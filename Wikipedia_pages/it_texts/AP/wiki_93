{"id": "2398677", "revid": "1318658", "url": "https://it.wikipedia.org/wiki?curid=2398677", "title": "Ignazio Lucibello", "text": "Biografia.\nLa formazione artistica (1904 - 1924).\nIgnazio Lucibello nacque ad Amalfi l'8 maggio del 1904 da Cherubino Lucibello e Adelaide Giordano.\nPietro Scoppetta \u2013 artista indimenticato \u2013 fu suo maestro e si accorse subito del talento precoce del giovane Ignazio, ne segui il percorso artistico e lo incoraggi\u00f2 amorevolmente fin quando mor\u00ec nel 1920 donando lo studio, presso cui aveva costruito la sua fama, al comune di Amalfi con il desiderio che fosse assegnato al suo erede che in seguito si sarebbe rivelato essere proprio il Lucibello.\nL'improvvisa morte del padre allontan\u00f2 Lucibello dalla sua terra: Adelaide, la madre, condusse i suoi figli a Roma affinch\u00e9 potessero studiare. Nella capitale Lucibello si diplom\u00f2 al Liceo Artistico; il suo percorso culturale lo port\u00f2 a frequentare l'Accademia di Belle Arti di Napoli dal 1918 al 1924.\nI primi riconoscimenti (1925 - 1933).\nNel 1925 espose per la prima volta, a Caltanissetta, le sue opere in una mostra personale e, solo due anni dopo (1927), fu invitato alla Prima Mostra d'Arte fra gli Artisti del Salernitano dove Francesco Cangiullo, noto scrittore e pittore, ne ammir\u00f2 il grande talento.\nNel 1929 Angelo di Salvio recens\u00ec una sua mostra allestita nella sede dell'Azienda di soggiorno e turismo di Amalfi.\nNel 1930 vinse il premio per il cartello di propaganda turistica di Amalfi nel concorso bandito dalla Provincia di Salerno Commissione per la Propaganda del Turismo per tre cartelli turistici: Amalfi, Ravello e Cava dei Tirreni\nSi spos\u00f2 nel 1931 con l'amalfitana Filomena Esposito da cui ebbe sette figli.\nNel 1932 su commissione del Comune di Amalfi esegu\u00ec una pergamena per il Patriarca Latino di Gerusalemme in visita alla citt\u00e0.\nNel 1933 fu invitato alla II Mostra d'Arte di Salerno insieme al \"pittore maiorese\" Ulderico Forcellini; fra le opere esposte dal Lucibello: \"Pesci\", \"Campanile di Amalfi\", \"Spiaggia di Amalfi\", \"Natura morta\", \"Amalfitana\" (acquistata dalla Provincia), \"Il Sapiente del villaggio\", \"Il Santo pescatore\" e \"Scugnizzo\".\nNel medesimo anno espose a Palazzo Torlonia in Roma, scriveva di lui Angelo Di Salvio: \nLa maturit\u00e0 artistica (1936 -1942).\nEra il 1936 l'anno in cui, grazie alla sua crescente notoriet\u00e0, il parroco don Bonaventura Palumbo chiese al pittore di realizzare gli affreschi della chiesa di Santa Marina in Pogerola (Amalfi).\nIl podest\u00e0 di Amalfi \u2013 Francesco Gargano amante dell'arte e della pittura del Lucibello \u2013 gli commission\u00f2 alcune opere per la propria residenza. Tra queste, una copia della \"Trasfigurazione\" di Raffaello, che lo tenne impegnato per due mesi a Roma presso la Pinacoteca Vaticana, e, sembrerebbe, anche quella della Battaglia di Ostia, pure di Raffaello, conservata nelle Stanze Vaticane. Riprodusse, in scala, i dipinti del Morelli esposti nel salone di rappresentanza del Municipio e riproposti in mosaico sulla facciata del duomo. Per il comm. Gargano realizz\u00f2, inoltre, due affreschi, ancora ben conservati a palazzo Castriota: \"Il discorso di Ruggiero il Normanno agli amalfitani\" e \"La presa di Gerusalemme\".\nLa guerra (1942 - 1943).\nAlla firma dell'armistizio \u2013 8 settembre 1943 \u2013 le circostanze lo persuasero a lasciare Anzio per dirigersi a casa della madre, a Roma. Raggiunse la capitale a piedi e, appena possibile, si riun\u00ec con la sua famiglia a Cortona.\nIl periodo cortonese (1943 - 1954).\nMerita una menzione particolare la decorazione della Cappella dell'Episcopio eseguita fra il novembre del 1944 e l'aprile del 1945, opera commissionata dallo stesso Franciolini.\nLucibello rimase a Cortona fino al 1954. Insegn\u00f2 alla Scuola media e al Magistero della donna, diresse la scuola serale di \"Disegno Applicato alle Arti\". Realizz\u00f2 le scenografie delle commedie rappresentate al teatro \u201cSignorelli\u201d. Arricch\u00ec con le sue opere alcune importanti collezioni pubbliche e private.\nCome ultimo omaggio alla citt\u00e0 ide\u00f2 e disegn\u00f2 la Fontana dei Delfini situata nei giardini del Parterre di Cortona.\nUltimi anni (1954 - 1970).\nSi trasfer\u00ec a Roma nel 1954 continuando a insegnare e dipingere, collabor\u00f2 \u2013 per la parte figurativa \u2013 con alcuni giornali fra cui il \"Roma\".\nOgni anno trascorreva il periodo estivo ad Amalfi esponendo le sue opere al Gran Caff\u00e8 gestito da Dino Lucibello.\nNel 1964 Lucibello fu premiato a Napoli con la medaglia d'oro in occasione della rassegna nazionale delle arti figurative organizzata dalla rivista \"Rinascita artistica\" il cui direttore era Pietro Picciullo.\nMor\u00ec a Roma il 21 ottobre del 1970.\nUna Tavolozza per Cortona (1990).\nNel 1990 ottenne un tributo dalla citt\u00e0 di Cortona dove venne allestita una mostra retrospettiva \u2013 \"Una Tavolozza per Cortona\" \u2013 curata dal Prof. Nicola Calderone, patrocinata dall'Amministrazione Comunale della citt\u00e0 e plaudita dall'Amministrazione Comunale di Amalfi.\nIl Panno.\nAd Amalfi una delle tradizioni popolari pi\u00f9 note \u00e8 sicuramente la festa annuale del 27 giugno in onore di Sant'Andrea apostolo, Santo Patrono e protettore della citt\u00e0. \u00c8 opera di Lucibello la tela \u2013 \"il panno\" \u2013 che viene esibita per commemorare il miracolo del Santo, avvenuto nel 1544, quando salv\u00f2 gli amalfitani dall'attacco del corsaro Ariadeno Barbarossa."}
{"id": "2398678", "revid": "124926121", "url": "https://it.wikipedia.org/wiki?curid=2398678", "title": "Gran Premio d'Europa 1995", "text": "Il Gran Premio d'Europa 1995 fu una gara di Formula 1, disputatasi il 1\u00ba ottobre 1995 sul N\u00fcrburgring. Fu la quattordicesima prova del mondiale 1995 e vide la vittoria di Michael Schumacher su Benetton-Renault, seguito da Jean Alesi e da David Coulthard. Questa gara fu l'ultima in F1 per Massimiliano Papis e per Jean-Denis D\u00e9l\u00e9traz.\nGara.\nIl via avviene su pista umida con la maggior parte dei piloti che montano gomme da bagnato. Ferrari e McLaren invece scelgono le gomme d'asciutto per entrambi i piloti. Coulthard che scatta dalle pole position \u00e8 costretto a partire con il muletto in quanto \u00e8 uscito di pista nei giri di schieramento che precedono la gara. Al via lo scozzese mantiene la prima posizione mentre parte male Hill, infilato da Schumacher e da Irvine. A fine primo giro Hill scavalca il pilota della Jordan per il terzo posto. Coulthard comanda quindi su Schumacher, Hill, Irvine, Herbert e Alesi. Berger \u00e8 invece partito male ed \u00e8 solamente nono.\nSchumacher e Hill pressano Coulthard, che non si trova a suo agio in queste condizioni con il muletto. Le McLaren, che scattavano nona e decima, sono precipitate in fondo al gruppo con un assetto sbagliato a differenza delle Ferrari, che nonostante le gomme slick riescono a tenere il passo degli altri. Alesi al quarto giro infila Herbert per la quinta posizione dimostrando che le gomme d'asciutto sono ormai quelle corrette. I piloti con le gomme da bagnato infatti sono costretti a lasciare la traiettoria ideale per cercare l'acqua. All'ottavo giro Alesi supera anche Irvine per il quarto posto ed \u00e8 il pi\u00f9 veloce in pista.\nAl 10\u00b0 giro Schumacher e Hill si fermano per montare le gomme d'asciutto, seguiti il giro successivo da Coulthard. Alesi si trova quindi in testa, seguito da Irvine (ancora con gomme da bagnato), Coulthard, Schumacher, Berger e Hill. Quest'ultimo riesce a passare Berger alla chicane al 14\u00b0 giro. Irvine rientra ai box e lascia il secondo posto a Coulthard, mentre nasce un bel duello per la terza posizione tra i due contendenti al titolo. Hill infila Schumacher all'interno in curva 3, ma il tedesco si riprende la posizione sul rettilineo di partenza. Dopo 18 giri Alesi comanda con 23 secondi su Coulthard e 26 su Schumacher che \u00e8 seguito vicino da Hill e Berger. Irvine che chiude la zona punti \u00e8 a un minuto del leader.\nAl 21\u00b0 giro Schumacher passa Coulthard approfittando del doppiato Hakkinen e si prende la seconda posizione. Due giri dopo anche Hill e Berger superano Coulthard, ma il pilota della Ferrari si ferma ai box per cambiare le gomme ormai usurate, che montava da inizio gara. L'austriaco rientra in pista quinto. Alesi nel frattempo vola e guadagna circa 2 secondi al giro su tutti gli altri, portandosi a 42 secondi di vantaggio su Schumacher e Hill al 30\u00b0 giro. Herbert attacca Irvine per la sesta posizione ma sbaglia la mossa e tocca il pilota della Jordan, dovendo rientrare ai box per cambiare l'alettone anteriore. Ne approfitta Barrichello che si porta cos\u00ec sesto in zona punti.\nAl 34\u00b0 giro Alesi e Schumacher si fermano ai box. Il francese mette carburante per andare fino in fondo e non fermarsi pi\u00f9, a differenza di Schumacher che resta fermo solo 7 secondi e dovr\u00e0 effettuare un'altra sosta. Dopo il pit-stop dei due comanda ancora Alesi con 4 secondi su Hill, 24 su Coulthard e 28 su Schumacher. I due piloti della Williams devono comunque ancora effettuare la loro sosta. Hill riprende velocemente Alesi essendo pi\u00f9 leggero e lo attacca in curva 3. L'inglese sbaglia per\u00f2 il sorpasso e perde l'alettone anteriore, proprio nel giro in cui doveva fermarsi per cambiare le gomme. Resta fermo ai box ben 32 secondi, mentre Berger \u00e8 costretto al ritiro per un problema elettrico.\nA 20 giri dal termine Alesi comanda con 10 secondi su Schumacher (in gran recupero essendo pi\u00f9 leggero), 43 su Coulthard e 54 su Hill. Le Jordan di Barrichello e Irvine chiudono la zona punti. Schumacher raggiunge Alesi, ma prima di provare l'attacco si ferma per l'ultimo pit-stop a 15 giri dal termine. Il Campione del Mondo esce a 22 secondi da Alesi ma una gomma molto pi\u00f9 fresca. Hill cerca di ricucire lo svantaggio da Coulthard, mentre un errore di Irvine consente ad Herbert di entrare in zona punti. Schumacher \u00e8 notevolmente pi\u00f9 veloce di Alesi e ad otto giri dal termine \u00e8 gi\u00e0 a 7 secondi dal francese.\nHill mentre cerca di prendere Coulthard commette un grave errore in curva 8 perdendo la macchina e andando a impattare contro le barriere, perdendo cos\u00ec ogni speranza di mondiale. A 4 giri dal termine Schumacher \u00e8 negli scarichi della Ferrari di Alesi. Nel terz'ultimo giro Schumacher attacca Alesi alla chicane e lo passa all'esterno con una grandissima manovra. Schumacher vince la gara di casa e ipoteca il secondo titolo mondiale, dato che con il ritiro di Hill ha ora 27 punti di vantaggio con sole tre gare rimaste. Al tedesco bastano 3 punti in 3 gare per confermarsi Campione del Mondo.\nNote.\n\"Salvo indicazioni diverse le classifiche sono tratte da \""}
{"id": "2398680", "revid": "124140424", "url": "https://it.wikipedia.org/wiki?curid=2398680", "title": "Victoria de los \u00c1ngeles", "text": "Biografia.\nNata in un'umile famiglia, studi\u00f2 canto al conservatorio di Barcellona, diplomandosi in appena tre anni, nel 1941, all'et\u00e0 di 18 anni. Nello stesso anno debutt\u00f2 nel ruolo di Mim\u00ec de \"La boh\u00e8me\" di Giacomo Puccini al Gran Teatre del Liceu di Barcellona, senza interrompere gli studi di perfezionamento vocale.\nNel 1945, torn\u00f2 al Liceu nel ruolo della Contessa ne \"Le nozze di Figaro\". Dopo aver vinto il primo premio al Concorso internazionale di Ginevra nel 1947, cant\u00f2 a Londra nel 1948 nel ruolo di Salud de \"La vida breve\" di Manuel de Falla con la BBC Symphony Orchestra. Inizi\u00f2 quindi una carriera che la port\u00f2 a cantare nei maggiori teatri del mondo, raggiungendo il massimo della fama all'inizio degli anni sessanta. \nNel 1949 debutt\u00f2 a Parigi, all'Op\u00e9ra Garnier, nel ruolo di Margherite del \"Faust\". Nel 1950 esord\u00ec al Festival di Salisburgo, alla Royal Opera House di Londra (nel ruolo di Mimi) e negli Stati Uniti con un recital alla Carnegie Hall. Del marzo del 1951, ancora come Margherite, \u00e8 il debutto al Metropolitan Opera di New York, dove si esibir\u00e0 nei dieci anni successivi. Complessivamente prese parte a 139 rappresentazioni al Met.\nFu presente al Teatro alla Scala di Milano dal 1950 al 1956 e nel 1957 apparve alla Wiener Staatsoper. \nDopo aver esordito al Festival di Bayreuth nel ruolo di Elisabeth del \"Tannh\u00e4user\" nel 1961, decise di seguire prevalentemente la carriera di concertista, cantando pochissime opere ogni anno. Tra queste rare esibizioni vi fu anche il ruolo di protagonista in \"Carmen\" di Bizet, di cui, prima cantante spagnola, incise l'opera completa nel 1958, sotto la direzione di Sir Thomas Beecham, interpretando anche i recitativi aggiunti da Ernest Guiraud dopo la morte di Bizet. Abbandon\u00f2 le scene nel 1979 con Pell\u00e9as et M\u00e9lisande.\nEssenzialmente soprano lirico, pot\u00e9 affrontare anche ruoli lirico-spinti grazie all'intelligenza e sensibilit\u00e0 interpretativa. Quelli preferiti furono Donna Anna, Manon, Desdemona, Cio-Cio-San, Mimi, Violetta, M\u00e9lisande. Nei recital di canzoni, in particolare del repertorio spagnolo, fu di frequente accompagnata al pianoforte da Gerald Moore e Geoffrey Parsons.\nUna delle ultime apparizioni, all'et\u00e0 di 68 anni, fu in un concerto in occasione dei Giochi della XXV Olimpiade di Barcellona nel 1992. Svolse una notevole attivit\u00e0 discografica.\nSi spos\u00f2 nel 1948 ed ebbe due figli. Nel 1982 venne insignita della \"Medalla d'Or de la Generalitat de Catalunya\". Scomparve per un attacco cardiaco all'et\u00e0 di 81 anni."}
{"id": "2398682", "revid": "125815896", "url": "https://it.wikipedia.org/wiki?curid=2398682", "title": "Societ\u00e0 Torre di Guardia", "text": "La Societ\u00e0 Torre di Guardia (in inglese Watch Tower Bible and Tract Society of Pennsylvania, o semplicemente Watchtower Society, traducibile come \"Societ\u00e0 Torre di Guardia di Bibbie e Trattati della Pennsylvania\") \u00e8 un ente non lucrativo istituito nel 1884 in conformit\u00e0 alle leggi dello stato della Pennsylvania. Tale ente viene impiegato dai Testimoni di Geova per promuovere la loro opera mondiale, che include la produzione di Bibbie e pubblicazioni bibliche.\nSecondo il suo statuto, \u00e8 \u201cun ente religioso, di istruzione, assistenza e beneficenza\u201d, con il particolare obiettivo di \u201cpredicare e insegnare la buona notizia del Regno di Dio retto da Cristo Ges\u00f9\u201d. Si diventa membri dell\u2019ente solo su invito, a prescindere da eventuali donazioni. Insieme al consiglio direttivo, i membri dell\u2019ente assistono il Corpo Direttivo dei Testimoni di Geova.\nStruttura.\nLa sede principale si trova a Warwick, nello Stato di New York, dove le varie congregazioni locali dei testimoni inviano i rapporti sull'opera di predicazione svolta da oltre otto milioni di fedeli, presenti in oltre duecento paesi.\nEssa ha il compito di istruire spiritualmente i Testimoni di Geova e chi \u00e8 interessato (tramite il Corpo Direttivo) con innumerevoli pubblicazioni stampate. Detiene i diritti d'autore per la maggior parte della letteratura pubblicata dai testimoni.\nFondazione.\nLa societ\u00e0 degli allora Studenti Biblici venne fondata nel 1881 da William Henry Conley, filantropo e industriale di Pittsburgh, come primo presidente e con Charles Taze Russell come segretario-tesoriere.\nPer evitare che l'attivit\u00e0 si interrompesse alla morte di uno o pi\u00f9 dirigenti, si trov\u00f2 opportuno dare un fondamento giuridico alla societ\u00e0 con un atto costitutivo in modo da tenere distinti gli interessi e il denaro della Societ\u00e0, dagli interessi individuali dei suoi dirigenti. La societ\u00e0 venne quindi ufficialmente registrata in Pennsylvania come una societ\u00e0 non profit il 15 dicembre 1884, con C.T. Russell Presidente, inizialmente con il nome di \"Societ\u00e0 Torre di Guardia dei Trattati di Sion\". Successivamente, il 19 settembre 1896, il nome fu cambiato in \"Societ\u00e0 Torre di Guardia di Bibbie e Trattati\".\nPresidenti della Societ\u00e0 Torre di Guardia.\nI presidenti della societ\u00e0 torre di guardia sono stati per ordine:"}
{"id": "2398684", "revid": "767487", "url": "https://it.wikipedia.org/wiki?curid=2398684", "title": "Contea di Leonora", "text": "La contea di Leonora \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Si estende su di una superficie di circa 31.743 chilometri quadrati ed ha una popolazione di 4.190 abitanti."}
{"id": "2398685", "revid": "599013", "url": "https://it.wikipedia.org/wiki?curid=2398685", "title": "Kevin Cogan", "text": "Carriera.\nSi iscrisse al Gran Premio del Canada 1980 con una Williams privata ma non riusc\u00ec a qualificarsi per la gara, fallendo anche il tentativo nel Gran Premio degli Stati Uniti-Ovest l'anno successivo al volante di una Tyrrell.\nNel 1981 pass\u00f2 nel campionato Champ Car dove ottenne discreti risultati.\nAlla 500 Miglia di Indianapolis 1982 si qualific\u00f2 in seconda posizione, venendo battuto solamente dal compagno di squadra nel team Penske Rick Mears. Durante la procedura di partenza la sua auto sterz\u00f2 improvvisamente mandando fuori quattro piloti e facendo sospendere immediatamente l'evento. L'aver eliminato dalla corsa pi\u00f9 importante dell'anno le leggende A.J. Foyt e Mario Andretti cost\u00f2 a Cogan il disprezzo da parte del pubblico e dell'ambiente automobilistico. Venne licenziato da Roger Penske a fine stagione passando alla March.\nQuattro anni dopo conquist\u00f2 la sua unica vittoria in carriera a Phoenix e alla 500 Miglia di Indianapolis manc\u00f2 di poco il successo venendo sopravanzato da Bobby Rahal a 2 giri dal termine.\nAlla 500 Miglia del 1989 fu vittima di un brutto incidente dal quale usc\u00ec illeso, mentre due anni dopo, sempre ad Indianapolis si ruppe un braccio ed una gamba.\nTermin\u00f2 la sua carriera nel 1993."}
{"id": "2398687", "revid": "785863", "url": "https://it.wikipedia.org/wiki?curid=2398687", "title": "John Brancato", "text": ""}
{"id": "2398688", "revid": "19330", "url": "https://it.wikipedia.org/wiki?curid=2398688", "title": "Aleksandar Tsankov", "text": ""}
{"id": "2398691", "revid": "767487", "url": "https://it.wikipedia.org/wiki?curid=2398691", "title": "Michael Ferris", "text": ""}
{"id": "2398693", "revid": "729019", "url": "https://it.wikipedia.org/wiki?curid=2398693", "title": "Parang (Sulu)", "text": "Parang \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nParang \u00e8 formata da 40 baranggay:"}
{"id": "2398694", "revid": "1086846", "url": "https://it.wikipedia.org/wiki?curid=2398694", "title": "Unione Sportiva Palermo 1949-1950", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1949-1950.\nStagione.\nPer questa nuova stagione e per la prima volta nella sua storia, il Palermo si raduna per un ritiro estivo precampionato, che si svolge ad Enna.\nNel secondo anno di Serie A la squadra arriva al 13\u00ba posto.\nIn questo campionato di massima categoria viene realizzato il record di vittorie casalinghe consecutive (6), rimasto imbattuto per sessant'anni, fino alla stagione 2009-2010. Ad inizio annata, la squadra ottenne anche il record delle vittorie casalinghe consecutive gi\u00e0 dall'avvio del torneo, ottenendo una striscia di quattro successi contro (3-2), (2-1), (2-0) e (3-0), primato superato sessantadue anni dopo, nella stagione 2011-2012.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2398696", "revid": "729019", "url": "https://it.wikipedia.org/wiki?curid=2398696", "title": "Grand Prix Hassan II 2009", "text": "Il Grand Prix Hassan II 2009 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2009.\n\u00c8 stata la 25\u00aa edizione del Grand Prix Hassan II. \nSi \u00e8 giocato nel Complexe Al Amal di Casablanca in Marocco, dal 6 al 12 aprile 2009.\nCampioni.\nSingolare.\n Juan Carlos Ferrero ha battuto in finale Florent Serra, 6\u20134, 7\u20135\nDoppio.\n \u0141ukasz Kubot / Oliver Marach hanno battuto in finale Simon Aspelin / Paul Hanley, 7\u20136(4), 3\u20136, 10\u20136"}
{"id": "2398701", "revid": "1543377", "url": "https://it.wikipedia.org/wiki?curid=2398701", "title": "Luis L\u00f3pez (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398703", "revid": "1543377", "url": "https://it.wikipedia.org/wiki?curid=2398703", "title": "Germ\u00e1n Ocampo", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398704", "revid": "767487", "url": "https://it.wikipedia.org/wiki?curid=2398704", "title": "Contea di Menzies", "text": "La contea di Coolgardie \u00e8 una delle nove local government areas che si trovano nella regione di Goldfields-Esperance, in Australia Occidentale. Si estende su di una superficie di circa 128.353 chilometri quadrati ed ha una popolazione di circa 400 abitanti, dei quali poco pi\u00f9 della met\u00e0 vivono nei due centri di Menzies e Tjuntjuntjara."}
{"id": "2398705", "revid": "124123", "url": "https://it.wikipedia.org/wiki?curid=2398705", "title": "Vittorio Masci", "text": "Caratteristiche tecniche.\nEra dotato di ottima tecnica e possedeva un ottimo scatto.\nCarriera.\nGiocatore.\nClub.\nEsord\u00ec in Serie A con la maglia della nella stagione 1947-1948. Gioc\u00f2 nella massima categoria anche con il Palermo, debuttando l'11 settembre 1949 in -Palermo (1-0).\nChiuse la carriera nel , con cui gioc\u00f2 dal 1953 al 1959 conquistando una promozione in Serie B nella stagione 1958-1959; per le sue prestazioni \u00e8 stato considerato uno tra i migliori portieri della squadra calabrese.\nIn carriera ha totalizzato complessivamente 106 presenze in Serie A e 45 in Serie B.\nNazionale.\nHa disputato una partita con la Nazionale italiana B.\nDirigente.\nLavor\u00f2 poi nello staff della societ\u00e0 giallorossa, occupandosi del settore giovanile."}
{"id": "2398706", "revid": "24369080", "url": "https://it.wikipedia.org/wiki?curid=2398706", "title": "Prefetto del pretorio d'Italia", "text": ""}
{"id": "2398707", "revid": "712828", "url": "https://it.wikipedia.org/wiki?curid=2398707", "title": "Fucile Blaster DC-15", "text": ""}
{"id": "2398708", "revid": "7", "url": "https://it.wikipedia.org/wiki?curid=2398708", "title": "Maria Pia Giancaro", "text": ""}
{"id": "2398710", "revid": "599013", "url": "https://it.wikipedia.org/wiki?curid=2398710", "title": "Eduardo Santamaria", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398712", "revid": "599013", "url": "https://it.wikipedia.org/wiki?curid=2398712", "title": "Fernando Lozano", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398713", "revid": "767487", "url": "https://it.wikipedia.org/wiki?curid=2398713", "title": "DFB-Pokal 1992-1993", "text": "La DFB-Pokal 1992-1993, 50\u00aa edizione della Coppa di Germania, \u00e8 iniziata il 18 agosto 1992 e si \u00e8 conclusa il 12 giugno 1993. \u00c8 stata vinta dal ."}
{"id": "2398715", "revid": "123082154", "url": "https://it.wikipedia.org/wiki?curid=2398715", "title": "Punta Braccetto", "text": "Punta Braccetto \u00e8 una localit\u00e0 marinara della provincia di Ragusa sulla costa del Mediterraneo, posta a sud-est del golfo di Gela. La maggior parte dell'abitato si trova nel comune di Ragusa mentre la zona sud ricade nel comune di Santa Croce Camerina.\nGeografia fisica.\nLa frazione balneare di Punta Braccetto dista 6,53 chilometri dal comune di Santa Croce Camerina. Si affaccia sul Canale di Sicilia, e sorge a 5 metri sul livello del mare. Il clima \u00e8 mite e secco.\nStoria.\nIl territorio \u00e8 stato abitato fin dall'antichit\u00e0. Testimonianze risalenti alla seconda met\u00e0 del II millennio a.C. sono state ritrovate dall'archeologo Paolo Orsi che riport\u00f2 alla luce un piccolo villaggio composto da pi\u00f9 capanne circolari.\nEbbe molta importanza gi\u00e0 all'inizio dei commerci navali che i Siculi cominciarono ad avere in epoca greco-romana con gli Egei e gli altri popoli che abitavano il mediterraneo poich\u00e9 le sue scogliere erano utilizzate come approdo per riparare le imbarcazioni dai fortunali. Le due polle d'acqua dolce alla base della scogliera denominata Braccio della Colombara servivano per il rifornimento dell'importantissimo liquido vitale.\nFra il 1595 e il 1607, sul \"Braccio della Colombara\" venne costruita la torre Vigliena, torre costiera di difesa dagli attacchi dei pirati nord-africani in contatto visivo con la torre di Pietro (situata nella vicina localit\u00e0 di torre di Mezzo) e la torre Scalambri situata a Punta Secca con le quali formava il corpo di avvistamento di Capo Scalambro.\nOggi \"Punta Braccetto\" \u00e8 una localit\u00e0 balneare, costituita principalmente da case di villeggiatura, che si riempie d'estate anche di tanti vacanzieri, non solo locali, e di turisti che vileggiano nei camping che si affacciano sulla spiaggia.\nIl torrente della \" Cava Mistretta \" attraversa il borgo nella sua corsa verso il mare terminando la sua corsa proprio ai piedi del Braccio della Colombara. Fino alla met\u00e0 del XIX secolo esso rappresentava il confine naturale fra i due comuni di Ragusa e Santa Croce Camerina. Da allora il confine \u00e8 rimasto immutato nonostante il torrente abbia cambiato il suo percorso fino all'attuale sede.\nIl litorale.\nPunta Braccetto conta tre splendide spiagge: la spiaggia Vigliena, la spiaggia di Euridice e \"lo spiaggione\", la spiaggia della riserva naturale di Randello.\nLa spiaggia Vigliena, lunga circa 500 metri, \u00e8 incastonata fra due costoni rocciosi che la proteggono dalle correnti. In questa spiaggia si affacciano tutti e 5 i camping della frazione, alcuni dei quali aperti anche durante il periodo invernale. Continuando verso ovest, dopo il braccio della Colombara, c'\u00e8 la spiaggia di Euridice, cos\u00ec chiamata perch\u00e9, vuole la leggenda, vi abbia luogo la sepoltura della mitologica sposa di Orfeo. In questa spiaggia si alternano tratti di sabbia fine a tratti di scogli affioranti.\nIl litorale continua con la scogliera dei Canalotti, lunga circa un chilometro e che presenta delle pareti a strapiombo sul mare. L'inizio della scogliera \u00e8 contrassegnata da una vasca naturale con acque che arrivano a 6/7 metri di profondit\u00e0, meta di tanti sub, detta \"cala dell'\u00e0mmira\" (nome dialettale dell'ambra) e che fino a non molto tempo fa si trovava specialmente dopo qualche mareggiata. NelIa scogliera sono ben individuati 2 canali (da cui il nome Canalotti) che mostrano ancora i segni degli ormeggi delle imbarcazioni che vi approdavano nell'antichit\u00e0. Alla fine di questa scogliera si giunge alla spiaggia della riserva naturale di Randello che, per le sue misure viene chiamato \"lo spiaggione,\" una lunga e intatta spiaggia proprio alle spalle della riserva naturale della Forestale. Anche questa spiaggia, lunga quasi 2 chilometri, \u00e8 formata da sabbia fine e fondali dolcemente digradanti.\nIn questa spiaggia nidificano sempre pi\u00f9 spesso alcuni esemplari di tartaruga \"caretta caretta\"."}
{"id": "2398718", "revid": "729019", "url": "https://it.wikipedia.org/wiki?curid=2398718", "title": "Pata (Sulu)", "text": "Pata \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nPata \u00e8 formata da 14 baranggay:"}
{"id": "2398719", "revid": "6923", "url": "https://it.wikipedia.org/wiki?curid=2398719", "title": "Gabriel Valar\u00edn", "text": "Carriera.\nClub.\nA livello di club, Valar\u00edn ha legato buona parte della propria carriera ai , con cui ha preso parte sia ai campionati organizzati dall'AFA sia a quelli gestiti dall'AROFUSA. \u00c8 stato uno dei primi calcettisti argentini a giocare in Europa, disputando la Divisi\u00f3n de Honor 1989-90 con la formazione spagnola del \"Paz Y Cia Torrelodones\". Conclusa l'attivit\u00e0 agonistica nel 1996, \u00e8 divenuto allenatore.\nNazionale.\nCome massimo riconoscimento in carriera vanta la partecipazione, con la Nazionale di calcio a 5 dell'Argentina, a due edizioni del mondiale: il FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti; e il FIFA Futsal World Championship 1992 dove l'Argentina \u00e8 giunta nuovamente al secondo turno, mancando la qualificazione alle semifinali."}
{"id": "2398720", "revid": "767487", "url": "https://it.wikipedia.org/wiki?curid=2398720", "title": "Todor Burmov", "text": "Burmov era un amico di Alessandro I di Bulgaria e perci\u00f2 venne scelto come primo ministro del neonato regno il 17 luglio 1879 nonostante la posizione debole dei conservatori. Il governo di Burmov fu coinvolto soprattutto nel tentativo di dare stabilit\u00e0 al nuovo paese, inclusa l'introduzione della legge marziale a Varna ed in altre aree con forte presenza musulmana. Il governo Burmov si dimostr\u00f2 fallimentare, soprattutto a causa del mancato sostegno ai conservatori nell'Assemblea Nazionale, e cadde nello stesso anno."}
{"id": "2398722", "revid": "287204", "url": "https://it.wikipedia.org/wiki?curid=2398722", "title": "Victoria de Los Angeles", "text": ""}
{"id": "2398724", "revid": "767487", "url": "https://it.wikipedia.org/wiki?curid=2398724", "title": "Enrico Boniforti", "text": "Biografia.\n\u00c8 il fratello di minore di Arturo Boniforti, mediano, campione d'Italia 1940-1941 con il Bologna.\nCaratteristiche tecniche.\nGiocatore.\nOttimo rigorista, calciava i tiri dagli undici metri di potenza piuttosto che cercando di piazzare il pallone; giocava come terzino.\nCarriera.\nGiocatore.\nDopo gli esordi nel Saronno e nella Folgore di Cesano Maderno, milita nel e nell'estate 1939 viene ingaggiato dal con cui esordisce in Serie A il 22 ottobre 1939 in Novara-Milan (1-0). A Milano disputa da titolare quattro stagioni non particolarmente felici per i rossoneri (miglior risultato il terzo posto finale nell'annata 1940-1941.\nDopo l'interruzione bellica viene messo in lista di trasferimento dal Milan. Si riaffaccia gradualmente al calcio di alto livello, ripartendo dalla serie B, prima con la e successivamente con il , con cui alla prima stagione centra la vittoria nel girone C della 1947-1948, con conseguente promozione dei rosanero in massima serie. Resta in Sicilia per altre due stagioni: il 6 gennaio 1949, fu protagonista nella gara in casa contro il Grande Torino, una delle ultime da essa affrontata, conclusasi 2-2 grazie a due sue punizioni: con la squadra siciliana in svantaggio sino ad allora per 2-0, una sua punizione per fallo di Castigliano fu sospinta in rete di petto da Aurelio Pavesi De Marco al 72', mentre al 79' un'altra sua punizione, stavolta per fallo di Rigamonti, diede ad Andrea Milani la possibilit\u00e0 di segnare di testa di mischia il gol del definitivo pareggio.\nNel 1950 si trasferisce alla Juventus fresca vincitrice dello scudetto. A Torino viene tuttavia relegato al ruolo di riserva disputando 12 incontri in due stagioni, di cui solo due nella seconda, nella quale i bianconeri si aggiudicano per la nona volta il titolo di Campione d'Italia. Nel periodo juventino Boniforti realizza una sola rete in campionato, ma molto importante in quanto messa a segno nel derby del 12 novembre 1950, che vede il successo bianconero per 4 a 1.\nNel 1952 viene ceduto alla Lucchese con cui disputa due campionati (uno di Serie B e uno di Serie C, entrambi chiusi con la retrocessione, prima di abbandonare il calcio ad alto livello.\nIn carriera ha totalizzato complessivamente 147 presenze e 7 reti in Serie A e 82 presenze e 16 reti in Serie B.\nAllenatore.\nHa guidato insieme ad Alberto Macchi la Rescaldinese nel campionato di Serie D 1961-1962, e nella stagione 1962-1963 ha allenato il Saronno in Serie C."}
{"id": "2398729", "revid": "1543377", "url": "https://it.wikipedia.org/wiki?curid=2398729", "title": "Rodolfo Tin", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove l'albiceleste \u00e8 giunta alla seconda fase, eliminata nel girone comprendente Paraguay, Brasile e Stati Uniti."}
{"id": "2398730", "revid": "729019", "url": "https://it.wikipedia.org/wiki?curid=2398730", "title": "Patikul", "text": "Patikul \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nPatikul \u00e8 formata da 30 baranggay:"}
{"id": "2398732", "revid": "666668", "url": "https://it.wikipedia.org/wiki?curid=2398732", "title": "Hugo Casta\u00f1eira", "text": "Biografia.\nMalato da tempo di tumore al pancreas, nel 2020 decise di lasciare l'Ecuador, dove si era stabilito, per ritornare in Argentina. \u00c8 morto il 5 aprile 2021 a Buenos Aires.\nCarriera.\nCasta\u00f1eira era un pivot lento e massiccio ma dotato di grande intelligenza tattica, abile nel difendere il pallone e servire assist ai compagni piuttosto che nel realizzare reti. Come massimo riconoscimento in carriera vanta la partecipazione, con la Nazionale di calcio a 5 dell'Argentina, al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti. Ritiratosi nel 1994, fu per alcuni anni assistente di Vicente De Luise al . In seguito si trasfer\u00ec in Ecuador dove divenne direttore sportivo della e membro del consiglio direttivo della LigaPro."}
{"id": "2398733", "revid": "767487", "url": "https://it.wikipedia.org/wiki?curid=2398733", "title": "Ram\u00f3n \u00c1lvarez", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti. \u00c8 mancato in giovane et\u00e0."}
{"id": "2398734", "revid": "1543377", "url": "https://it.wikipedia.org/wiki?curid=2398734", "title": "Nicol\u00e1s Hidalgo", "text": "Carriera.\nSoprannominato \"el zurdo\", cio\u00e8 il mancino, come massimo riconoscimento in carriera vanta la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398735", "revid": "390364", "url": "https://it.wikipedia.org/wiki?curid=2398735", "title": "Casati di Fabbrica", "text": ""}
{"id": "2398740", "revid": "599013", "url": "https://it.wikipedia.org/wiki?curid=2398740", "title": "Juan \u00c1valos", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina a due edizioni dei campionati del mondo: la prima al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti; la seconda al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2398741", "revid": "114044141", "url": "https://it.wikipedia.org/wiki?curid=2398741", "title": "Ivo Buzzegoli", "text": "Muore nell'ottobre 1962, per una peritonite lacerante causata da un colpo di stecca di biliardo, ricevuto fortuitamente all'addome.\nCaratteristiche tecniche.\nGiocava come terzino. \nInterpret\u00f2 il ruolo del libero in Serie A nella di Gipo Viani.\nCarriera.\nHa esordito in Serie A con la maglia della il 14 dicembre 1941 in -Fiorentina (3-1).\nHa giocato in massima serie anche con le maglie di (di cui \u00e8 stato un giocatore molto importante) e , in una stagione in cui, in seguito ad uno scontro con un avversario, s'infortun\u00f2 in maniera preoccupante, tanto da ricevere una prognosi iniziale di due mesi d'inattivit\u00e0.\nTerminata l'attivit\u00e0 agonistica, ha allenato, fra le altre, la Gioiese e la Massese."}
{"id": "2398743", "revid": "767487", "url": "https://it.wikipedia.org/wiki?curid=2398743", "title": "Alberto Carfagna", "text": "Carriera.\nUtilizzato nel ruolo di portiere, come massimo riconoscimento in carriera ha la partecipazione con la Nazionale di calcio a 5 dell'Argentina a due edizioni dei campionati del mondo: la prima al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti; la seconda al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Paesi Bassi, Brasile e Stati Uniti."}
{"id": "2398751", "revid": "123312635", "url": "https://it.wikipedia.org/wiki?curid=2398751", "title": "Dofetilide", "text": "La dofetilide \u00e8 un potente farmaco anti-aritmico di classe III utilizzato nella fibrillazione atriale, nel flutter atriale e in altre forme di tachicardie sopraventricolari.\nClassificazione.\nNella classificazione di Vaughan-Williams per gli antiaritmici, basata sul tipo di canale ionico bloccato, la dofetilide \u00e8 considerata come antiaritmico di classe III, in virt\u00f9 della capacit\u00e0 specifica di blocco sui canali per il potassio.\nFarmacocinetica.\nL'elevatissima biodisponibilit\u00e0 (circa 100%) rende questo farmaco particolarmente adatto alla dispensazione per via orale, con assorbimento intestinale notevolmente aumentato dal verapamil, farmaco anti-aritmico e anti-anginoso. La maggior parte (80%) del farmaco viene eliminato immodificato per via renale; il restante 20% viene eliminato come metaboliti attivi. L'emivita plasmatica \u00e8 di circa 10 ore, bench\u00e9 in soggetti con insufficienza renale possa crescere ulteriormente in accordo con l'eliminazione urinaria del farmaco.\nFarmacodinamica.\nLa dofetilide agisce bloccando la componente rapida del canali del potassio (IKr) presenti nelle fibrocellule miocardiche. Questa alterazione corrisponde a un aumento del periodo refrattario che ostacola la successiva insorgenza di un potenziale d'azione aritmogeno. A differenza degli altri farmaci antiaritmici di classe III, la dofetilide non possiede capacit\u00e0 bloccanti nei confronti di altri canali. Inoltre, possiede cinetiche pi\u00f9 lente e non mostra quindi un blocco differenziale per le cellule a bassa soglia di eccitabilit\u00e0. Tali eventi sono testimoniati dal prolungamente del tratto QT indagabile all'elettrocardiogramma.\nImpiego clinico.\nLa dofetilide (somministrata come compresse di 125\u2013250\u00a0mg due volte al giorno) \u00e8 usata soprattutto per il trattamento della fibrillazione atriale e del flutter atriale; tuttavia, il farmaco pu\u00f2 essere usato anche nella prevenzione di eventi aritmogeni potenzialmente fatali conseguenti a eventi ischemici acuti e disfunzione ventricolare sinistra.\nEffetti collaterali.\nL'effetto collaterale pi\u00f9 temibile registrato durante l'impiego di dofetilide \u00e8 la torsione di punta, correlata alla dose e secondaria al prolungamento del tratto QT. Questo evento pu\u00f2 essere prevenuto monitorando continuamente l'elettrocardiogramma e la clearance della creatinina, in modo da limitare e aggiustare la dose in base a segni elettrici (QT lungo) o accumulo di farmaco (bassa clearance della creatinina).\nControindicazioni.\nFarmaci che inibiscono la secrezione renale di cationi come la cimetidina, dovrebbero essere evitati nei soggetti che fanno uso di dofetilide."}
{"id": "2398752", "revid": "767487", "url": "https://it.wikipedia.org/wiki?curid=2398752", "title": "Siasi", "text": "Siasi \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nSiasi \u00e8 formata da 50 baranggay:"}
{"id": "2398756", "revid": "287204", "url": "https://it.wikipedia.org/wiki?curid=2398756", "title": "Citroen C8", "text": ""}
{"id": "2398757", "revid": "4506", "url": "https://it.wikipedia.org/wiki?curid=2398757", "title": "Ragnolo", "text": ""}
{"id": "2398758", "revid": "22475", "url": "https://it.wikipedia.org/wiki?curid=2398758", "title": "The New Negro", "text": "The New Negro: An Interpretation \u00e8 un'antologia di narrativa, poesia e saggi di autori africani e afroamericani pubblicata nel 1925 da Albert e Charles Boni e curata dal Alain Locke, che viveva a Washington e insegnava alla Howard University durante il \"rinascimento di Harlem\".\nCome esempio principale degli sforzi creativi provenienti dal fiorente \"New Negro Movement\" o \"Harlem Renaissance\", il libro \u00e8 considerato da critici e studiosi letterari come il testo definitivo del movimento.\nIl libro \u00e8 diviso di due sezioni:\nOltre alle opere scritte, il libro \u00e8 corredato da ritratti ad opera di Winold Reiss e illustrazioni di Aaron Douglas."}
{"id": "2398762", "revid": "1418004", "url": "https://it.wikipedia.org/wiki?curid=2398762", "title": "Premio Bram Stoker al romanzo", "text": "Il premio Bram Stoker al romanzo (\"Bram Stoker Award for Superior Achievement in a Novel\") \u00e8 un premio letterario assegnato dal 1987 dalla Horror Writers Association (HWA) ad un romanzo dell'orrore di qualit\u00e0 superiore (\"Superior Achievement in a Novel\" e non \"Best Novel\").\nAlbo d'oro.\nL'anno si riferisce al periodo di pubblicazione preso in considerazione, mentre i premi sono assegnati l'anno successivo.\nI vincitori sono indicati in grassetto, a seguire gli altri candidati."}
{"id": "2398763", "revid": "298055", "url": "https://it.wikipedia.org/wiki?curid=2398763", "title": "Silvia Graziani", "text": ""}
{"id": "2398765", "revid": "29478", "url": "https://it.wikipedia.org/wiki?curid=2398765", "title": "Michelle Larcher De Brito", "text": ""}
{"id": "2398766", "revid": "1543377", "url": "https://it.wikipedia.org/wiki?curid=2398766", "title": "Pablo Ben\u00edtez", "text": "Carriera.\nUtilizzato nel ruolo di portiere, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2398769", "revid": "767487", "url": "https://it.wikipedia.org/wiki?curid=2398769", "title": "Talipao", "text": "Talipao \u00e8 una municipalit\u00e0 di Terza classe delle Filippine, situata nella Provincia di Sulu, nella Regione Autonoma nel Mindanao Musulmano.\nTalipao \u00e8 formata da 52 baranggay:"}
{"id": "2398773", "revid": "767487", "url": "https://it.wikipedia.org/wiki?curid=2398773", "title": "Adolfo Jara", "text": "Carriera.\nCalcio.\nGemello di Luis Jara, ha militato nelle selezioni giovanili paraguaiane. Con la selezione under-20 ha partecipato al Campionato mondiale di calcio Under-20 1985 dove \u00e8 stato eliminato al primo turno.\nCalcio a 5.\nIn occasione del FIFA Futsal World Championship 1989 \u00e8 stato convocato dalla Nazionale di calcio a 5 del Paraguay nel quale i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2398775", "revid": "277947", "url": "https://it.wikipedia.org/wiki?curid=2398775", "title": "Contea di Ngaanyatjarraku", "text": "La contea di Ngaanyatjarraku \u00e8 una delle nove local government areas che si trovano nella regione di Goldfields-Esperance, in Australia Occidentale. Essa si estende su di una superficie di circa 159.948 chilometri quadrati ed ha una popolazione di 1.708 abitanti.\nQuesta contea venne creata il 1\u00ba luglio 1993 suddividendo in due parti la contea di Wiluna, in seguito ad una decisione della Local Government Boundaries Commission presa l'anno precedente. La maggior parte della popolazione \u00e8 formata da aborigeni australiani, in particolare di etnia Ngaanyatjarra."}
{"id": "2398776", "revid": "1543377", "url": "https://it.wikipedia.org/wiki?curid=2398776", "title": "Luis Jara", "text": "Carriera.\nCalcio.\nGemello di Adolfo Jara, ha militato nelle selezioni giovanili paraguaiane. Con la selezione under-20 ha partecipato al Campionato mondiale di calcio Under-20 1985 dove \u00e8 stato eliminato al primo turno.\nCalcio a 5.\nIn occasione del FIFA Futsal World Championship 1989 \u00e8 stato convocato dalla Nazionale di calcio a 5 del Paraguay nel quale i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2398777", "revid": "767487", "url": "https://it.wikipedia.org/wiki?curid=2398777", "title": "Tapul", "text": "Tapul \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nTapul \u00e8 formata da 15 baranggay:"}
{"id": "2398783", "revid": "767487", "url": "https://it.wikipedia.org/wiki?curid=2398783", "title": "Contea di Ravensthorpe", "text": "La contea di Ravensthorpe \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Essa si estende su di una superficie di circa 13.551 chilometri quadrati ed ha una popolazione di 1.950 abitanti."}
{"id": "2398784", "revid": "1784492", "url": "https://it.wikipedia.org/wiki?curid=2398784", "title": "Nenad Bjelica", "text": "Caratteristiche tecniche.\nLo schema di gioco preferito da Bjelica, ai tempi della panchina dello Spezia, \u00e8 rimasto il pi\u00f9 possibile fedele a un tipo di calcio propositivo e offensivo su ogni campo e in ogni situazione, a un elevato tasso di possesso palla e al modulo 4-2-3-1.\nCarriera.\nAllenatore.\nNel 2013 continua la sua avventura austriaca questa volta sulla panchina dell'. \nNella prima e unica stagione a Vienna si qualifica alla Champions League 2013-2014 dopa aver battuto ai playoff sia all'andata che al ritorno la . L'esperienza nella competizione europea si concluder\u00e0 ai gironi. \nNel giugno 2014 viene chiamato dal direttore dell'area tecnica Damir Mi\u0161kovi\u0107 sulla panchina dello . Dopo un avvio di campionato stentato Bjelica porta gli aquilotti al quinto posto in classifica, a soli quattro punti dalla promozione diretta. Il piazzamento frutta allo Spezia la qualificazione al turno preliminare playoff, dove sar\u00e0 sconfitto in casa dall'.\nConfermato per la stagione 2015-2016, viene per\u00f2 esonerato a novembre, causa una serie negativa fatta di 3 punti in 7 partite e alcune divergenze con il nuovo presidente dello Spezia Giovanni Grazzini. L'esonero gener\u00f2 il malcontento tra i tifosi.\nDopo l'avventura italiana passa in Polonia dove prende le redini del nel 2016 fino al 2018, anno in cui viene esonerato.\nFinita l'avventura straniera ritorna in partita prendendo la panchina del , con la squadra croata ottiene per la prima volta dopo 49 anni una promozione agli ottavi di Europa League. L'anno seguente, ottenuta la qualificazione in Champions League 2019-2020, conduce la squadra di Zagabria a una vittoria per 4 a 0 contro l' alla prima partita del girone, girone poi concluso in ultima posizione dopo una estenuante lotta fino all'ultima partita. Nel aprile 2020 viene esonerato dalla societ\u00e0 croata.\nNel settembre 2020 torna all', questa volta da allenatore; esordisce sulla panchina alla quarta giornata di campionato con una vittoria casalinga per 3-0 ai danni del .\nStatistiche.\nStatistiche da allenatore.\n\"Statistiche aggiornate al 2 marzo 2020.\""}
{"id": "2398785", "revid": "47767", "url": "https://it.wikipedia.org/wiki?curid=2398785", "title": "Tongkil", "text": "Tongkil, nota anche come Banguingui, \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nTongkil \u00e8 formata da 14 baranggay:"}
{"id": "2398786", "revid": "47767", "url": "https://it.wikipedia.org/wiki?curid=2398786", "title": "Banguingui", "text": ""}
{"id": "2398788", "revid": "86343", "url": "https://it.wikipedia.org/wiki?curid=2398788", "title": "Surigao del Norte", "text": ""}
{"id": "2398789", "revid": "729019", "url": "https://it.wikipedia.org/wiki?curid=2398789", "title": "Crura", "text": "Nell'anatomia femminile i crura (clitoridis) costituiscono le due radici del clitoride, saldate al labbro interiore del ramo ischio-pubico.\nSono due strutture di tessuto erettile, che insieme formano una forma a V. Crus \u00e8 una parola latina che significa \"gamba\". Ogni \"gamba\" della V converge sul corpo clitorideo. Ad ogni punto divergente c'\u00e8 un corpo cavernoso di clitoride. Le crure sono attaccate all'arco pubico e sono adiacenti ai bulbi vestibolari. La crura fiancheggia l'uretra, la spugna uretrale e la vagina e si estende verso il pube. Ogni crus clitorideo si collega ai rami del pube e all'ischio.\nLa crura del clitoride \u00e8 coperta da un muscolo ischiocavernoso.\nFunzioni.\nDurante il rapporto sessuale i crura si inturgidiscono inizialmente per il sangue che fluisce al loro interno."}
{"id": "2398791", "revid": "1543377", "url": "https://it.wikipedia.org/wiki?curid=2398791", "title": "V\u00edctor L\u00f3pez (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay a due edizioni della coppa del mondo: al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti; ed al FIFA Futsal World Championship 1992 dove i sudamericani sono usciti al primo turno, eliminati nel girone comprendente Olanda, Iran e Italia."}
{"id": "2398793", "revid": "131358", "url": "https://it.wikipedia.org/wiki?curid=2398793", "title": "AS Saint-\u00c9tienne", "text": ""}
{"id": "2398795", "revid": "154326", "url": "https://it.wikipedia.org/wiki?curid=2398795", "title": "Casati di Borgolavezzaro", "text": ""}
{"id": "2398801", "revid": "1566286", "url": "https://it.wikipedia.org/wiki?curid=2398801", "title": "Annabella Incontrera", "text": "Biografia.\nFu interprete in una quarantina di film, prevalentemente B movie, western all'italiana, thriller, peplum, commedia erotica all'italiana. Tocc\u00f2 l'apice della notoriet\u00e0 a inizio anni settanta: nel solo 1971 gir\u00f2 sette film.\nNel 1969 spos\u00f2 il critico cinematografico Guglielmo Biraghi, dal quale ebbe una figlia, morta a pochi giorni dalla nascita, e da cui divorzi\u00f2 quattro anni dopo. Nel 1976 ebbe un altro figlio da una successiva relazione.\nL'attrice soffr\u00ec per anni di una grave forma di osteoporosi e fu costretta a usare una sedia a rotelle."}
{"id": "2398802", "revid": "6923", "url": "https://it.wikipedia.org/wiki?curid=2398802", "title": "Campionato del mondo rally 1995", "text": "Il Campionato del mondo rally 1995 \u00e8 stato la 23\u00aa edizione del World Rally Championship (WRC).\nLa stagione.\nLa stagione \u00e8 composta da 8 rally. Il pilota campione del mondo in questa stagione \u00e8 stato Colin McRae con la sua Subaru Impreza WRC, davanti al suo compagno di squadra, lo spagnolo Carlos Sainz. Il titolo costruttori \u00e8 andato alla Subaru.\nQuesta stagione \u00e8 stata contraddistinta dalla squalifica della Toyota a causa di un motore fuori dai limiti consentiti dal regolamento, vennero cos\u00ec squalificati Juha Kankkunen (3\u00b0 nella classifica finale), Didier Auriol (4\u00b0 nella classifica finale), Armin Schwarz e Thomas R\u00e5dstr\u00f6m; in questo modo il 3\u00ba posto and\u00f2 allo svedese Kenneth Eriksson.\nTeam e piloti.\nIl rally di Monte Carlo.\nLa sessantatreesima edizione del rally del principato vide la vittoria di Carlos Sainz su Subaru Impreza. Lo spagnolo approfitt\u00f2 di un errore di Colin McRae (con il quale era in lotta) in una delle prime speciali e poi regol\u00f2 Fran\u00e7ois Delecour costringendolo al secondo posto.\nTerzo arriv\u00f2 Juha Kankkunen con una Toyota, fresca vincitrice del mondiale 1994, non ancora al top della forma per via soprattutto delle nuove limitazioni sul turbo, che super\u00f2 la Mitsubishi di Tommi Makinen proprio nel finale.\nIl campione del Mondo in carica Didier Auriol invece, dopo aver disputato tutta la gara sui tempi del compagno Kankkunen, usc\u00ec di strada e si ritir\u00f2, cos\u00ec come McRae nel tentativo di recuperare l'errore di inizio gara.\nDietro di loro conclusero nell'ordine la Ford di Thiry, la Mitsubishi di Aghini, la Renault di Ragnotti e la Subaru di Liatti in piena rimonta dopo un'uscita di strada.\nClassifiche.\nCostruttori.\n\"Note:\" - il team Toyota venne squalificato a causa della violazione del regolamento, nello specifico si trattava in un sotterfugio, vietato, che permetteva un afflusso maggiore d'aria, dunque aumento della potenza,al turbocompressore mediante una flangia \"scorrevole\"."}
{"id": "2398804", "revid": "287204", "url": "https://it.wikipedia.org/wiki?curid=2398804", "title": "Witold Wojtkiewicz", "text": "Biografia.\nFiglio di un impiegato di banca, si dedic\u00f2 contro la volont\u00e0 del padre agli studi artistici, dapprima presso la classe di disegno di Wojciech Gerson a Varsavia e successivamente, dopo un breve soggiorno a San Pietroburgo, all'Accademia di Belle Arti di Cracovia.\nAmmiratore dei modernisti Stanis\u0142aw Wyspia\u0144ski e Jacek Malczewski, Wojtkiewicz riflette nelle proprie opere le idee di poeti romantici come Cyprian Kamil Norwid e di autori come Stanis\u0142aw Przybyszewski ed Edward J\u00f3zef Abramowski.\nIl suo lavoro originale e creativo, caratterizzato dall'utilizzo di motivi grotteschi e ironici, lo colloca al confine fra Simbolismo ed Espressionismo.\nWojtkiewicz lavor\u00f2 anche come illustratore di riviste e disegnatore di cartoline. Malato di cuore fin dalla nascita, mor\u00ec a causa di una crisi cardiaca a 29 anni nel 1909."}
{"id": "2398806", "revid": "729019", "url": "https://it.wikipedia.org/wiki?curid=2398806", "title": "Corpo cavernoso del clitoride", "text": "Nell'anatomia femminile i corpi cavernosi del clitoride costituiscono una parte interna del clitoride, tale parte la si ritrova anche nell'anatomia maschile, con lo stesso nome.\nAnatomia.\nSi tratta di organi simmetrici, sono composti di radie e di corpo, la prima unita al ramo ischio-pubico, mentre il corpo ha una lunghezza che varia a seconda che si ritrova in stato normale o eccitato (2,5 cm nel primo caso mentre nel secondo arriva quasi a 4 cm)."}
{"id": "2398808", "revid": "110157", "url": "https://it.wikipedia.org/wiki?curid=2398808", "title": "Bistefani", "text": "La Bistefani S.p.A., oggi Bistefani Gruppo Dolciario S.p.A. \u00e8 una delle pi\u00f9 importanti industrie alimentari del ramo dolciario italiane, fondata nel 1955 a Casale Monferrato da Luigi Viale. Dal 2013 fa parte del gruppo Bauli.\nStoria.\nLa Bistefani \u00e8 nata grazie a Luigi Viale a Casale Monferrato in Provincia di Alessandria nel 1955 con il nome di \"Biscottificio Santo Stefano\", poi contratto in Bistefano e poco dopo in Bistefani.\nInizi\u00f2 a produrre i krumiri, poi pastefrolle, baci di dama, canestrelli, \"offelle\".\nNel 2002 la Bistefani ha acquisito la Nuova Forneria S.p.A., societ\u00e0 nata nel 1990 dalla parziale privatizzazione del settore dolciario del gruppo SME a cui erano state conferite le attivit\u00e0 del settore dei prodotti da forno a consumo continuativo (ossia le vecchie \"Merendine Motta\") e del cui capitale facevano parte il Gruppo Barilla e Ferrero per il 49% delle quote.\nLa societ\u00e0 era stata rivenduta poi nel 1995 alla societ\u00e0 \"Parfin Holding\", facente capo all'imprenditore Armando Cecchetti, gi\u00e0 proprietario dei supermercati SIDIS.\nNel 2006 le due societ\u00e0 si sono fuse formando il Gruppo Buond\u00ec Bistefani S.p.A., oggi Bistefani Gruppo Dolciario S.p.A.\nIl 9 febbraio 2013 viene annunciata l'acquisizione dell'azienda da parte del gruppo Bauli.\nIl 14 marzo 2016 viene annunciata, dall'A.D. di Bauli, la chiusura dello stabilimento Bistefani di Casale Monferrato e il trasferimento delle linee produttive a Verona.\nCampagne pubblicitarie famose.\nSono rimaste particolarmente famose le campagne pubblicitarie natalizie che negli anni 80 e 90 vedevano come protagonisti un burbero proprietario d'azienda che redarguiva il suo capo pasticcere per fare dolci troppo buoni e genuini rispetto al prezzo di vendita. Gli interpreti dello spot erano Renzo Rinaldi nel ruolo del burbero proprietario d'azienda (il \"signor Bistefani\") e Stefano Gragnani nel ruolo del pasticcere un po' sbadato. Gli spot terminavano con il \"signor Bistefani\" che, inviperito, pronunciava la frase \"E chi sono io, Babbo Natale?\" dopodich\u00e9 comparivano dal nulla sul suo volto una barba bianca e un berretto rosso."}
{"id": "2398811", "revid": "767487", "url": "https://it.wikipedia.org/wiki?curid=2398811", "title": "Citt\u00e0 di Albany", "text": "La citt\u00e0 di Albany \u00e8 una delle undici local government areas che si trovano nella regione di Great Southern, in Australia Occidentale. Essa si estende su di una superficie di circa 4.312 chilometri quadrati ed ha una popolazione di 31.574 abitanti."}
{"id": "2398812", "revid": "343572", "url": "https://it.wikipedia.org/wiki?curid=2398812", "title": "Santo Bambino", "text": ""}
{"id": "2398815", "revid": "123312642", "url": "https://it.wikipedia.org/wiki?curid=2398815", "title": "Ibutilide", "text": "La ibutilide \u00e8 un farmaco anti-aritmico di classe III utilizzato prevalentemente nei casi di fibrillazione atriale e flutter atriale; in quest'ultimo caso, trova un importante impiego specifico.\nClassificazione.\nNella classificazione di Vaughan-Williams per gli antiaritmici, basata sul tipo di canale ionico bloccato, la ibutilide \u00e8 considerata come antiaritmico di classe III, in virt\u00f9 della capacit\u00e0 specifica di blocco sui canali per il potassio; tuttavia \u00e8 stato aggiunto un meccanismo anti-aritmico aggiuntivo nell'attivazione delle correnti lente per il sodio, bench\u00e9 non sia ancora nota l'importanza relativa dei due eventi.\nFarmacocinetica.\nAl contrario della dofetilide, il farmaco non deve essere somministrato con regime orale ma solo tramite iniezione endovenosa in ambiente ospedaliero controllato; concentrazioni sieriche terapeutiche possono essere raggiunte in circa 20 minuti. Il farmaco scompare rapidamente dal torrente ematico per esteso metabolismo epatico.\nFarmacodinamica.\nLa ibutilide blocca i canali del potassio nelle cellule miocardiche attivante, sopprimendo la componente rapida della corrente ritardata rettificatrice ripolarizzante; questo evento comporta un aumento dell'intervallo QT all'elettrocardiogramma.\nImpiego clinico.\nLa ibutilide dovrebbe essere usata in regime ospedaliero nel controllo del flutter atriale non altrimenti controllabile.\nEffetti collaterali.\nAl pari della dofetilide, l'effetto collaterale pi\u00f9 temibile \u00e8 la comparsa di torsione di punta in seguito ad allungamento del tratto QT. Questi effetti possono essere evitati in seguito ad aggiunstamento del dosaggio in relazione al monitoraggio elettrocardiografico condotto per almeno 4 ore dall'infusione del farmaco."}
{"id": "2398816", "revid": "767487", "url": "https://it.wikipedia.org/wiki?curid=2398816", "title": "Mercedes-Benz OM603", "text": "La sigla OM603 identifica una piccola famiglia di motori diesel prodotti dal 1985 al 1996 dalla Casa tedesca Mercedes-Benz.\nProfilo e caratteristiche.\nI motori \"OM603\" hanno esordito nel 1985 con la versione di base da 3 litri, poco tempo dopo il lancio della corrispondente versione di base (2.5 litri) dei motori OM602, rispetto alla quale differisce unicamente per aver un cilindro in pi\u00f9 (sei invece di cinque). Le dimensioni unitarie di ogni cilindro ed i materiali utilizzati per la costruzione dei motori \"OM603\" ricalcano perfettamente quanto gi\u00e0 avvenuto circa un anno prima con il 2.5 litri \"OM602\" e prima ancora con il 2 litriOM601 a 4 cilindri. A parte il numero di cilindri, l'altra differenza sostanziale stava nell'albero a gomiti, un po' pi\u00f9 lungo e dotato di 7 supporti di banco.\nI motori \"OM603\", essendo pi\u00f9 grandi dei motori che costituivano le altre due famiglie, la \"OM602\" e la \"OM601\", erano destinati quindi a modelli di fascia superiore. Non \u00e8 un caso, quindi, se tali motori sono arrivati ad equipaggiare persino modelli come la Classe S W140.\nI motori \"OM603\" sono stati prodotti in due versioni, una da 3 litri e l'altra da 3.5 litri. Mentre quest'ultima \u00e8 esistita solo in configurazione sovralimentata, quella da 3 litri \u00e8 esistita anche aspirata. Di seguito vengono mostrate le caratteristiche comuni alle due motorizzazioni:\nNel 1993 ha fatto la sua apparizione il 3 litri OM606, che gradualmente avrebbe sostituito entrambi i motori \"OM603\", grazie alle sue prestazioni superiori.\nVersione da 3 litri.\nIl 3 litri \"OM603\" era la prima versione ad esordire tra le due facenti parte di questa famiglia. Era caratterizzato da una cilindrata di 2996 cm\u00b3, data da misure di alesaggio e corsa pari ad 87x84 mm. \u00c8 esistito sia aspirato che sovralimentato. L'esordio del 3 litri \"OM603\" \u00e8 avvenuto in forma aspirata, ma un anno dopo \u00e8 stata introdotta la versione dotata di turbocompressore.\nOM603D30 aspirato.\nQueste erano le caratteristiche del 3 litri \"OM603\" aspirato, noto anche con la sigla \"OM603D30\":\nOM603D30 sovralimentato.\nIl 3 litri \"OM603\" sovralimentato era noto con la sigla OM603D30A, e differiva dal 3 litri aspirato, appunto, per la presenza del turbocompressore che assicurava maggior coppia motrice e maggior potenza. Queste erano le sue caratteristiche ed applicazioni:\nVersione da 3.5 litri.\nIl motore \"OM603\" da 3.5 litri \u00e8 stato introdotto nel 1990 ed ha debuttato tra gli ultimissimi aggiornamenti della berlina di lusso della serie \"W126\", pochi mesi prima che questa cedesse il passo alla nuova serie, la W140. Essendo tale motorizzazione prevista inizialmente solo per la \"W126\" destinata al mercato USA, dove vigevano norme antinquinamento severissime, la potenza massima di questo propulsore era ridotta, tanto da stare al di sotto delle prestazioni del pi\u00f9 piccolo 3 litri turbodiesel appartenente alla stessa famiglia e previsto per il mercato europeo. Quando \u00e8 stata lanciata la Classe S W140, questo motore \u00e8 stato proposto anche nel mercato europeo. Anche in questo caso, per\u00f2, si \u00e8 preferito privilegiare l'elasticit\u00e0 di marcia che non la potenza assoluta, per cui tale motore \u00e8 stato limitato a 150 CV, solo 3 in pi\u00f9 rispetto al 3 litri \"OM603\" turbodiesel. \nIl motore \"OM603\" da 3.5 litri \u00e8 esistito solo in forma sovralimentata, sempre tramite turbocompressore. Tale motore \u00e8 nato aumentando sia l'alesaggio che la corsa dei cilindri, per una cilindrata complessiva di 3449\u00a0cm\u00b3 (89x92.4 mm).\nDi seguito sono mostrate le caratteristiche principali e le applicazioni del 3.5 \"OM603\", noto anche con la sigla OM603D35A."}
{"id": "2398817", "revid": "113757", "url": "https://it.wikipedia.org/wiki?curid=2398817", "title": "Uffici di stato", "text": ""}
{"id": "2398820", "revid": "63727", "url": "https://it.wikipedia.org/wiki?curid=2398820", "title": "Mercedes-Benz OM 603", "text": ""}
{"id": "2398822", "revid": "767487", "url": "https://it.wikipedia.org/wiki?curid=2398822", "title": "Andrea Milani (1919)", "text": "Carriera.\nHa esordito in Serie A con la maglia dell'Ambrosiana Inter il 15 febbraio 1942 in Ambrosiana Inter- (1-1).\nHa giocato in massima serie anche con la maglia del . Con il Brescia ha disputato due campionati di Serie B con 54 presenze e 3 reti."}
{"id": "2398828", "revid": "1442080", "url": "https://it.wikipedia.org/wiki?curid=2398828", "title": "Dany Verlinden", "text": "Biografia.\nSuo figlio Thibaud \u00e8 anch'egli calciatore professionista.\nCarriera.\nHa trascorso gran parte della sua carriera (16 stagioni) nel diventandone una \"bandiera\". Non riusc\u00ec a farsi strada nella nazionale belga poich\u00e9 chiuso prima da Michel Preud'homme e poi da Filip De Wilde.\nSoprannominato \"The Wall\" (\"Il muro\"), detiene il record europeo di imbattibilit\u00e0 con 1390' senza subire gol, stabilito tra il 3 marzo e il 26 settembre 1990.\nHa inoltre detenuto il primato di calciatore pi\u00f9 anziano a disputare una partita di UEFA Champions League, a 40 anni 3 mesi e 24 giorni; record poi battuto da Alessandro Costacurta."}
{"id": "2398830", "revid": "96624422", "url": "https://it.wikipedia.org/wiki?curid=2398830", "title": "Ufficio programmazione economica e centro elaborazione dati e statistica", "text": "L\u2019Ufficio programmazione economica e centro elaborazione dati e statistica della Repubblica di San Marino ha sede in Via XXVIII Luglio, 192 a Borgo Maggiore.\nSi occupa di:\nStoria.\nNato nel 1969 per disposizione del Congresso di Stato, \u00e8 stato riconosciuto dalla stato sammarinese con la Legge n.41 del 22 dicembre 1972 \"Legge Organica per i dipendenti dello Stato\"."}
{"id": "2398834", "revid": "599013", "url": "https://it.wikipedia.org/wiki?curid=2398834", "title": "Franco Moretti (calciatore 1922)", "text": "Carriera.\nHa esordito in Serie A con la maglia del il 19 settembre 1948 in -Palermo (0-3)."}
{"id": "2398839", "revid": "1305772", "url": "https://it.wikipedia.org/wiki?curid=2398839", "title": "Franco Moretti (disambigua)", "text": ""}
{"id": "2398841", "revid": "298171", "url": "https://it.wikipedia.org/wiki?curid=2398841", "title": "ARP Instrument", "text": ""}
{"id": "2398846", "revid": "1851848", "url": "https://it.wikipedia.org/wiki?curid=2398846", "title": "Mario Torti", "text": "Caratteristiche tecniche.\nEra un terzino destro e un centrocampista.\nCarriera.\nHa esordito in massima serie nell'anomalo Campionato Alta Italia 1945-1946 con la maglia dell'Andrea Doria, per poi trasferirsi allo Spezia con cui disputa due campionati di Serie B andando a segno con buona regolarit\u00e0 (29 realizzazioni in 2 stagioni).\nNel 1948 viene acquistato dal , con cui disputa due campionati di massima serie, riuscendo nel primo a scendere in campo in 18 occasioni, mentre nel secondo viene reelgato fra le riserve disputando 6 incontri di campionato.\nDopo aver disputato il campionato di Serie B 1950-1951 in prestito alla , torna a Palermo con cui ottiene le sue ultime 5 presenze in A nella stagione 1951-1952, realizzando la sua unica rete in massima serie nel successo interno sull'Udinese.\nPassa quindi al in Serie C, per poi tornare fra i cadetti con il nella stagione 1953-1954.\nIn carriera ha totalizzato complessivamente 29 presenze ed una rete in Serie A e 102 presenze e 38 reti in Serie B.\nBibliografia.\nRino Tommasi, Anagrafe del calcio italiano, edizione 2005, pag. 260"}
{"id": "2398861", "revid": "122652749", "url": "https://it.wikipedia.org/wiki?curid=2398861", "title": "J\u00e1nos Chawko", "text": "Il suo nome venne italianizzato in Giovanni.\nCarriera.\nHa esordito in Serie A con la maglia del il 19 settembre 1948 in -Palermo (0-3).\nHa giocato in massima serie anche con la maglia del ."}
{"id": "2398862", "revid": "547034", "url": "https://it.wikipedia.org/wiki?curid=2398862", "title": "Open GDF Suez 2009", "text": "L'Open GDF Suez 2009 \u00e8 stato un torneo femminile di tennis giocato sul cemento indoor.\n\u00c8 stata la 17\u00aa edizione dell'Open GDF Suez\n(formalmente conosciuto come \"Open Gaz de France\") ,che fa parte della categoria Premier nell'ambito del WTA Tour 2009.\nSi \u00e8 giocato nell'impianto dello Stade Pierre de Coubertin di Parigi in Francia,dal 9 al 15 febbraio 2009.\nPartecipanti.\nAltri partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Am\u00e9lie Mauresmo ha battuto in finale Elena Dement'eva 7-6(7), 2-6, 6-4\nDoppio.\n Cara Black / Liezel Huber hanno battuto in finale Kv\u011bta Peschke / \nLisa Raymond 6\u20134, 3\u20136, [10\u20134]"}
{"id": "2398883", "revid": "1486495", "url": "https://it.wikipedia.org/wiki?curid=2398883", "title": "Episodi de Gli amici immaginari di casa Foster", "text": "Lista di episodi del cartone animato \"Gli amici immaginari di casa Foster\"."}
{"id": "2398891", "revid": "767487", "url": "https://it.wikipedia.org/wiki?curid=2398891", "title": "Dante Di Maso", "text": "Biografia.\nEra figlio di un calzolaio di Casalnuovo Monterotaro sposato con una donna di Torremaggiore, in provincia di Foggia, che decisero di emigrare a Torino in cerca di lavoro. Tutta la famiglia, tra cui il fratello Ugo, erano tifosi granata. Aveva anche un altro fratello, Roberto.\nSpese molti soldi con le donne, la sua passione.\nAd un certo punto della vita perse la passione per il calcio, e fond\u00f2 una ditta di trasporti.\nIn seguito perse la figlia Loredana, nata a Palermo, uccisa a 39 anni nella birreria che gestiva da alcuni rapinatori. Aveva anche un altro figlio, Filiberto, proprietario di un ristorante a cui lasci\u00f2 una foto che immortalava Dante Di Maso mentre segnava una rete in rovesciata alla Favorita. Vivevano in fondo alla via Notarbartolo.\nMor\u00ec ad 81 anni, a causa della malattia di Alzheimer.\nCaratteristiche tecniche.\nInizia a giocare come centrocampista; diventa un'ala una volta giunto al Palermo. Era veloce.\nCarriera.\nDante Di Maso fu preso dal quando svolgeva il lavoro di operaio alla Lancia e giocava per la squadra del dopolavoro. Fu cercato anche dal Torino, ma il padre, in punto di morte, gli sconsigli\u00f2 di accasarsi in Piemonte; qualche mese dopo il Torino per\u00ec nell'incidente aereo di Superga.\nNella stagione 1948-49 gioc\u00f2 in prestito in serie C all'Arsenale di Messina ove disput\u00f2 22 partite segnando 9 reti.\nEsordisce in Serie A con la maglia rosanero il 18 settembre 1949 in -Palermo (2-1), realizzando il goal del momentaneo 0-1. Nella prima stagione realizza 10 goal mentre nella seconda ben 15 goal tra cui le doppiette contro Pro Patria (8-0), Sampdoria (4-1) e Roma (3-0).\nIl 16 dicembre 1951 realizza la sua prima tripletta in Serie A nel match casalingo contro il Padova (4-1).\nCon 40 reti realizzate in massima serie, \u00e8 stato per 55 anni al primo posto tra i goleador di tutti i tempi della storia della societ\u00e0 rosanero in tale categoria, superato da Fabrizio Miccoli nella stagione 2009-2010.\nRitiratosi, diviene allenatore."}
{"id": "2398892", "revid": "124322122", "url": "https://it.wikipedia.org/wiki?curid=2398892", "title": "Atsuto Uchida", "text": "Caratteristiche tecniche.\nIl suo ruolo naturale \u00e8 quello di terzino destro.\nCarriera.\nClub.\nDopo aver studiato e giocato nelle giovanili del Shimizu Higashi High School, Uchida si \u00e8 unito ai Kashima Antlers nel 2006. Il 5 marzo 2006 ha debuttato con i Kashima all'et\u00e0 di 17 anni, in una partita di inizio stagione contro il Sanfrecce Hiroshima e da qui in poi \u00e8 diventato subito titolare nell'undici di partenza. Ha realizzato il suo primo goal il 21 marzo 2006 contro il Ventforet Kofu. Successivamente \u00e8 stato selezionato per giocare alla partita del J. League All-Star Soccer 2006. Nel 2010 lascia il Giappone per partire in Germania, dove firma un contratto con lo . Nel 2011, da titolare con lo Schalke, diventa il primo giapponese della storia del calcio ad accedere alle semifinali di Champions League.\nNazionale.\nAtsuto ha rappresentato il Giappone a buoni livelli per un minorenne. Si \u00e8 fatto conoscere al grande pubblico per l'imbarazzante autorete durante Italia-Giappone in Confederations Cup 2013, realizzata per mantenere buoni rapporti con un paese avente un rapporto molto stretto con il Giappone,inoltre la yakuza gli impose di far vincere l'Italia. Grazie a lui l'Italia e Il Giappone sono molto amici e sempre a lui dobbiamo il nostro successo ai Giochi Olimpici di Tokyo 2020 e ai favoritismi dei giapponesi,i quali sostengono con il turismo ingenuamente la nostra economia.Ha fatto parte della squadra nipponica alle finali del AFC Youth Championship 2006. Ha inoltre partecipato alle finali del Campionato mondiale di calcio Under-20 2007, svoltosi in Canada.\nNel 2006 ha ricevuto una convocazione dall'allenatore del Giappone Ivica Osim, ma non ha giocato alcuna partita. Ha debuttato con la Nazionale il 26 gennaio 2008, in una partita amichevole contro il Cile allo Stadio Olimpico di Tokyo, il primo match dell'era Okada. Il 6 febbraio 2008 ha giocato per 90 minuti in una vittoria per 4-1 contro la Thailandia. Il 22 giugno 2008 ha segnato il goal della vittoria in una partita contro il Bahrain; questo \u00e8 stato il suo primo gol in Nazionale e cos\u00ec Uchida \u00e8 diventato il pi\u00f9 giovane marcatore giapponese in un incontro di qualificazione per il Mondiale all'et\u00e0 di 20 anni e 87 giorni, battendo un record di 11 anni detenuto da Hidetoshi Nakata.\nHa anche partecipato ai Giochi olimpici di Pechino 2008.\nStatistiche.\nPresenze e reti nei club.\n\"Statistiche aggiornate al 21 agosto 2017.\""}
{"id": "2398895", "revid": "124112437", "url": "https://it.wikipedia.org/wiki?curid=2398895", "title": "Episodi di Tartarughe Ninja alla riscossa", "text": "La voce riporta la lista degli episodi della serie \"Tartarughe Ninja alla riscossa\"."}
{"id": "2398898", "revid": "1543377", "url": "https://it.wikipedia.org/wiki?curid=2398898", "title": "Ente di Stato dei giochi di San Marino", "text": "L'Ente di Stato dei giochi di San Marino ha sede in Contrada Omerelli a San Marino citt\u00e0 ed \u00e8 la gaming authority che controlla e autorizza i giochi della sorte sul territorio della Repubblica di San Marino. \u00c8 retto da un consiglio composto dal presidente da altri quattro consiglieri e da tre sindaci revisori.\n\u00c8 stato istituito nel 2007 grazie alla legge del 27 dicembre 2006 n. 143.\nSpesso viene erroneamente confuso con la Giochi del Titano s.p.a., societ\u00e0 di propriet\u00e0 pubblica (lo Stato Sammarinese possiede direttamente la maggioranza delle quote societarie, la restante parte \u00e8 di altri organi pubblici) che gestisce un sala automatizzata con bingo, slot machine, keno nonch\u00e9 una sala scommesse ed una sala poker al palazzo Diamond a Rovereta, curazia di Serravalle."}
{"id": "2398899", "revid": "1305772", "url": "https://it.wikipedia.org/wiki?curid=2398899", "title": "Gino Giaroli", "text": "Caratteristiche tecniche.\nGiocatore.\nImpiegato inizialmente come attaccante, viene riconvertito in terzino da J\u00e1nos Vanicsek durante la sua militanza nella . Abile nella marcatura a uomo, era robusto ma velocissimo; abile rigorista, era solito calciare di potenza piuttosto che di precisione.\nCarriera.\nGiocatore.\nInizia la carriera nella , scoperto da \u00c1rp\u00e1d Haj\u00f3s: con i granata disputa quattro campionati, tre dei quali da titolare, segnalandosi come uno dei migliori difensori del campionato. Nel 1949 viene ceduto al Palermo, con cui esordisce in Serie A l'11 settembre 1949 in -Palermo (1-0). Per cinquantasette anni ha detenuto il record di presenze in massima serie con la maglia del Palermo, 151, raggiunto il 2 febbraio 2011 da Mattia Cassani nella 23\u00aa giornata del campionato di Serie A vinta per 2-1 contro la Juventus.\nHa giocato in massima serie anche con la maglia del Lanerossi Vicenza, \nAllenatore.\nDopo il ritiro divent\u00f2 allenatore delle formazioni giovanili della Reggiana, poi ebbe esperienze allo Schio, al Carpi, al Como e alla Pistoiese."}
{"id": "2398905", "revid": "267099", "url": "https://it.wikipedia.org/wiki?curid=2398905", "title": "Mitragliatore Uzi", "text": ""}
{"id": "2398907", "revid": "599013", "url": "https://it.wikipedia.org/wiki?curid=2398907", "title": "Ferruccio Santamaria", "text": "Biografia.\nFinita la carriera sportiva si \u00e8 trasferito a Castellammare del Golfo per vivere.\nCaratteristiche tecniche.\nInizia la carriera come attaccante, divenendo poi un centromediano.\nCarriera.\nHa cominciato la propria carriera nella vicina ; con i colori bianconeri il 18 novembre 1945 vince il torneo amichevole \"Quirino\", battendo il Sant'Anastasia. Col Nola fa il suo esordio in campionato il 16 dicembre 1945, battendo 6-0 il Portici. Al termine della stagione col Nola vincer\u00e0 sia il proprio girone che le finali regionali, conquistando l'accesso alla Serie C.\nHa esordito in Serie A con la maglia del il 16 febbraio 1947 in -Napoli (2-2).\nHa giocato in massima serie anche con le maglie di e ."}
{"id": "2398909", "revid": "256896", "url": "https://it.wikipedia.org/wiki?curid=2398909", "title": "Ente Stato Giochi di San Marino", "text": ""}
{"id": "2398913", "revid": "1851848", "url": "https://it.wikipedia.org/wiki?curid=2398913", "title": "Mario Boldi", "text": "Caratteristiche tecniche.\nGiocava come terzino destro.\nCarriera.\nHa esordito in Serie A con la maglia del l'11 settembre 1949 in -Palermo (1-0)."}
{"id": "2398919", "revid": "486946", "url": "https://it.wikipedia.org/wiki?curid=2398919", "title": "\u0160iva", "text": ""}
{"id": "2398920", "revid": "104458", "url": "https://it.wikipedia.org/wiki?curid=2398920", "title": "Culto micaelico presso i Longobardi", "text": "Il culto micaelico si svilupp\u00f2 presso i Longobardi dopo la conversione al cattolicesimo del popolo germanico, avvenuta dopo il loro stanziamento in Italia (568) e completata durante il regno di Cuniperto (688-700). I Longobardi riservarono una particolare venerazione all'arcangelo Michele, al quale attribuirono le virt\u00f9 guerriere un tempo adorate nel dio germanico Odino. All'arcangelo i Longobardi dedicarono diversi edifici religiosi in tutta Italia; in particolare, nel territorio del ducato di Benevento sorgeva il santuario di San Michele Arcangelo, fondato prima dell'arrivo dei Longobardi ma da questi adottato come santuario nazionale a partire dalla loro conquista del Gargano (VII secolo). La devozione all'arcangelo rimase tra le pi\u00f9 sentite durante l'intero regno longobardo, accanto a quelle di Giovanni Battista, del Salvatore e, in misura minore, di un altro santo \"guerriero\", san Giorgio.\nLe origini del culto.\nLa conversione dei Longobardi al cattolicesimo dall'arianesimo e dal paganesimo che professavano al momento del loro ingresso in Italia fu un processo graduale, che occup\u00f2 tutto il VII secolo e che si accompagn\u00f2 a divisioni politiche e ideali all'interno della \"gens Langobardorum\". L'opera di conversione fu avviata dalla regina Teodolinda (589-626) e si appoggi\u00f2 all'opera del missionario irlandese Colombano di Bobbio.\nIl culto micaelico si svilupp\u00f2 quindi entro un contesto di religiosit\u00e0 arcaica, presso la quale trovava terreno particolarmente fertile la venerazione dei santi, percepiti come affini alle divinit\u00e0 di ascendenza norrena della tradizione pi\u00f9 antica del popolo. In Michele, l'angelo che difende spada in pugno la fede in Dio contro le orde di Satana, i Longobardi riconobbero in particolare le virt\u00f9 di Odino, dio della guerra, guida verso l'aldil\u00e0 e protettore degli eroi e dei guerrieri avvertito come particolarmente vicino ai Longobardi fin dal loro mito delle origini.\nEpicentro del culto micaelico presso i Longobardi fu il santuario del Gargano, dal quale si irradi\u00f2 in tutto il regno longobardo; l'arcangelo guerriero fu presto considerato il santo patrono dell'intero popolo.\nIl culto istituzionale.\nDall'epicentro garganico il culto micaelico fu diffuso nella parte settentrionale del regno (Langobardia Maior) da re Grimoaldo (662-671) che, pur essendo originario del ducato del Friuli, nel 651 era divenuto duca di Benevento. L\"'Historia Langobardorum\" annota una visione nella quale l'arcangelo, insieme a san Giovanni Battista e a san Pietro, apparve a un eremita al quale si era rivolto l'imperatore bizantino Costante II, che era sbarcato in Italia con l'intenzione di ristrapparla ai Longobardi. La profezia, ideata all'interno della tradizione agiografica beneventana (VIII secolo) e recepita da Paolo Diacono, consigliava l'imperatore di desistere dal suo tentativo, poich\u00e9 la grande devozione manifestata dai Longobardi garantiva loro l'appoggio divino; Costante era stato infatti sconfitto da Grimoaldo nel 663.\nIl culto fu poi alimentato dai successori di Grimoaldo e ricevette un particolare impulso con Cuniperto. Il sovrano era un esponente della dinastia Bavarese, radicata tra i ducati occidentali della Langobardia Maior (Neustria) e filo-cattolica fin dai tempi di Teodolinda, e nel 689 sconfisse nella decisiva battaglia di Coronate l'usurpatore Alachis, duca di Trento e alfiere della fronda filo-ariana dei ducati orientali (Austria); nella memorialistica, ripresa e tramandata da Paolo Diacono nella sua \"Historia Langobardorum\". Cuniperto present\u00f2 la battaglia come una sorta di giudizio di Dio tra lui e Alachis, con l'arcangelo Michele nel ruolo dell'arbitro che avrebbe decretato la vittoria della fazione ortodossa e legittimista e, al tempo stesso, la vergogna individuale e il fallimento politico e militare dell'usurpatore. Conseguentemente a questo disegno, Cuniperto introdusse l'effigie dell'arcangelo anche nella monetazione coniata durante il suo regno.\nUn'attestazione indiretta della forte presenza del culto micaelico in et\u00e0 longobarda, anche al di fuori dei confini del regno, \u00e8 l'intitolazione all'arcangelo della Mole Adriana: papa Gregorio I, che era in stretti rapporti epistolari con la regina Teodolinda, ribattezz\u00f2 infatti la rocca \"Castel Sant'Angelo\" quando, nel 590, avrebbe avuto una visione nella quale proprio l'arcangelo rinfoderava la sua spada, a simboleggiare il termine di una pestilenza che aveva devastato Roma.\nLe architetture religiose.\nIn territorio longobardo furono erette numerose chiese intitolate a san Michele.\nLangobardia Maior.\nA Pavia, capitale del regno longobardo, era presente una basilica intitolata all'arcangelo Michele certamente gi\u00e0 edificata al tempo del regno di Pertarito: la chiesa, attigua al Palazzo Reale, fu distrutta da un incendio nel 1004, per poi essere ricostruita in forme romaniche a partire dalla fine dell'XI secolo.\nTra i principali centri del culto micaelico nella Langobardia Maior spiccava la Sacra di San Michele, alla cui protezione era affidato il sistema difensivo delle Chiuse del Colle del Moncenisio, in Val di Susa; in et\u00e0 longobarda nel luogo dell'abbazia era certamente presente una rocca militare, mentre l'edificio monastico attuale, romanico, fu edificata a partire dalla fine del X secolo. La Sacra costituiva la prima tappa in territorio italiano di quella variante della Via Francigena oggi chiamata \u201cVia Sacra Langobardorum\u201d, un cammino di pellegrinaggio che muoveva da Mont-Saint-Michel in Normandia e giungeva fino a San Michele sul Gargano; collegando i tre principali luoghi sacri dell'epoca dedicati all'arcangelo, il percorso proseguiva poi via mare verso la Terra santa.\nLa principale testimonianza architettonica longobarda in Langobardia Maior, \u00e8 il Tempietto longobardo di Cividale, capoluogo dell'importante Ducato del Friuli: la lunetta della porta \u00e8 incorniciata tra intrecci di vitigni con grappoli, al cui centro \u00e8 raffigurato \"Cristo tra gli arcangeli Michele e Gabriele\".\nAltre chiese intitolate a san Michele fondate in et\u00e0 longobarda si trovano a Lucca, capoluogo del ducato di Tuscia o nelle immediate vicinanze: San Michele in Foro, riedificata in forme romaniche dall'XI secolo, una in localit\u00e0 Antraccoli, una in localit\u00e0 Escheto, una a Massarosa in localit\u00e0 Corsanico. Ve ne sono poi numerose altre in tutta Italia la cui origine longobarda, seppur probabile, non \u00e8 attestata con certezza dalla fonti, salvo che per la chiesa di San Michele a Cremona e per la prepositurale di San Michele a Busto Arsizio. Nei pressi dell'abbazia di San Colombano di Bobbio, nel territorio dell'attuale comune di Coli, vi sono i ruderi di un antico eremo di San Michele, fondato nel 615 dallo stesso san Colombano; nei pressi dell'eremo passava l'antico cammino di pellegrinaggio denominato Via degli Abati, che dall'Oltrep\u00f2 Pavese passava per Bobbio raggiungendo Pontremoli e Lucca. A Vittorio Veneto, sede del Ducato di Ceneda, esiste ancora il corpo della chiesetta romanica di San Michele risalente al VII secolo, la quale per\u00f2 \u00e8 stata dismessa e ridotta ad abitazione nel XIX secolo in seguito all'edificazione di una nuova parrocchiale nelle vicinanze.\nLangobardia Minor.\nIl santuario di San Michele Arcangelo fu oggetto del mecenatismo monumentale sia dei duchi di Benevento, sia dei re installati a Pavia, che promossero numerosi interventi di ristrutturazione per facilitare l'accesso alla grotta dove, secondo la tradizione, l'arcangelo era apparso la prima volta (V secolo) e per alloggiare i pellegrini. San Michele Arcangelo divenne cos\u00ec una delle principali mete di pellegrinaggio della cristianit\u00e0, tappa della Via Francigena; dopo la caduta del regno longobardo (774) il santuario, divenuto il principale centro del culto micaelico dell'Occidente, conserv\u00f2 la propria importante funzione all'interno della Langobardia Minor, sempre nell'ambito del ducato del Benevento che in quello stesso 774 si elev\u00f2, per iniziativa di Arechi II, al rango di principato; quando anche Benevento cadde, nel corso dell'XI secolo, di San Michele Arcangelo si presero cura prima i Normanni, poi gli Svevi e gli Angioini, che si legarono a loro volta al culto micaelico e intervennero ulteriormente sulla struttura del santuario, modificandone la parte superiore e arricchendolo di nuovi apparati decorativi.\nA Cerreto Sannita, presso il capoluogo del ducato, la grotta della Morgia Sant'Angelo (o \"della Leonessa\"), luogo sacro fin dalla Preistoria, venne trasformata dai Longobardi in una cappella dedicata al culto dell'arcangelo intorno al 700.\nLa monetazione.\nMonetazione regia.\nNella monetazione regia longobarda, l'effigie dell'arcangelo sostitu\u00ec quella della Vittoria sulle monete coniate dagli anni 690 circa agli anni 740 circa, durante i regni di Cuniperto (688-700), di Ariperto II (702-712) e di Liutprando (712-744). Il disegno al rovescio di questa monete, che rappresenta l'arcangelo, si distingue, oltre che per la legenda ( e simili), per gli attributi: mentre la Vittoria era ornata dalla corona nella mano destra, l'arcangelo reca uno scudo tenuto nella mano sinistra e una lunga croce nella destra.\nMonetazione beneventana.\nIl Ducato di Benevento ebbe una propria monetazione, in parte autonoma rispetto a quella regia, nella quale la dedica all'arcangelo inizi\u00f2 ad apparire sotto Grimoaldo IV (806-817). Il richiamo a san Michele, sempre al rovescio, presenta caratteristiche formali differenti rispetto a quelle presenti nella monetazione regia del VII-VIII secolo: la legenda circondava una croce, a bracci di uguale lunghezza, accostata da quattro losanghe. La dedica \u00e8 presente anche nella coniazione aurea di Sicone (817-832), che introdusse il nuovo tipo con l'immagine dell'arcangelo al rovescio, ritratto di fronte con il pastorale nella destra e una croce nella sinistra, e la legenda con le sue varianti. Questo tipo era stato gi\u00e0 impiegato nella monetazione bizantina per tutto il VII secolo. Sicone us\u00f2 questo tipo solo per i solidi; per i tremissi fu impiegato quello tradizionale con la croce potenziata, ma la legenda anche in questo caso era . Sotto il figlio e successore di Sicone, Sicardo (832-839), il tipo con l'arcangelo Michele al rovescio non fu pi\u00f9 usato.\nLa dedica a san Michele fu frequente anche nell'importante monetazione di Adelchi di Benevento (853-877), durante la quale assunse varie forme, sempre al rovescio: una croce accantonata da quattro losanghe ed intorno la legenda ; la legenda con una croce, potenziata nell'asta orizzontale, e sette globuli ad ogni braccio dell'asta verticale; una croce di Santo Spirito affiancata dalle lettere M ed H (per \"Michael\") e la legenda +\u00a0; le lettere (principe Adelchi) disposte su tre righe a formare una croce con intorno legenda +\u00a0."}
{"id": "2398923", "revid": "287204", "url": "https://it.wikipedia.org/wiki?curid=2398923", "title": "Concorso internazionale di Ginevra", "text": "Il Concorso internazionale di Ginevra (\"Concours international d'ex\u00e9cution musicale de Gen\u00e8ve\"), vertente sull'esecuzione di musica classica, \u00e8 organizzato annualmente (con l'eccezione del 1999, in cui non si \u00e8 svolto) dalla fondazione del Concorso di Ginevra.\nStoria.\nIl Concorso \u00e8 stato istituito nel 1939 da Henri Gagnebin e Fr\u00e9d\u00e9ric Liebstoeckl, con il nome di \"Concours international d'ex\u00e9cution musicale de Gen\u00e8ve\" (CIEM). Nel 1957, l'associazione diviene uno dei membri fondatori della \"F\u00e9d\u00e9ration mondiale des concours internationaux de musique\" (FMCIM), la cui sede \u00e8 a Ginevra.\nDal 2002, il Concorso di Ginevra offre ai premiati due conferenze, anzich\u00e9 i concerti, da tenersi nei due anni successivi. Dal 2003, viene organizzato anche un concerto dell'artista premiato. Nel 2007, l'intera finale del concorso di canto era registrabile dal sito della Radio della Suisse Romande.\nOrganizzazione.\nSovvenzionata dalla citt\u00e0 e dal Cantone di Ginevra e sostenuta da numerosi sponsor locali, la Fondazione del Concorso di Ginevra \u00e8 diretta dal \"Conseil de Fondation\", composto da sette membri, in rappresentanza l'Orchestre de la Suisse Romande, il Grand Th\u00e9\u00e2tre e il Conservatoire de musique de Gen\u00e8ve.\nVi \u00e8 anche una commissione artistica responsabile delle scelte delle discipline da mettere a concorso, della scelta dei giudici e del repertorio, e un segretariato incaricato dell'organizzazione del Concorso, posto sotto la supervisione del segretariato generale.\nLa presidenza del \"Conseil de Fondation du Concours de Gen\u00e8ve\" \u00e8 stata tenuta da: Henri Gagnebin, Samuel Baud-Bovy, Roger Vuataz, Jean Meylan, Claude Viala, Richard-Andr\u00e9 Jeandin e Fran\u00e7ois Duch\u00eane. Liebstoeckl \u00e8 stato il primo \"Secr\u00e9taire g\u00e9n\u00e9ral du Concours\", che ha retto la posizione fino alla morte avvenuta nel 1979. Suoi successori sono stati Franco Fisch fino al 1998, e poi Didier Schnorhk."}
{"id": "2398925", "revid": "1543377", "url": "https://it.wikipedia.org/wiki?curid=2398925", "title": "I Know You Want Me (Calle Ocho)", "text": "I Know You Want Me (Calle Ocho) \u00e8 un singolo del rapper statunitense Pitbull, pubblicato il 24 febbraio 2009 come secondo estratto dal quinto album in studio \"Rebelution\".\nDescrizione.\nIl brano utilizza campionamenti di \"Street Player\" dei Chicago e di \"75 Brazil Street\" di \"Nicola Fasano\" Vs \"Pat Rich\". Il titolo \u00e8 un riferimento alla strada di Miami \"Calle Ocho\" .\nPromozione.\nIl brano \u00e8 stato utilizzato per il primo trailer del film d'animazione \"Il gatto con gli stivali\", quinto film della serie di \"Shrek\".\nSuccesso commerciale.\nIl singolo ha raggiunto la posizione numero 2 della \"Billboard Hot 100\" negli Stati Uniti, che rende di Pitbull singolo di maggior successo fino ad oggi. Nel Regno Unito il singolo ha debuttato alla numero 53 per poi elevare alla numero 28 la settimana successiva, la terza settimana ha raggiunto la 13 e nella quarta settimana ha raggiunto la posizione numero 9, dando Pitbull il suo primo singolo top 10 nel Regno Unito. La settimana successiva si \u00e8 trasferita di nuovo alla numero 7, piazzandosi alla 4 una settimana dopo.\nLa canzone ha anche raggiunto la posizione numero 7 in Australia e la 6 in Italia. Ha inoltre raggiunto la posizione numero 1 nelle classifiche francesi.\nVideo musicale.\nIl videoclip \u00e8 stato reso disponibile a partire dal 9 marzo 2009 sul canale YouTube dell'etichetta \"Ultra Records\"."}
{"id": "2398932", "revid": "131358", "url": "https://it.wikipedia.org/wiki?curid=2398932", "title": "CS Sedan Ardennes", "text": ""}
{"id": "2398933", "revid": "90953331", "url": "https://it.wikipedia.org/wiki?curid=2398933", "title": "Mwuetsi", "text": "Mwuetsi, \u00e8 il primo uomo di cui si racconta nella mitologia delle popolazioni makoni dello Zimbabwe, figlio del dio del cielo Maori .\nNel mito.\nDopo avergli donato un corno di \"ngona\" venne inviato sulla terra in fondo ad un lago, risal\u00ec fino in superficie per trovare un mondo disabitato, Maori cre\u00f2 allora la vegetazione ed una compagna per lui, Massassi e successivamente Morongo, con cui ebbe prole. &lt;br&gt;\nMaori ad un certo punto gli proib\u00ec di avere altra prole al che suo figlio gli disubbid\u00ec e la donna gener\u00f2 solo animali, fra cui leoni e serpenti finendo con il preferire uno di questi all'uomo. L'animale morse lo stesso Mwuetsi quando questi cerc\u00f2 di violentare Morongo, cos\u00ec lui mor\u00ec e venne sepolto sotto terra."}
{"id": "2398941", "revid": "327773", "url": "https://it.wikipedia.org/wiki?curid=2398941", "title": "Mode-locking", "text": "Il mode-locking \u00e8 una tecnica mediante la quale un laser pu\u00f2 produrre impulsi di luce di durata molto breve, dell'ordine del picosecondo (10-12 s) o femtosecondi (10-15 s).\nLa tecnica consiste nell'indurre una differenza di fase fissa fra i modi di una cavit\u00e0 risonante. In tal caso il laser viene detto phase-locked o mode-locked. A causa delle interferenze tra i modi si producono una serie di impulsi nella cavit\u00e0."}
{"id": "2398942", "revid": "90953223", "url": "https://it.wikipedia.org/wiki?curid=2398942", "title": "Mwambu", "text": "Mwambu, \u00e8 il primo uomo di cui si racconta nella mitologia delle popolazioni abaluyia del Kenya.\nNel mito.\nSi narra di lui come compagno di Sela, sua moglie, entrambi vennero creati dal dio Wele. La divinit\u00e0 si mostr\u00f2 benevola con loro offrendogli anche la luce del sole e la pioggia ed insegnandogli come procurarsi del cibo. Si erano costruiti un'abitazione sopra dei trampoli per proteggersi da mostri che vivevano in quei luoghi. Grazie ad una scala retrattile scendevano sulla terra quando occorreva. Mwambu e Sele ebbero numerosa prole e furono i colonizzatori del mondo."}
{"id": "2398945", "revid": "174063", "url": "https://it.wikipedia.org/wiki?curid=2398945", "title": "Tuttotrasporti", "text": ""}
{"id": "2398949", "revid": "767487", "url": "https://it.wikipedia.org/wiki?curid=2398949", "title": "Umberto Ricci (economista)", "text": "Biografia.\nRicci fu professore di statistica presso le Universit\u00e0 di Parma e Pisa e di economia a Macerata e Roma. I suoi studi furono principalmente orientati all'economia agricola ed alla teoria economica. Privato della cattedra universitaria come ritorsione contro un suo articolo critico nei confronti della politica economica del regime fascista, insegn\u00f2 quindi a Costantinopoli ed al Cairo.\nFu uno dei tre Accademici dei Lincei a rassegnare le dimissioni nel 1933 dall'Accademia stessa, pur di non giurare fedelt\u00e0 al regime fascista ."}
{"id": "2398954", "revid": "131358", "url": "https://it.wikipedia.org/wiki?curid=2398954", "title": "FC Sochaux-Montb\u00e9liard", "text": ""}
{"id": "2398964", "revid": "123788791", "url": "https://it.wikipedia.org/wiki?curid=2398964", "title": "Tortonese", "text": "Il Tortonese (\"Turtunes\" in dialetto tortonese) \u00e8 una regione geografica del Piemonte. Insiste nell'area orientale della provincia di Alessandria e confina a nord e ad est con la Lombardia (provincia di Pavia) e, nell'estrema punta meridionale, presso il monte Chiappo, in parte con l'Emilia Romagna (provincia di Piacenza). Trae il proprio nome dalla citt\u00e0 di Tortona, antico comune di fondazione romana.\nIl Tortonese \u00e8 delimitato:\nGeografia.\nMonti.\nMonti oltre i 1000\u00a0m.\nStoria.\nSebbene la citt\u00e0 di Tortona sia stata storicamente avversaria di Pavia e alleata di Milano (che la incluse nei possedimenti del Ducato nel 1347 e nel quale rest\u00f2 fino al 1738), diverse localit\u00e0 del suo circondario fecero parte o ebbero stretti legami con il Pavese e la Lomellina per secoli, con ultimo il comune di Isola Sant'Antonio che lasci\u00f2 la provincia di Pavia nel 1878.\nIl dialetto tortonese.\nA motivo della particolare collocazione geografica, nel territorio viene parlato il dialetto tortonese, una variet\u00e0 tradizionalmente ascritta all'emiliano ma con una forte influenza lombarda (considerato altres\u00ec dialetto di crocevia lombardo-emiliano), con elementi di transizione verso il piemontese e minori influenze liguri. Il tortonese \u00e8 affine al dialetto oltrepadano parlato nella Lombardia meridionale e pi\u00f9 in generale a quel complesso di dialetti compresi nell'area tra le province di Pavia e Piacenza.. \u00c8 invece di tipo ligure il dialetto parlato in alta Val Curone (a monte di Brignano) e nel comune di Garbagna.\nProdotti tipici.\nSpiccate analogie accostano la tradizione gastronomica del Tortonese a quella lombarda dell'Oltrep\u00f2 pavese e alla cucina piacentina soprattutto nei salumi, nei formaggi e in altre peraparazioni quali la zuppa di ceci, le tagliatelle con l\"'aj\u00e0\" (salsa di noci), la \"panada\" e i \"fars\u00f6\" (frittelle tipiche della ricorrenza di San Giuseppe). \nDi Tortona sono originari i baci di dama dorati, dolcetti a base di nocciole e cioccolato.\nAltri prodotti enogastronomici tipici del tortonese sono:"}
{"id": "2398966", "revid": "122878302", "url": "https://it.wikipedia.org/wiki?curid=2398966", "title": "Wele", "text": "Wele (letteralmente \"colui che \u00e8 in alto\") \u00e8 una divinit\u00e0 della mitologia degli abaluyia del Kenya.\nNel mito.\nDopo aver creato il cielo ed aver retto alcuni pilastri per sostenerlo si dedic\u00f2 al firmamento creando i due fratelli sole e luna, che gli prestarono aiuto nel suo lavoro. I due continuavano a litigare per ogni cosa e allora decise di separarli per sempre, creando il giorno e la notte i due fratelli non si incontrarono mai pi\u00f9: il sole occupava il cielo di giorno e la luna solo durante la notte.\nWele continu\u00f2 il suo lavoro, continuando a creare le nuvole, i fulmini, le stelle, la pioggia, arcobaleni, grandine ed aria, poi la terra. Le ultime cose che cre\u00f2 furono gli esseri viventi: dapprima gli umani, al primo uomo venne dato il nome di Mwambu e alla prima donna quello di Sela, successivamente si dedic\u00f2 a piante ed animali."}
{"id": "2398969", "revid": "1776051", "url": "https://it.wikipedia.org/wiki?curid=2398969", "title": "Rise of the Infidels", "text": "Rise of the Infidels \u00e8 il secondo album dal vivo della band punk metal statunitense Stormtroopers of Death, pubblicato il 21 agosto 2007 su Nuclear Blast. L'album \u00e8 definito un \"extended EP\" nonostante duri quasi un'ora e sia molto pi\u00f9 lungo degli EP tradizionali.\nOltre alle tracce live, contiene quattro nuove tracce inedite registrate in studio.\nTracce.\nTracce 5-24 registrate live al \"The Fenix\" di Seattle."}
{"id": "2398971", "revid": "1327519", "url": "https://it.wikipedia.org/wiki?curid=2398971", "title": "Conservatoire de musique de Gen\u00e8ve", "text": "Il Conservatoire de musique de Gen\u00e8ve \u00e8 il conservatorio musicale della citt\u00e0 di Ginevra e venne fondato nel 1835 dal finanziere e mecenate Fran\u00e7ois Bartholoni, ed il primo conservatorio della Svizzera.\nStruttura.\nIl conservatorio comprende due scuole. L'EM (\"\u00e9cole de musique\") destinata a coloro i quali studiano la musica per diletto, e l'HEM (\"haute \u00e9cole de musique\") destinata a coloro i quali studiano musica per farne la loro professione.\nIl conservatorio \u00e8 una fondazione di diritto privato ed \u00e8 sovvenzionato dal \"D\u00e9partement de l'instruction publique\" del Cantone di Ginevra, e dalla citt\u00e0 di Ginevra."}
{"id": "2398987", "revid": "404338", "url": "https://it.wikipedia.org/wiki?curid=2398987", "title": "Il medico di campagna (disambigua)", "text": ""}
{"id": "2398990", "revid": "33689", "url": "https://it.wikipedia.org/wiki?curid=2398990", "title": "Il nostro agente all'Avana (romanzo)", "text": ""}
{"id": "2398995", "revid": "486946", "url": "https://it.wikipedia.org/wiki?curid=2398995", "title": "Mondiale supermoto 2009", "text": ""}
{"id": "2399002", "revid": "116861363", "url": "https://it.wikipedia.org/wiki?curid=2399002", "title": "Livio Zanetti", "text": "Biografia.\nNato da famiglia benestante di origini pavesi, Livio Zanetti, convittore al Collegio Ghislieri di Pavia, si laure\u00f2 in Filosofia nell'ateneo cittadino. Durante la seconda guerra mondiale, si arruol\u00f2 nell'esercito della Repubblica Sociale Italiana, militando nei ranghi della Guardia Nazionale Repubblicana, con il grado di tenente. Al termine del conflitto avvi\u00f2 la carriera di insegnante: ottenne alcuni incarichi come supplente e fu docente in un ginnasio. Nel 1953 decise di intraprendere la carriera di giornalista.\nTrasferitosi a Milano, entr\u00f2 nella redazione di \"Cinema Nuovo\", dove conobbe Tullio Kezich. Scrisse in quegli anni un libretto su Marilyn Monroe (1955) molto prima che l'attrice statunitense diventasse famosa. Lavor\u00f2 poi all'Etas Kompass, fondata da Carlo Caracciolo, al quale chiese di essere trasferito a Roma nel neonato settimanale \"L'Espresso\". Nel 1957 Livio Zanetti entr\u00f2 come semplice correttore di bozze, per poi divenire redattore del settimanale romano. In seguito fu inviato prediletto di Arrigo Benedetti (and\u00f2 in Sardegna per fare reportage sul banditismo; vol\u00f2 in Vietnam a raccontare la guerra) e poi caporedattore: in questa qualit\u00e0 cur\u00f2 i fascicoli dell'\"Espresso Colore\", vere e proprie monografie che venivano allegate al settimanale, che all'epoca usciva in bianco e nero e in formato lenzuolo.\nDiventato direttore responsabile nel 1970, Zanetti accompagn\u00f2 il passaggio dell'Espresso dal formato lenzuolo al tabloid, con impennate nelle tirature che ne fecero uno dei settimanali pi\u00f9 letti e pi\u00f9 autorevoli d'Europa. L'Espresso fu promotore di diverse battaglie, come quelle sul divorzio (nel 1974) e sull'aborto nel (1981). Lasciata la direzione del settimanale nel 1984, Zanetti fu per qualche anno presidente dei periodici culturali editi dal Gruppo L'Espresso ed editorialista della \u00abStampa\u00bb.\nNel 1990 fu chiamato a dirigere il Giornale radio uno della Rai. Negli anni successivi unific\u00f2 le tre redazioni dei giornali radio dell'ente pubblico. Nel 2000, poco prima di morire, Zanetti stava preparando un grande libro sulla storia dell'Espresso di cui restano lunghi e interessanti colloqui con Carlo Caracciolo, Eugenio Scalfari, Umberto Eco e molti altri.\nGrande appassionato lettore di narrativa e di saggi, Livio Zanetti si definiva \u201cuno storico mancato\u201d. Ma Leonardo Sciascia disse di lui che era il pi\u00f9 colto dei direttori.\nOpere.\nL'intensa ed instancabile attivit\u00e0 e la passione giornalistica non lasciava molto tempo a Zanetti per scrivere libri. Ne resta comunque uno, dedicato al presidente pi\u00f9 amato dagli italiani, Sandro Pertini. \u00c8 un ritratto affettuoso, ma non compiacente, dal titolo \"Pertini s\u00ec, Pertini no\" (1985).\nCollegamenti esterni.\nLa notizia della morte di Zanetti su Repubblica"}
{"id": "2399006", "revid": "1573940", "url": "https://it.wikipedia.org/wiki?curid=2399006", "title": "Danio", "text": "Danio \u00e8 un genere di pesci d'acqua dolce, appartenente alla famiglia Cyprinidae.\nDistribuzione e habitat.\nI Danio sono diffusi principalmente nell'Asia sudorientale, dall'India e dal Pakistan al Vietnam. Sono particolarmente comuni nell'area malese e birmana. Alcune specie del genere (soprattutto Danio rerio sono state pi\u00f9 o meno involontariamente introdotte in altre regioni tropicali, ad esempio in Colombia\nVivono sempre in corsi d'acqua di piccole dimensioni, talvolta anche in acque ferme di stagni o risaie (ad esempio il noto danio zebrato ma pi\u00f9 spesso in acque correnti di ruscelli montani (come il Danio albolineatus).\nDescrizione.\nQueste specie di ciprinidi presentano un corpo sottile e allungato, appiattito nella parte superiore, con bocca rivolta verso l'alto. Le pinne, piccole e proporzionate, hanno bordi arrotondati. Sono presenti due piccole paia di barbigli.\nLa livrea \u00e8 varia e rappresenta il pi\u00f9 semplice carattere per distinguere le varie specie: solitamente sono presenti strisce o file di macchiette e punti di colore blu scuro o nero, in genere disposte orizzontalmente, su un fondo grigio. Il ventre \u00e8 argenteo. \nLe dimensioni sono minute: 2-8 cm, secondo la specie, con la sola eccezione di \"Danio dangila\", che raggiunge i 15 cm di lunghezza.\nBiologia.\nVivono in banchi numerosi.\nRiproduzione.\nLa riproduzione di solito coincide con la stagione dei monsoni ed \u00e8 indotta dalla temperatura. Sono ovipari, molto fecondi ed anche in acquario si moltiplicano velocemente in modo autonomo.\nAlimentazione.\nCome dimostra la morfologia del corpo, appiattita nella sua parte superiore, questi pesci catturano le prede sulla superficie dell'acqua, di solito si tratta di insetti ma anche zooplancton, vermi e piccoli crostacei.\nAcquariofilia.\nA questo genere appartengono alcune specie molto facili da allevare come \"Danio rerio\", \"Danio albolineatus\", \"Danio kerri\", \"Danio choprae\", tra i pi\u00f9 comuni pesci d'acquario. Vanno allevati in gruppo.\nImportanza economica.\nCome le gambusie e i guppy questi pesci vengono utilizzati per la lotta biologica contro le zanzare.\nSpecie.\nNel corso degli ultimi anni sono state descritte nuove specie, portando il numero attuale a 26:"}
{"id": "2399012", "revid": "767487", "url": "https://it.wikipedia.org/wiki?curid=2399012", "title": "Cosa insegna realmente la Bibbia?", "text": "Cosa insegna realmente la Bibbia? \u00e8 un libro edito dai Testimoni di Geova, pubblicato nel 2005. Dal 2005 ne sono state pubblicate copie in 272 lingue diverse.\nViene presentato nella predicazione per offrire gratuiti studi biblici a domicilio.\nI testimoni ne fanno anche uso personale, studiandolo e a volte considerandolo alle loro adunanze.\nContenuto.\nIl libro, formato da 224 pagine totali, \u00e8 costituito dall'introduzione, da 19 capitoli e dall'appendice finale.\nCapitoli.\nTitoli dei 19 capitoli:\nAppendice.\nElenco argomenti dell'appendice:"}
{"id": "2399013", "revid": "1522738", "url": "https://it.wikipedia.org/wiki?curid=2399013", "title": "Sophina Brown", "text": "\u00c8 conosciuta prevalentemente per il ruolo di Nikki Betacourt nella serie televisiva \"Numb3rs\" e per quello di Raina Troy nel legal drama \"Shark - Giustizia a tutti i costi\".\nNel 2010 ha sposato Henry Simmons, suo collega sul set di \"Shark\"."}
{"id": "2399014", "revid": "1543377", "url": "https://it.wikipedia.org/wiki?curid=2399014", "title": "Adroa", "text": "Adroa, Adro e gli Adroanzi sono delle divinit\u00e0 venerate della popolazione lugbara dello Zaire e dell'Uganda.\nNel mito.\nAdroa, divinit\u00e0 originale, aveva due aspetti, uno buono e uno malvagio: dopo aver creato il cielo e la Terra, Adroa si divise letteralmente in due: la met\u00e0 buona, alta e bianca, rimase in cielo col nome di Adroa.\nLa met\u00e0 malvagia, tozza e color nero carbone, rest\u00f2 invece sulla terra e si trasform\u00f2 nel malvagio Adro, dio della terra, che si dice appaia a chi sta per morire, restando invisibile per il resto del tempo, vivendo all'interno di un fiume. \nAdro gener\u00f2 da una fessura del suo corpo i malvagi Adroanzi, guardiani dei morti, che abitano nei fiumi e provocano la morte a chi li scorge."}
{"id": "2399017", "revid": "204012", "url": "https://it.wikipedia.org/wiki?curid=2399017", "title": "Osteomi", "text": ""}
{"id": "2399018", "revid": "204012", "url": "https://it.wikipedia.org/wiki?curid=2399018", "title": "Sindrome di turcot", "text": ""}
{"id": "2399022", "revid": "767487", "url": "https://it.wikipedia.org/wiki?curid=2399022", "title": "Alegria (Surigao del Norte)", "text": "Alegria \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nAlegria \u00e8 formata da 12 baranggay:"}
{"id": "2399023", "revid": "122880", "url": "https://it.wikipedia.org/wiki?curid=2399023", "title": "Johann Maria Philipp Frimont von Palota", "text": ""}
{"id": "2399025", "revid": "455046", "url": "https://it.wikipedia.org/wiki?curid=2399025", "title": "Petko Karavelov", "text": "Nato a Kopriv\u0161tica, suo fratello maggiore Ljuben divenne all'inizio pi\u00f9 noto come scrittore e leader del Comitato Rivoluzionario Centrale Bulgaro. Petko studi\u00f2 storia all'universit\u00e0 statale di Mosca e prest\u00f2 servizio nell'esercito russo durante la Guerra turco-russa (1877-1878) del 1877. Nel 1878 i russi lo nominarono governatore deputato di Svi\u0161tov, prima di essere eletto nella nuova Assemblea per il Partito Liberale.\nSvolse per la prima volta il ruolo di primo ministro dal 10 dicembre 1880 al 9 maggio 1881 e quindi ancora dall'11 luglio 1884 al 21 agosto 1886. Si un\u00ec a Stefan Stambolov ed altri come membro del consiglio di reggenza dopo l'abdicazione di Alessandro I di Bulgaria nel 1886, prestando servizio ancora una volta per un brevissimo periodo (24-28 agosto). I suoi periodi di governo furono contrassegnati da una stretta associazione con la Russia.\nCome liberale impegnato, divenne associato del partito democratico dopo la scissione del partito. Ruppe con l'ex-alleato Stambolov e venne imprigionato dal 1891 al 1894, dopo essere stato accusato di istigazione dell'assassinio del ministro Hristo Bel\u010dev. Torn\u00f2 brevemente nel 1901 a capo del primo governo del partito democratico."}
{"id": "2399027", "revid": "729019", "url": "https://it.wikipedia.org/wiki?curid=2399027", "title": "Andersen Air Force Base", "text": "La Andersen Air Force Base, citata anche nella sua forma abbreviata Andersen AFB, \u00e8 una base aerea militare gestita dalla United States Air Force situata nella parte settentrionale dell'isola di Guam, nei pressi del villaggio di Yigo e a poca distanza da quello di Dededo. La base \u00e8 stata costruita su di un piccolo altipiano situato a 187 m di quota sopra il livello del mare. La base fu nominata in onore del generale di brigata James Roy Andersen.\nStoria.\nLa base, il cui nome originario era \"North Field\", fu completata il 3 dicembre 1944 con lo scopo di ospitare i bombardieri che compivano missioni belliche in Giappone.\nDopo la fine della seconda guerra mondiale l'unico campo d'aviazione statunitense presente nell'Oceano Pacifico meridionale era proprio il North Field, in cui era stanziato il \"19th Bomb Group\". I primi cambiamenti arrivarono nel 1946 quando si decise di ampliare la struttura e di cambiarne il nome, a seguito dell'indipendenza dell'USAF dalle altre forze armate ottenuta nel 1947, in \"North Guam Air Force Base\". Il nome attuale arriv\u00f2 solo il 7 ottobre 1949 quando fu intitolata in onore del generale Andersen, disperso in azione nel 1945 con il suo B-24 Liberator.\nIl personale della base partecip\u00f2 alla guerra di Corea fornendo appoggio agli aerei che trasportavano rifornimenti verso il teatro delle operazioni, cosa che continu\u00f2 a fare anche dopo la fine delle ostilit\u00e0. Tra i vari aerei che atterrarono alla base in questo periodo vi furono B-29 Superfortress, KC-97, B-36, B-47 Stratojet, B-50 Superfortress, B-52 Stratofortress e KC-135 Stratotanker.\nAnche la guerra del Vietnam vide la base impegnata attivamente. Fu proprio da qui infatti che ebbe inizio l'operazione Arc Light il 18 giugno 1965, quando 27 B-52 decollarono dalle piste. Ancora, agli inizi dell'operazione Linebacker II, 87 B-52 lasciarono la base diretti verso il Vietnam, e durante gli undici giorni di durata dell'operazione, 379 delle 729 sortite totali dei bombardieri USAF iniziarono dall'Andersen Air Force Base. La fine della guerra comport\u00f2 il trasferimento alla base di 109\u00a0553 rifugiati e prigionieri, che vennero successivamente trasferiti negli Stati Uniti a bordo di 518 velivoli.\nIl campo d'aviazione continu\u00f2 a svolgere normali operazioni di routine fino al 1991 quando, a causa della guerra del Golfo, la base divenne il trampolino di lancio per 200 aerei, 2\u00a0200 uomini, 2\u00a0212 t di rifornimenti e oltre 27\u00a0993\u00a0t di bombe diretti verso il Golfo Persico.\nLa Andersen Air Force Base divenne anche la casa per gli abitanti della Clark Air Base nelle Filippine, che dovettero trasferirsi a causa dell'eruzione del Pinatubo.\nNell'ottobre 1994 arriv\u00f2 anche l\"'Helicopter Combat Support Squadron Five\" (5\u00ba squadrone supporto elicotteri da combattimento) dell'United States Navy.\nOggi la base svolge ancora le sue funzioni di appoggio ai bombardieri e stivaggio di munizioni, ed ospita numerosi velivoli USAF tra cui anche il bombardiere B-2 Spirit."}
{"id": "2399028", "revid": "363672", "url": "https://it.wikipedia.org/wiki?curid=2399028", "title": "Andersen AFB", "text": ""}
{"id": "2399031", "revid": "1583970", "url": "https://it.wikipedia.org/wiki?curid=2399031", "title": "Pubblicazioni dei Testimoni di Geova", "text": "Pubblicazioni dei Testimoni di Geova in 1032 lingue (di cui 101 braille). L'elenco delle pubblicazioni che segue sono quelle tradotte in lingua italiana.\nRiviste.\nDal 2022 sar\u00e0 pubblicato solo un numero all'anno cada rivista."}
{"id": "2399032", "revid": "83531", "url": "https://it.wikipedia.org/wiki?curid=2399032", "title": "Maria Carbone", "text": "Dopo aver studiato medicina per quattro anni, si \u00e8 diplomata in pianoforte presso il Conservatorio di San Pietro a Majella di Napoli ed ha studiato canto con P.A. Roche.\nNel 1929 ha debuttato al Teatro San Carlo di Napoli nel \"Mefistofele\" di Boito, e subito dopo in \"Micaela\" nella \"Carmen\" e in \"Mim\u00ec\" ne \"La boh\u00e8me\".\n\u00c8 stata un grande soprano mascagnano, del quale ha interpretato praticamente tutti i ruoli principali da soprano (nel \"Guglielmo Ratcliff\", \"Lodoletta\", \"Pinotta\", \"Le maschere\", \"Parisina\", \"Isabeau\", \"Il Piccolo Marat\", le ultime due negli anni 1932-40).\nEra una fine musicista, e il suo vasto repertorio prevedeva anche le opere dei contemporanei: \"Maria Egiziaca\" e \"Lucrezia\" di Ottorino Respighi, \"Fra Gherardo\", \"Debora e Jaele\" e \"Lo straniero\" di Ildebrando Pizzetti e il \"Cyrano de Bergerac\" di Franco Alfano.\nHa preso parte anche ad alcune prime rappresentazioni, tra cui \"Antonio e Cleopatra\" di Malipiero (al Maggio Musicale Fiorentino nel 1938), \"Turandot\" di Busoni del 1940, \"Ecuba\" di Malipiero (Opera di Roma nel 1941), \"Lo stendardo di San Giorgio\" di Peragallo (Genova 1941).\nHa cantato anche spesso all'estero in importanti tourn\u00e9e.\nRitiratasi dalle scene, ha insegnato canto ai Conservatori di Venezia e Milano. Tra i suoi allievi figurano il baritono Franco Giovine, il basso Francesco Signor e i soprani Rosetta Pizzo (moglie del basso Signor) e Maria Chiara."}
{"id": "2399035", "revid": "90913029", "url": "https://it.wikipedia.org/wiki?curid=2399035", "title": "Zanahary", "text": "Zanahary \u00e8 una divinit\u00e0 della mitologia dei popoli del Madagascar.\nNella mitologia.\nZanaharu, dio creatore del cielo, cre\u00f2 il deserto e la terra e da esse si gener\u00f2 Ratovoantany, essere che inizi\u00f2 a impastare forme di argilla con le sembianze di uomini ed animali. Questo attir\u00f2 l'attenzione di Zanahary: si narra che una volta scese dal cielo e, vedutele, volle animarle, per poi portare tutti gli esseri in cielo con lui. Ratovoantany, desiderando compagnia sulla terra, si oppose a questa richiesta. \nL'accordo alla fine venne raggiunto: in vita tutti gli esseri viventi risiedono sulla terra, dopo la morte le anime si recano in cielo, mentre i corpi restano sulla terra.\nSi narra che Zanahary avesse una sposa, Jemmha, Signora delle acque. Dal loro amore, nacquero: Yosher, il dio del Fuoco, dei fulmini e della virilit\u00e0, e Asharay, dea della sensualit\u00e0 e della fecondit\u00e0. \nRacconti secondari.\nUn'altra versione del mito racconta della lotta interna di Zanahary, diviso fra la sua met\u00e0 cielo e quella terra: inizialmente aveva creato solo figure femminili, in seguito acconsent\u00ec alla creazione di ogni figura, con l'osservanza della regola che imponeva a chiunque la morte istantanea, se la divinit\u00e0 l'avesse voluto.\nNella mitologia le prime creature dalle sembianze umane furono Andriambahomanana e sua moglie Andriamahilala."}
{"id": "2399037", "revid": "287204", "url": "https://it.wikipedia.org/wiki?curid=2399037", "title": "Pavlova (disambigua)", "text": ""}
{"id": "2399039", "revid": "33689", "url": "https://it.wikipedia.org/wiki?curid=2399039", "title": "Slimer (serie animata)", "text": ""}
{"id": "2399043", "revid": "767487", "url": "https://it.wikipedia.org/wiki?curid=2399043", "title": "Bacuag", "text": "Bacuag \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nBacuag \u00e8 formata da 9 baranggay:"}
{"id": "2399045", "revid": "228587", "url": "https://it.wikipedia.org/wiki?curid=2399045", "title": "Kamenka", "text": ""}
{"id": "2399048", "revid": "107831", "url": "https://it.wikipedia.org/wiki?curid=2399048", "title": "Family Circle Cup 2009", "text": "Il Family Circle Cup 2009 \u00e8 stato un torneo femminile di tennis giocato sulla terra verde. \nSi \u00e8 giocato nel Family Circle Tennis Center di Charleston negli Stati Uniti.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Sabine Lisicki ha battuto in finale Caroline Wozniacki, 6\u20132, 6\u20134\nDoppio.\n Bethanie Mattek-Sands / Nadia Petrova hanno battuto in finale L\u012bga Dekmeijere / Patty Schnyder, 6\u20137(5), 6\u20132, [11\u20139]"}
{"id": "2399052", "revid": "136801", "url": "https://it.wikipedia.org/wiki?curid=2399052", "title": "2009 Family Circle Cup", "text": ""}
{"id": "2399055", "revid": "124419163", "url": "https://it.wikipedia.org/wiki?curid=2399055", "title": "Are You Gonna Go My Way (singolo)", "text": "Are You Gonna Go My Way \u00e8 una canzone di Lenny Kravitz, estratta come singolo dall'omonimo album del 1993.\nLa canzone.\nPubblicata nel marzo 1993, fu scritta da Kravitz e Craig Ross. Il brano \u00e8 stato reinterpretato dai Metallica, in un medley per \"MTV Hits\" agli MTV Video Music Awards del 2003, da Tom Jones e Robbie Williams nel 1999 (per l'album di Jones \"Reload\") e da Melanie Brown nella sua sezione solista, durante lo Spice Girls Reunion Tour. Il gruppo hard rock serbo Cactus Jack ne registr\u00f2 nel 2002 una versione dal vivo, per l'album live \"DisCover\". Ne esiste anche una versione remixata, nell'apertura del videogioco \"Gran Turismo 3\", e inoltre fa parte del repertorio di \"Guitar Hero World Tour\". Si trova al 78\u00ba posto della classifica VH1 delle \"100 migliori canzoni degli anni novanta\".\nVideo musicale.\nDiretto da Mark Romanek (anche regista dei clip per \"Is There Any Love In Your Heart\" e \"If You Can't Say No\"), il video mostra Kravitz e la sua band eseguire il brano, circondati da spettatori che ballano. All'inizio si vede l'artista a braccia alzate mentre guarda in alto, e delle luci che illuminano lo scenario futuristico della sala.\nIl video per \"Are You Gonna Go My Way\" fu uno dei pi\u00f9 seguiti su MTV nel 1993, ed era ambientato in uno scenario tipicamente degli anni novanta. Grazie a questa canzone, Kravitz fu premiato nello stesso anno agli MTV Video Music Awards come miglior artista maschile, e durante lo show suon\u00f2 il brano dal vivo con John Paul Jones, bassista dei Led Zeppelin. Il clip fu annoverato nel 2006 da VH1, come uno dei 20 video musicali pi\u00f9 memorabili di sempre.\nIl video fu incluso nel DVD allegato in edizione speciale del \"Greatest Hits\". Inoltre \u00e8 incluso in un catalogo speciale dei lavori di Mark Romanek.\nClassifiche.\n\"Are You Gonna Go My Way\", pur non raggiungendo alcun posto della \"Billboard\" Hot 100, arriv\u00f2 in cima alla Album Rock Tracks e alla seconda posizione nella Modern Rock Tracks. Inoltre arriv\u00f2 quarta in classifica nel Regno Unito, mentre in Australia rimase in testa tra i singoli pi\u00f9 venduti del 1993, tra aprile e maggio. \"Are You Gonna Go My Way\" fu anche premiato con un disco di diamante in Brasile."}
{"id": "2399056", "revid": "767487", "url": "https://it.wikipedia.org/wiki?curid=2399056", "title": "Burgos (Surigao del Norte)", "text": "Burgos \u00e8 una municipalit\u00e0 di Sesta classe delle Filippine, situata nella Provincia di Surigao del Norte, nella Regione di Caraga.\nBurgos \u00e8 formata da 6 baranggay:"}
{"id": "2399063", "revid": "106908", "url": "https://it.wikipedia.org/wiki?curid=2399063", "title": "Abuk e Garang", "text": "Secondo la mitologia del popolo sudanese dei dinka furono Abuk e Garang i primi esseri umani sulla terra.\nNel mito.\nI due all'origine non avevano vita, erano soltanto due forme ricavate dalla terracotta. Esse inizialmente si trovavano dentro un vaso, ma al momento della sua apertura uscirono fuori e iniziarono a vivere. Il Dio del cielo dei dinka volle concedere ai due esseri un chicco di grano al giorno, questo non fu sufficiente ad Abuk che decise di prenderne pi\u00f9 di quanto offertogli, da quel momento il dio offeso non don\u00f2 pi\u00f9 nulla.\nIconografia.\nAbuk, il cui simbolo \u00e8 un serpente, protegge le donne."}
{"id": "2399068", "revid": "123951775", "url": "https://it.wikipedia.org/wiki?curid=2399068", "title": "Gran Premio del Brasile 1993", "text": "Il Gran Premio del Brasile 1993 \u00e8 stato un Gran Premio di Formula 1 disputato il 28 marzo 1993 sull'Autodromo Jos\u00e9 Carlos Pace di San Paolo. La gara \u00e8 stata vinta da Ayrton Senna su McLaren. In questa gara segna l'ultima apparizione in F1 per il pilota italiano Ivan Capelli.\n\u00c8 inoltre la centesima vittoria della McLaren in Formula 1.\nQualifiche.\nLe Williams si dimostrano estremamente competitive sullo sconnesso tracciato brasiliano; Prost e Hill monopolizzano la prima fila, staccando l'idolo locale Senna di quasi due secondi. Quarto \u00e8 Schumacher, che precede Andretti, Patrese, Lehto, Wendlinger, Alesi e Blundell.\nGara.\nAl via Prost scatta bene, mentre il suo compagno di squadra Hill viene superato da Senna; pi\u00f9 indietro, Andretti e Berger hanno un incidente, con la McLaren Ford dell'americano che vola sopra la Ferrari dell'austriaco: i due rimangono illesi. All'undicesimo giro Hill sopravanza Senna; al brasiliano viene poi inflitto uno stop-and-go di penalit\u00e0 per aver effettuato un sorpasso in regime di bandiere gialle, cosa che lo retrocede in quarta posizione dietro Schumacher, anch'egli successivamente punito con uno stop-and-go.\nNel frattempo comincia a piovere. Schumacher perde tempo per un cambio gomme problematico; nel mentre Katayama e Suzuki perdono il controllo delle proprie vetture andando a sbattere contro le barriere. La pioggia aumenta di intensit\u00e0. Prost ha problemi nelle comunicazioni radio: ritarda il cambio gomme, credendo di aver sentito che il box \u00e8 occupato da Hill; alla fine del rettilineo d'arrivo si scompone, centra la Minardi Ford incidentata di Fittipaldi e si ritira. Entra in pista la safety car, dietro alla quale si accodano Hill e Senna; pi\u00f9 indietro, Alesi effettua diversi sorpassi, cosa che gli coster\u00e0 uno stop-and-go.\nLa pista comincia lentamente ad asciugarsi. Al 42\u00ba giro, Senna sorpassa Hill, dopo che entrambi hanno montato le slick; Herbert si porta in terza posizione grazie ad una sosta anticipata, dando vita nel finale a una serie di duelli con Schumacher, ma all'ultimo giro subir\u00e0 il sorpasso del tedesco in rimonta. Senna continua a condurre fino alla fine, andando a vincere il Gran Premio di casa davanti a Hill, Schumacher, Herbert, Blundell e Zanardi, che conquista quello che rimarr\u00e0 l'unico punto della sua carriera in Formula 1."}
{"id": "2399071", "revid": "204012", "url": "https://it.wikipedia.org/wiki?curid=2399071", "title": "Tessuto cartilagineo fibroso", "text": ""}
{"id": "2399074", "revid": "1573940", "url": "https://it.wikipedia.org/wiki?curid=2399074", "title": "Oreoleptis torrenticola", "text": "Oreoleptis torrenticola , \u00e8 un insetto dell'ordine dei Ditteri (Brachycera: Tabanomorpha). Di recente scoperta, \u00e8 l'unica specie appartenente alla famiglia Oreoleptidae .\nDescrizione.\nL'adulto \u00e8 un insetto di dimensioni medio-piccole, con corpo lungo 5-7 mm dalla livrea grigiastra. Sul tegumento sono presenti setole ma non riconducibili ai macrotrichi tipici dei Brachiceri. Il capo \u00e8 dicoptico nella femmina e oloptico nel maschio, con ommatidi pi\u00f9 grandi nella parte superiore. L'antenna \u00e8 di tipo aristato, con stilo composto da tre articoli progressivamente pi\u00f9 sottili, portato dal terzo antennomero. L'apparato boccale \u00e8 privo di mandibole.\nIl torace \u00e8 gibboso, con ali ampie e zampe di moderata lunghezza. Le femmine sono provviste di un paio di cerci biarticolati, con articolo basale provvisto di un lobo prominente; gli ultimi uriti organizzati a formare un ovopositore di sostituzione telescopico in cui non si ha un'apprezzabile differenziazione dell'VII e IX urite. La presenza di cerci articolati, ricorrente anche nei Rhagionidae e la morfologia indifferenziata degli uriti genitali costituiscono i principali elementi di differenziazione rispetto alle famiglie dei Tabanidae e degli Athericidae.\nLa nervatura alare ha una struttura analoga a quella della generalit\u00e0 dei Tabanoidea, con venatura particolarmente marcata. La costa si estende all'intero margine. La radio si suddivide in 4 rami, per l'assenza della biforcazione R2+3. La branca R2+3 confluisce sul margine costale in posizione abbastanza distante rispetto alla terminazione di (R1). I rami R4 e R5 sono ben distanziati e R5 confluisce sul margine in corrispondenza dell'apice dell'ala. La media si suddivide in quattro rami; la biforcazione M1+2 \u00e8 in posizione pi\u00f9 distale rispetto alla cellula discale, perci\u00f2 dall'estremit\u00e0 di questa partono due sole vene. La cellula discale ha una forma pentagonale, con vertici formati dalla prima biforcazione della media, dalla confluenza della radio-mediale sul tratto basale di M1+2, dalla biforcazione di M3+4 e, infine dalla chiusura della mediale (m-m) sui rami M1+2 e M3. La cellula cup \u00e8 chiusa, con tratto comune A1+CuA breve ma relativamente pi\u00f9 lungo rispetto all'ala degli Athericidae e dei Tabanidae.\nLa larva ha un habitus acquatico e morfologicamente \u00e8 simile alle larve acquatiche degli altri Tabanoidea: \u00e8 apoda ed eucefala, di colore biancastro, con capsula cefalica piccola e di forma conica e con tegumento piuttosto robusto. Porta due paia di lunghe pseudozampe sotto e ai lati di ogni segmento addominale, dal secondo al settimo, e un paio di brevi appendici dorsali sia sul sesto sia sul settimo segmento, mentre i segmenti toracici sono privi di appendici. L'aspetto esteriore pu\u00f2 dunque far confondere la polarit\u00e0 cefalo-caudale.\nBiologia.\nLa biologia degli adulti \u00e8 del tutto sconosciuta a causa della loro rarit\u00e0. Gli unici esemplari osservati sono infatti sfarfallati da individui raccolti allo stadio di larva o di pupa, mentre nessun adulto \u00e8 stato mai rinvenuto nell'ambiente naturale. Ci\u00f2 pu\u00f2 far ritenere, al pari di altri ditteri con larve acquatiche viventi in torrenti montani, che gli adulti abbiano una vita brevissima. A differenza di questi, tuttavia, gli adulti di \"O. torrenticola\" hanno apparato boccale ben conformato, carattere che - in genere - non \u00e8 associato all'afagia degli adulti. L'assenza di mandibole indica in ogni modo che le femmine non sono ematofaghe perch\u00e9 incapaci di pungere, a differenza di altri tabanoidei.\nLe larve sono acquatiche e colonizzano, come organismi bentonici, le acque dolci a regime torrentizio di ambienti montani. Hanno regime dietetico artropofago e sono attive predatrici di larve acquatiche di altri insetti. La conformazione del corpo conferisce a queste larve una spiccata flessibilit\u00e0, che a dispetto della robustezza del tegumento consente l'adattamento alle asperit\u00e0 rocciose dell'habitat, alla ricerca delle prede. L'impupamento ha luogo nella sabbia e nella ghiaia sulle rive dei corsi d'acqua.\nDistribuzione.\nLa specie ha diffusione esclusivamente neartica e fu rinvenuta, per la prima volta, nel territorio canadese delle Montagne Rocciose. Il suo areale si estende a buona parte delle Montagne Rocciose, dal bacino dello Yukon fino agli stati dell'Idaho e del Montana (USA).\nFilogenesi, sistematica e diffusione.\nPer quanto non sia citata nelle vecchie tassonomie, a causa della recente scoperta, la specie rientra nel raggruppamento dei Brachiceri inferiori, tradizionalmente denominati \"Orthorrhapha\", ma di problematica inclusione fra le famiglie gi\u00e0 conosciute. All'analisi cladistica, il genere \"Oreoleptis\" risulta essere in relazione filogenetica con la linea Tabanidae+Athericidae, con la quale forma un clade monofiletico. Secondo gli Autori che hanno classificato la specie, la nervatura alare, la morfologia del primo urotergo (indiviso in \"Oreoleptis\"), la struttura biarticolata dei cerci e l'assenza di differenziazione dell'ottavo e nono urite, rappresentano nel complesso elementi che escludono l'inserimento di questo genere fra gli Athericidae e i Tabanidae, che si colloca invece in una posizione intermedia fra i Tabanomorpha pi\u00f9 primitivi (Rhagionidae \"sensu lato\") e quelli pi\u00f9 evoluti (Tabanidae e Athericidae).\nNegli schemi tassonomici su base filogenetica il genere \"Oreoleptis\" \u00e8 perci\u00f2 incluso da all'interno della superfamiglia dei Tabanoidea e dell'infraordine Tabanomorpha in una propria famiglia autonoma. Questo inquadramento tassonomico \u00e8 condiviso da tutti gli Autori che hanno trattato la sistematica dei Brachiceri inferiori dal 2005 ad oggi."}
{"id": "2399075", "revid": "62221", "url": "https://it.wikipedia.org/wiki?curid=2399075", "title": "Oreoleptidae", "text": ""}
{"id": "2399077", "revid": "62221", "url": "https://it.wikipedia.org/wiki?curid=2399077", "title": "Oreoleptis", "text": ""}
{"id": "2399081", "revid": "547034", "url": "https://it.wikipedia.org/wiki?curid=2399081", "title": "Federico Francesco Saverio di Hohenzollern-Hechingen", "text": "Fu Principe di Hohenzollern-Hechingen, Burgravio di Norimberga, Conte di Sigmaringen e W\u00e4hringen, Feldmaresciallo e presidente del Consiglio di Guerra dell'Imperatore dal 1825 al 1830.\nBiografia.\nFederico Francesco Saverio di Hohenzollern-Hechingen era il figlio minore del Principe Francesco Saverio e di sua moglie, Anna Maria Bernardina di Hoensbroech e nacque al Castello di Geulle presso Maastricht.\nSin da piccolo Federico Francesco Saverio venne preparato dal padre alla vita militare in quanto egli era gi\u00e0 Feldmaresciallo dell'esercito imperiale.\nA 18 anni egli venne inviato nell'esercito olandese, ma dopo appena un anno opt\u00f2 per l'esercito austriaco entrando nel 4\u00ba reggimento di corazzieri coi quali partecip\u00f2 alla Guerra di successione bavarese del 1778/1779. Dopo la Pace di Teschen venne promosso Maggiore del reggimento di corazzieri \"Nassau\". Durante la guerra turca tra il 1787 ed il 1792 egli partecip\u00f2 agli scontri col feldmaresciallo Bellegarde e venne infine promosso Colonnello Luogotenente, assurgendo nel 1793 al grado di Colonnello del reggimento di corazzieri comandato dal conte Kavanagh. Con questo corpo egli si rec\u00f2 nei Paesi Bassi e partecip\u00f2 alla Battaglia di Neerwinden.\nNel 1796 venne promosso Maggiore Generale e venne destinato all'Italia settentrionale sotto il comando del generale austriaco Jean Pierre de Beaulieu. Il 12 novembre 1796 sconfisse Napoleone nella Battaglia di Caldiero.\nSuccessivamente venne sconfitto dal maresciallo napoleonico Giovanni Provera mentre egli tentava di assediare la fortezza di Mantova con quattro delle proprie divisioni, atto contro il quale pi\u00f9 volte l'Hohenzollern-Hechingen si era opposto ma che aveva infine dovuto condurre per volere dei suoi superiori. Malgrado la sconfitta subita, per\u00f2, per il valore dimostrato il 29 aprile 1797 ricevette la croce di Cavaliere dell'Ordine Militare di Maria Teresa.\nDopo la pace del 1798 egli ottenne il comando delle truppe di stanza a Treviso e Belluno e dal 1799 ottenne anche il comando delle armate a Venezia, sotto il comando del Feldmaresciallo Secondo Luogotenente Paul Kray. Nelle guerre della seconda coalizione antinapoleonica egli copr\u00ec la ritirata alle truppe austriache dopo la Battaglia di Verona, pur rientrando poco dopo a Milano trionfante il 24 maggio 1799. Poco dopo combatt\u00e9 contro Jacques MacDonald e Jean Victor Moreau all'assedio di Mantova, riuscendo nell'intento. Dopo questi atti venne promosso Feldmaresciallo Secondo Luogotenente.\nDopo la Pace di Lun\u00e9ville venne nominato Consigliere Segreto dell'Imperatore nell'autunno del 1804. Nelle guerre della terza coalizione antinapoleonica, con la Battaglia di Ulma, fu a capo di parte delle armate che sfondarono nelle linee nemiche, ma anche quando le armate sembravano ormai piegate ad arrendersi, egli trov\u00f2 il modo di sfuggire all'accerchiamento, salvando buona parte dei propri uomini.\nNel 1809 partecip\u00f2 alla battaglia di Teugn-Hausen, ricevendo la croce di Commendatore dell'Ordine Militare di Maria Teresa.\nDopo la Battaglia di Aspern combattuta a fianco del figlio, il 31 luglio 1809 venne nominato Generale di cavalleria, passando successivamente alla guida dell'amministrazione della Galizia.\nDurante le guerre di liberazione 1814/1815 egli divenne comandante del Secondo Corpo d'armata tedesco nel W\u00fcrttemberg ed in Svizzera. Il suo ultimo combattimento si tenne a Strasburgo nel 1815 quando fu a capo dei 24.000 del generale Rapp.\nNel 1825 venne nominato presidente del Consiglio Aulico di Guerra. Nel 1826 divenne Cavaliere dell'Ordine del Toson d'Oro e il 18 settembre 1830 fu promosso feldmaresciallo, il giorno stesso in cui abbandon\u00f2 le sue incombenze di presidente del Consiglio Aulico di Guerra.\nMatrimonio e figli.\nIl 22 gennaio 1787 spos\u00f2 Maria Theresia von Wildenstein (1763-1835), dalla quale ebbe i seguenti eredi:"}
{"id": "2399082", "revid": "290275", "url": "https://it.wikipedia.org/wiki?curid=2399082", "title": "P\u00e0vlova", "text": ""}
{"id": "2399083", "revid": "1793900", "url": "https://it.wikipedia.org/wiki?curid=2399083", "title": "Artis (Amsterdam)", "text": "Artis \u00e8 il nome con cui \u00e8 comunemente noto il Koninklijk Zo\u00f6logisch Genootschap Natura Artis Magistra, vale a dire il pi\u00f9 antico giardino zooogico dei Paesi Bassi, che ha sede ad Amsterdam dal 1\u00ba maggio 1838. Si tratta anche del primo progetto di un'area verde nella capitale olandese.\nIl complesso prende il nome dall'associazione \"Natura Artis Magistra\" (= \u201cLa natura \u00e8 maestra dell'arte\u201d), dai cui membri Gerardus Frederik Westerman (1807 - 1890, presidente dell'associazione), Johann Wilhelm Heinrich Werlemann (1807 - 1877) e Johannes Wilhelmus Wijsmuller (1806 - 1882), da cui \u00e8 stato fondato.\nL\u2019\"Artis\" accoglie mediamente un milione di visitatori l'anno.\nLocalizzazione.\nL\u2019\"Artis\" si trova nella zona detta Plantage, nella parte orientale della citt\u00e0 di Amsterdam: il suo perimetro \u00e8 racchiuso dalla Plantage Doklaan a nord, dal Plantage Muidergracht ad est, dalla Plantage Middenlaan e sud e dalla Plantage Kerklaan ad ovest.\nCaratteristiche.\nL\u2019\"Artis\" ha una superficie di 14 ettari ed \u00e8 suddiviso in vari settori: oltre all'ampio giardino zoologico, vi si trova un \"Aquarium\" (aperto nel 1882 e secondo al mondo per grandezza, dopo quello di Berlino\n), l\u2019\"Anfibiarium\", il \"Planetarium\", il \"Zo\u00f6logisch Museum\", il \"Geologisch Museum\", un museo entomologico, e tre serre esotiche.\nVi si trova inoltre un ristorante, ospitato nell'edificio \"De twee cheetahs\".\nComplessivamente, la struttura ospita ca. 8.200 animali, di 786 specie diverse."}
{"id": "2399084", "revid": "24374032", "url": "https://it.wikipedia.org/wiki?curid=2399084", "title": "Repubblica Turca", "text": ""}
{"id": "2399088", "revid": "228587", "url": "https://it.wikipedia.org/wiki?curid=2399088", "title": "Kamenskoe", "text": ""}
{"id": "2399091", "revid": "118518118", "url": "https://it.wikipedia.org/wiki?curid=2399091", "title": "Nueva Canci\u00f3n Chilena", "text": "La Nueva Canci\u00f3n Chilena \u00e8 un movimento culturale e musicale sorto in Cile negli anni sessanta, improntato al recupero e alla rielaborazione del folklore latinoamericano e all'utilizzo della musica come arma di lotta e impegno sociale e politico.\nI maggiori esponenti del movimento, che hanno contribuito a diffonderne la poesia e la musica del folklore sudamericano, sono considerati i musicisti Violeta Parra e V\u00edctor Jara, e i gruppi Inti-Illimani e Quilapay\u00fan.\nStoria.\nLa Nueva Canci\u00f3n Chilena \u00e8 un genere strettamente connesso con i movimenti di sinistra sviluppatisi in Sud America durante gli anni sessanta in seguito alla Rivoluzione Cubana del 1959, che porta con s\u00e9 obiettivi ideologici e istanze di rivendicazione sociale, sviluppate in seno all'ottimismo che il trionfo della rivoluzione di Fidel Castro e Che Guevara stimolarono nella sinistra sudamericana degli anni sessanta. La Nueva Canci\u00f3n Chilena ebbe perci\u00f2 anche un ruolo politico ben preciso, quello di promuovere la consapevolezza nelle classi pi\u00f9 povere della necessit\u00e0 di un cambiamento sociale.\nLa Nueva Canci\u00f3n Chilena nacque a met\u00e0 degli anni sessanta, dalla volont\u00e0 di una nuova generazione di musicisti tesi a recuperare e rielaborare le radici del folklore musicale sudamericano, con una forte componente identitaria. Alla base del movimento vi \u00e8 l'opera della cantautrice Violeta Parra, morta suicida nel 1967, cui fu dedicato nel 1969 il Primo Festival della Nueva Canci\u00f3n Chilena, nell'ambito di un convegno organizzato dal giornalista Ricardo Garc\u00eda e dall'Universit\u00e0 Cattolica del Cile per esaminare la situazione musicale cilena.\nIl motore principale da cui scatur\u00ec l'intero movimento fu la Pe\u00f1a de los Parra, \"pe\u00f1a\" folkloristica fondata nel 1965, all'interno della casa del pittore, poeta e cantante Juan Capra, dai figli di Violeta Parra, \u00c1ngel e Isabel, unitamente ai musicisti Patricio Manns e Rolando Alarc\u00f3n, cui si unir\u00e0 pi\u00f9 tardi V\u00edctor Jara. Da qui passarono i pi\u00f9 importanti artisti della Nueva Canci\u00f3n Chilena e vi presero vita alcuni dei primi gruppi musicali come i Voces Andinas, con cui Patricio Manns avrebbe inciso l'album \"El sue\u00f1o americano\"; il gruppo Huamar\u00ed di Santiago; Los de la Pe\u00f1a, che in seguito sarebbero divenuti Los Curacas. Dal 1968 la Pe\u00f1a de los Parra divenne anche un'etichetta discografica che promosse gli artisti del movimento pubblicando tra i primi album ascrivibili al genere, a partire da quelli di Isabel y \u00c1ngel Parra. L'etichetta veniva distribuita dalla DICAP (Discoteca del Cantar Popular) nata l'anno precedente, che fu il principale riferimento fonografico del movimento.\nMolti degli artisti della Nueva Canci\u00f3n Chilena furono fortemente legati al Governo Allende e al movimento politico di Unidad Popular, che vinse le elezioni in Cile nel 1970, contribuendo fattivamente al successo elettorale di Salvador Allende. In seguito artisti e gruppi musicali divennero \"ambasciatori culturali\" del nuovo Cile nel mondo, mentre alcuni di loro ebbero incarichi all'interno del governo, come nel caso di Rolando Alarc\u00f3n, nel 1972 nominato consigliere musicale del Ministero dell'Educazione. La Nueva Canci\u00f3n Chilena venne perci\u00f2 profondamente segnata dal golpe di Pinochet dell'11 settembre 1973. Molti degli artisti facenti parte del movimento furono assassinati dai miliari golpisti, Jara venne imprigionato e ucciso pochi giorni dopo il colpo di stato, mentre molti altri artisti furono costretti all'esilio, come Patricio Manns, Isabel e \u00c1ngel Parra, Charo Cofr\u00e9, gli Inti Illimani e i Quilapay\u00fan, rimasti a lungo tra la Francia e l'Italia, dove trovarono nuovi stimoli che li portarono a sperimentare, contaminando la propria musica con altri generi musicali.\nCon il regime militare fu anche soppressa l'etichetta che pubblicava i dischi di quasi tutti i musicisti della Nueva Canci\u00f3n, la DICAP, e molti master delle loro registrazioni andarono cos\u00ec distrutti. Conseguentemente ebbe fine anche la Pe\u00f1a de los Parra e il lavoro di tutti gli artisti prosegu\u00ec in esilio contribuendo a diffondere nel mondo la loro musica e la protesta nei confronti del regime totalitario di Pinochet.\nCon la fine del regime militare la quasi totalit\u00e0 degli artisti esuli fece ritorno in patria, rivitalizzando la musica del paese e continuando la propria opera con nuove incisioni discografiche, concerti e apparizioni televisive, tese a recuperare la storia perduta del paese.\nTemi.\nNella Nueva Canci\u00f3n Chilena si ritrovano principalmente temi storici, sociali e di protesta, con riferimenti alla repressione militare, alla disuguaglianza sociale, agli interessi economici delle multinazionali e in particolare dell'imperialismo nordamericano, teso a sfruttare economicamente i paesi latinoamericani.\nI testi delle canzoni vedono il coinvolgimento o l'impiego di lavori di importanti poeti sudamericani, come ad esempio Pablo Neruda, i cui lavori troviamo sviluppati in album di Isabel y \u00c1ngel Parra, Arpacoa e Inti-Illimni tra gli altri. \u00c8 altres\u00ec presente un forte recupero delle sonorit\u00e0 e degli strumenti musicali tipici della tradizione degli indios e della musica andina, i cui temi e sonorit\u00e0 sono diventati parte integrante del repertorio di molti dei loro artisti come ad esempio nel caso degli Inti-Illimani, dei Quilapay\u00fan, de Los Calchakis o degli Illapu.\nStrumenti musicali.\nNei propositi della Nueva Canci\u00f3n Chilena vi \u00e8 lo studio e il recupero della musica folkloristica sudamericana, cilena e non solo, dato che sono frequenti i temi appartenenti alla musica andina. Contestualmente il genere punta anche al recupero e riutilizzo degli strumenti tipici di questo genere, rifiutando in origine ogni compromesso con la strumentazione pi\u00f9 prettamente pop e rock, quale rifiuto delle influenze della musica di provenienza nordamericana.\nStrumenti utilizzati in quest'ambito sono quindi ad esempio: la chitarra folk, il charango, la quena, la zampo\u00f1a, il cuatro, il tiple, il guitarr\u00f3n cileno (che differisce da quello messicano), il bombo, ecc. \nTra gli anni ottanta e novanta i musicisti e in particolare i gruppi di questo genere, come Quilapay\u00fan e Inti-Illimani, hanno cominciato a introdurre nel genere anche una strumentazione classica e strumentazione elettrica di provenienza jazzistica, pop o rock, come ad esempio il contrabbasso o la batteria, oltre a strumenti provenienti da altre tradizioni musicali di ambito folk.\nInfluenze.\nLa Nueva Canci\u00f3n Chilena ebbe una grande influenza nella musica e nella ricerca folk di tutto il continente sudamericano e non solo. A esso si deve la nascita a Cuba della Nueva Trova Cubana, che germogli\u00f2 in particolare con il gruppo Manguar\u00e9, o in Messico dove si svilupparono gruppi di ricerca come Los Folkloristas, il cui studio \u00e8 rivolto alla musica dell'interno continente. \nIn Argentina la Nueva Canci\u00f3n gener\u00f2 una considerevole quantit\u00e0 di importanti cantautori quali ad esempio Horacio Guarn\u00ec, Facundo Cabral, Alberto Cortez, Atahualpa Yupanqui e quella che viene considerata l'ambasciatrice della Nueva Canci\u00f3n latinoamericana, ovvero la cantante Mercedes Sosa.\nIn Uruguay la Nueva Canci\u00f3n ha come esponenti di spicco Alfredo Zitarrosa, la cui poetica fedele alla tradizione \u00e8 legata al folklore ricercato delle radici popolari, e Daniel Viglietti, la cui poetica pi\u00f9 moderna \u00e8 molto vicina a l cosiddetto Canto Nuevo. Nell'opera di entrambi \u00e8 comunque presente anche una forte componente patriottica, volta all'emancipazione del proprio paese.\nL'opera di Violeta Parra e degli altri artisti alla base della nascita del movimento, influenzarono moltissimo la nascita della ricerca retrospettiva della musica folk in altri paesi. Si pensi ad esempio in Italia all'opera svolta dalla musicista Luisa Ronchini, che, cos\u00ec come fatto da Violeta Parra in Cile, girovag\u00f2 per la campagna del Nord Italia con un registratore per salvare tracce della musica popolare contadina italiana, per poterla riproporre attraverso le proprie incisioni fonografiche e gli spettacoli dal vivo."}
{"id": "2399093", "revid": "871355", "url": "https://it.wikipedia.org/wiki?curid=2399093", "title": "Turbo Vision", "text": "Turbo Vision \u00e8 un framework basato sul sistema operativo DOS comprendente anche una text-user interface (TUI). \u00c8 stato sviluppato intorno al 1992 dalla Borland per i linguaggi Pascal e C++. Successivamente fu abbandonato a favore della Object Windows Library che supportava quasi pienamente le API di Windows.\nIl Turbo Vision \u00e8 stato incluso nel Borland Pascal, Turbo Pascal e Borland C++. \u00c8 stato usato dalla Borland stessa per sviluppare le IDE per i suoi compilatori. Esso riproduce, per impostazioni predefinite, queste IDE. \u00c8 stato pensato come un emulo di Windows per le interfacce testo molto comuni negli anni ottanta, infatti contiene controlli simili a quelli di Windows come le finestre, le checkbox, i pulsanti, i radio buttons ecc.\n\u00c8 stato sicuramente un passaggio significativo per i prodotti Borland visto che, prima di allora, la Borland non aveva ancora implementato la OOP nei suoi compilatori, e il Turbo Vision \u00e8 una libreria scritta secondo i metodi della programmazione orientata agli oggetti. Altro passo significativo \u00e8 stato l'introduzione del concetto di \"evento\", proprio come in Windows.\nIntorno al 1997, la versione C++ \u00e8 stata rilasciata dalla Borland in pubblico dominio e attualmente il progetto viene portato avanti da una community su sourceforge, con licenza GPL."}
{"id": "2399094", "revid": "767487", "url": "https://it.wikipedia.org/wiki?curid=2399094", "title": "Eti\u00ebnne Esajas", "text": "Carriera.\nClub.\nVitesse.\nEsajas fa il suo debutto nel calcio professionistico con il Vitesse nella stagione 2005-06, rimanendovi fino all'agosto 2007.\nSheffield Wednesday.\nNell'agosto 2007 Esajas firma un contratto triennale con lo Sheffield Wednesday, viene acquistato in sostituzione di Chris Brunt, appena passato al West Bromwich per \u00a3 3.500.000. Allo Sheffield prende la maglia numero 11. Fa il suo debutto con la nuova squadra entrando al cinquantacinquesimo minuto della partita persa 1-0 contro il Bristol City al posto di Burton O'Brien, in questa partita sfiora il gol con un calcio di punizione, ma la gioia gli viene negata da Adriano Basso, grazie alla sua buona partita parte titolare anche nella partita successiva, persa 1-0 contro il Preston North End.\nL'11 settembre 2007 Esajas segna una doppietta nel 5-1 per le riserve dello Sheffield Wednesday contro il Grimsby Town. Il buon inizio gli permette di essere votato hgiocatore del mese dai tifosi dello Sheffield, tuttavia perde quasi tutta la stagione a causa di un infortunio e a fine stagione totalizza solo 6 partite da titolare e 13 da subentrato.\nNella stagione successiva non gioca alla prima giornata di campionato, ma fa il suo debutto il 12 agosto 2008 nella partita di Football League Cup contro il Rotherham United, in quella partita Esajas segna una doppietta, ma, dopo i tempi supplementari, sbaglia un rigore, causando la sconfitta dello Sheffield.\nNelle due partite successive, contro Wolverhampton Wanderers e Preston North End, gioca titolare e viene incluso nella squadra del campionato settimanale e vince per la seconda volta il premio di giocatore del mese dai tifosi, tuttavia anche nel 2008-09 perde parte della stagione per un infortunio.\nNel derby contro lo Sheffield United segna un gol con un calcio di punizione da 30 metri che vince il premio di gol dell'anno dello Sheffield Wednesday, e partecipa anche all'azione del primo gol.\nHelmond Sport.\nDopo la scadenza del suo contratto con lo Sheffield Wednesday, fa due settimane di prova con il Charlton Athletic, ma al termine di questo periodo il Charlton decide di non offrirgli un contratto. Successivamente torna nei Paesi Bassi firmando per l'Helmond Sport."}
{"id": "2399096", "revid": "599013", "url": "https://it.wikipedia.org/wiki?curid=2399096", "title": "Ezequiel Lavezzi", "text": "Soprannominato \"El Pocho,\" nel corso della sua carriera ha conquistato un campionato argentino con il San Lorenzo, una Coppa Italia con il , tre campionati, tre Supercoppe, due Coppe di Lega e una Coppa di Francia con il Paris Saint-Germain. Con la Nazionale Olimpica ha vinto la medaglia d'oro ai Giochi Olimpici di Pechino nel 2008, mentre con la Nazionale maggiore, nella quale ha esordito in amichevole nel 2007, ha collezionato il secondo posto ai Campionati Mondiali del 2014 e nelle edizioni 2015 e 2016 della Copa Am\u00e9rica.\nBiografia.\nSuccessivamente ha svelato la vera origine del soprannome:\nLavezzi ha fondato l'associazione benefica \"Ansur\", che opera nella sua citt\u00e0 natale, Villa Gobernador G\u00e1lvez, a sostegno di bambini e adolescenti che vivono in condizioni di indigenza. Creata nel 2009, l'associazione si occupa di formazione e inserimento sociale e ospita circa 40 bambini.\nGi\u00e0 sotto indagine in Argentina per evasione fiscale internazionale, il 10 luglio 2013 viene indagato dalla Procura di Napoli per ricettazione di opera d'arte per aver provato a portare a Parigi, prima del trasferimento al Paris Saint-Germain, una statua di Pompei, che, stando alle parole del calciatore, gli sarebbe stata regalata da un napoletano di Posillipo. \u00c8 di origini italiane, i suoi nonni paterni erano originari di Pavia.\nCaratteristiche tecniche.\nAmbidestro, giocava come attaccante, preferibilmente da seconda punta oppure da trequartista. La velocit\u00e0 in progressione, e la spiccata abilit\u00e0 nel saltare l'uomo palla al piede ne costituivano i principali punti di forza.\nCarriera.\nClub.\nGli esordi.\nA 12 anni Lavezzi entra a far parte delle giovanili del Coronel Aguirre, dove resta per circa tre anni. All'et\u00e0 di 15 anni giunge in Italia per sostenere un provino con la , ma fu scartato e prese il suo posto Mazzocchi. Tornato quindi in Argentina, entra a far parte delle giovanili del ; l'esperienza nel club della \"Capital Federal\" si rivela breve e problematica, con Lavezzi che decide di abbandonare il calcio e seguire suo fratello nella professione di elettricista.\nTuttavia, due procuratori argentini, Eduardo Rossetto e Alejandro Mazzoni, nel 2003 lo convincono a sostenere un provino con l' di Buenos Aires. Viene ingaggiato e dopo cinque partite nelle giovanili debutta in prima squadra a poco pi\u00f9 di 17 anni. Realizza 17 gol in 39 partite nella Primera B Metropolitana, la terza serie argentina.\nSan Lorenzo e parentesi genoana.\nAl termine del campionato, il 1\u00ba agosto 2004, viene acquistato a titolo definitivo dal per un milione di euro. Impegnato in Serie B, il club ligure decide di lasciarlo per un anno in prestito al , nella massima serie argentina, dove realizza 9 gol in 29 presenze. Nell'estate del 2005, scaduti i termini del prestito, torna al Genoa in vista della stagione 2005-2006 da disputare nella Serie A appena riconquistata per affiancarsi in attacco ai connazionali Diego Milito e Lucas Rimoldi.\nEffettua la preparazione estiva con la squadra, agli ordini di Francesco Guidolin, ma con la maglia rossobl\u00f9 disputa solamente tre amichevoli precampionato prima che un illecito sportivo releghi il club ligure in Serie C1. Il 2 agosto 2005, anche a causa del mancato ambientamento in terra italiana, la societ\u00e0 ligure asseconda il suo desiderio di tornare in Argentina cedendolo a titolo definitivo al San Lorenzo per 1 milione e 200\u00a0000 euro.\nCon la maglia del club del quartiere di Buenos Aires conquista il Clausura 2007 e guida il San Lorenzo fino ai quarti di finale della Coppa Sudamericana. In questi due anni con il San Lorenzo, Lavezzi realizza 16 gol in 55 presenze.\nNapoli.\n2007-2010.\nDue anni dopo la breve e infruttuosa parentesi genoana, il 6 luglio 2007 torna in Italia trasferendosi al per circa 5 milioni di euro Esordisce in maglia azzurra il 15 agosto 2007 nella partita contro il , in Coppa Italia. Tre giorni dopo, il 18 agosto, alla sua seconda partita ufficiale con la maglia del Napoli, realizza una tripletta nel match contro il , anch'esso valido per la Coppa Italia, la prima tripletta realizzata da un giocatore del Napoli dopo quattordici anni. Il 2 febbraio 2008, nel match contro l' al San Paolo, realizza la sua prima doppietta in Serie A; il 19 marzo successivo ne realizza una seconda ai danni della , sempre al San Paolo. Conclude la sua prima stagione in Serie A con 8 gol in 35 partite, contribuendo in maniera decisiva alla qualificazione del Napoli verso la Coppa Intertoto e facendosi apprezzare particolarmente dalla platea partenopea per la rapidit\u00e0 e il dribbling fulmineo.\nNella stagione successiva, il 28 agosto 2008 segna la sua prima rete europea contro gli albanesi del , nel turno preliminare di Coppa UEFA. Grazie alle sue prestazioni con la maglia partenopea, il suo nome \u00e8 inserito nella lista dei 50 giovani pi\u00f9 promettenti al mondo stilata dal britannico Times, risultando al 14\u00ba posto. Termina la sua seconda stagione in Serie A con 7 gol in 30 partite.\nInizia la stagione 2009-2010 andando in rete contro la in Coppa Italia, siglando il gol del momentaneo 2-0 per il Napoli e il suo 20\u00ba con la maglia partenopea. Il 10 gennaio 2010, in occasione di Napoli-, rimedia una distrazione muscolare al bicipite femorale sinistro che lo costringe a circa 40 giorni di stop. Torna al gol il 13 marzo nella gara interna contro la , segnando cos\u00ec un gol al San Paolo dopo pi\u00f9 di un anno. Il 18 aprile successivo decide la partita in trasferta contro il con una doppietta, la terza personale in Serie A, quindi realizza su punizione il gol decisivo nella vittoria in casa del (1-2) del 2 maggio 2010 che regala al Napoli l'aritmetica qualificazione in Europa League. In campionato realizza complessivamente 8 reti in 30 partite, terzo cannoniere stagionale del Napoli dopo Marek Ham\u0161\u00edk e Fabio Quagliarella.\n2010-2012.\nIn vista dell'annata 2010-2011 viene confermato nel 3-4-2-1 di Walter Mazzarri, nel ruolo di uno dei due trequartisti alle spalle del neoacquisto Edinson Cavani. Apre la stagione del Napoli decidendo con una rete l'andata degli spareggi di Europa League contro l'.\nIl 4 novembre realizza, ad Anfield contro il , la sua prima rete nei gironi di Europa League, rete che porta momentaneamente in vantaggio gli azzurri (la partita terminer\u00e0 3-1 per gli inglesi), mentre sei giorni dopo, nel corso dell'11\u00aa giornata di campionato, realizza il gol che permette al Napoli di vincere 1-0 contro il Cagliari al Sant'Elia, 15 anni dopo l'ultima vittoria partenopea in Sardegna. Pur confermando una scarsa prolificit\u00e0 in termini realizzativi (in campionato sigla complessivamente sei reti, record negativo in Serie A), si conferma determinante nell'economia di gioco del Napoli (miglior uomo-assist azzurro e terzo migliore del campionato) e ricopre un ruolo decisivo nella qualificazione diretta in Champions League.\nIl 10 settembre 2011 segna il primo gol partenopeo della Serie A 2011-2012 in Cesena-Napoli, aprendo le marcature della partita che termina poi 4-1 per gli azzurri. Quattro giorni dopo esordisce nella massima competizione europea, la UEFA Champions League, partendo dal primo minuto nella partita in trasferta contro il (1-1). Il 3 dicembre 2011, nella partita di campionato Napoli- (4-2) (nella quale va anche a segno) indossa per la prima volta la fascia di capitano. Segna i primi gol in UEFA Champions League il 21 febbraio 2012, realizzando una doppietta contro il nell'andata degli ottavi di finale. In questa stagione sigla il suo record di reti in Serie A (9).\nNella sera del 20 maggio 2012 conquista il suo primo trofeo italiano, vincendo la finale di Coppa Italia all'Olimpico di Roma contro la , nella quale conquista il rigore che porta il Napoli in vantaggio.\nQuesta vittoria segna il commiato dal club azzurro, dopo cinque stagioni in cui colleziona 188 presenze e 48 reti tra campionato e coppe.\nParis Saint-Germain.\nIl 2 luglio 2012 viene acquistato dai francesi del per 30 milioni di euro. L'11 agosto 2012 debutta in Ligue 1 nell'incontro pareggiato 2-2 contro il , mentre il 22 novembre mette a segno i primi gol con la squadra francese siglando una doppietta in UEFA Champions League nella partita finita 2-0 ai danni del che porta i parigini alla qualificazione agli ottavi di finale.\nL'8 dicembre segna il suo primo gol in Ligue 1, contro l', il gol del momentaneo 2-0 su assist di Zlatan Ibrahimovi\u0107: \u00e8 il gol numero 3000 in gare ufficiali per il PSG nella sua storia. Al termine della stagione vince il campionato.\nInizia la stagione 2013-2014 vincendo la Supercoppa di Francia grazie al 2-1 ottenuto il 3 agosto 2013 a Libreville contro il . Il primo gol stagionale arriva il 25 agosto 2013 nella vittoria per 1-2 in trasferta contro il , segnando il gol decisivo del definitivo 2-1 in favore dei parigini. Torna al gol in campionato il 7 dicembre 2013 nella gara vinta per 5-0 contro il , mentre il 12 dicembre realizza un gol nella gara di ritorno contro negli ottavi di finale di Champions League.\nIl 25 aprile 2015, in occasione dell'ampia vittoria di campionato per 6-1 contro il , segna la sua prima tripletta con la maglia del PSG.\nDopo aver trascorso 4 stagioni al PSG, giocando 161 incontri, segnando 35 gol, vincendo 3 campionati (2013, 2014 e 2015), 3 Supercoppe (2013, 2014 e 2015), 2 Coppe di lega (2014 e 2015) e 1 Coppa di Francia (2015), Lavezzi tenta l'avventura in Cina.\nHebei China Fortune.\nIl 17 febbraio 2016 si trasferisce per la cifra di 6 milioni di euro all'. Il 4 marzo seguente debutta ufficialmente contro il Dopo una prima stagione senza gol in 10 presenze, nel 2017 \u00e8 capocannoniere del suo team con 20 realizzazioni in sole 27 presenze, giungendo cos\u00ec al secondo posto nella classifica marcatori del campionato, a pari merito con Ricardo Goulart e Wu Lei. Nella stessa stagione totalizza anche un totale di 19 assist, ma - nonostante il suo contributo - la squadra si piazza al quarto posto e non si qualifica per la AFC Champions League.\nIl 27 novembre 2019 annuncia l'addio al calcio giocato dopo 75 partite, 35 reti e 32 assist messi a segno in quattro stagioni con la formazione cinese.\nNazionale.\nNazionali giovanili.\nEsordisce nella selezione Under-20 della Nazionale argentina nel 2004. In totale riesce a realizzare un gol in sette partite disputate.\nNazionale olimpica.\nCon la Nazionale olimpica, il 6 febbraio 2008, segna il suo primo gol al in un'amichevole di preparazione ai giochi olimpici di Pechino, e si ripete il 24 maggio 2008 al Camp Nou di Barcellona, dove la Nazionale olimpica argentina si impone su una selezione . Realizza complessivamente 6 reti in 10 partite.\nA luglio 2008 viene convocato nella Nazionale olimpica argentina che partecipa alle Olimpiadi di Pechino 2008.\nDopo un discreto esordio contro la , Lavezzi segna la rete decisiva contro l' nella seconda partita del girone eliminatorio, che vale il passaggio del turno. Nella terza e ultima gara del girone, Lavezzi va ancora in gol, stavolta su rigore, contro la . Resta a secco, invece, nei quarti di finale contro i , dove entra nel primo tempo supplementare. Nella finale, che vede l' imporsi per 1-0, subentra nei minuti finali e diventa - insieme a Nicol\u00e1s Navarro, che per\u00f2 non scende mai in campo - il secondo campione olimpico nella storia del Napoli.\nNazionale maggiore.\nIl 18 aprile 2007 esordisce in nazionale maggiore entrando nella ripresa nell'amichevole contro il ; non viene per\u00f2 convocato per la Copa Am\u00e9rica 2007 dal CT Basile. Ritorna in nazionale maggiore sotto la guida del nuovo CT Diego Armando Maradona. Inserito tra i 30 calciatori della lista pre-Mondiale per Sudafrica 2010, il 18 maggio 2010 viene escluso dalla lista definitiva dei 23 convocati.\nL'anno seguente, invece, viene convocato per la Copa Am\u00e9rica 2011 e realizza la sua prima rete con la \"Selecci\u00f3n\" il 20 giugno 2011 nella partita vinta 4-0 contro l', ultima amichevole di preparazione in vista della rassegna continentale sudamericana. Inizialmente titolare nelle prime partite, a causa di una squalifica per somma di ammonizioni \u00e8 costretto a saltare i quarti di finale contro l', nei quali l\"'Albiceleste\" viene eliminata ai calci di rigore.\nViene convocato per il Mondiale 2014 da Alejandro Sabella. L'Argentina arriva in finale e Lavezzi gioca quasi tutte le partite da titolare, ma la squadra viene sconfitta 1-0 dalla .\nIl 28 maggio 2015 viene inserito dal CT Gerardo Martino nella lista dei 23 convocati in vista della Copa Am\u00e9rica da disputarsi in Cile.\nViene convocato per la Copa Am\u00e9rica Centenario negli Stati Uniti. Il 14 giugno 2016 segna il primo gol nella fase a gironi contro la Bolivia (3-0), per poi ripetersi in semifinale nella vittoria 4-0 contro gli Stati Uniti con un gol di testa su assist di Leo Messi. Nella stessa partita, tuttavia, si frattura il gomito in seguito a una caduta.\nStatistiche.\nPresenze e reti nei club.\n\"Statistiche aggiornate al 27 novembre 2019.\""}
{"id": "2399098", "revid": "1305772", "url": "https://it.wikipedia.org/wiki?curid=2399098", "title": "Mageslayer", "text": "MageSlayer \u00e8 un videogioco d'azione sviluppato da Raven Software e pubblicato da GT Interactive nel 1997 per Microsoft Windows.\nTrama.\nLa storia del gioco ruota intorno al recupero di preziose reliquie chiamate \"StarStones\", protette dai boss presenti nei livelli finali di ogni mondo e dal malvagio Lore Thane. Il gioco ha un finale imprevisto, in quanto, dopo aver recuperato la StarStone finale e aver sconfitto l'ultimo boss, al momento della consegna della reliquia all'Oracolo, esso stesso esplode per cause ignote, rilasciando le varie StarStones e uno spirito invulnerabile, che a brevi intervalli e muovendosi attorno al personaggio, si lancia verso quest'ultimo danneggiandolo. Sull'altare in cui era presente l'Oracolo quindi si \u00e8 formata una voragine, nella quale il personaggio entrer\u00e0, recuperando le reliquie e andando a posizionarle su dei piedistalli, distribuiti sulle punte della stella raffigurata sul pavimento.\nModalit\u00e0 di gioco.\nDotato di visuale dall'alto, \"MageSlayer\" \u00e8 ispirato al classico arcade \"Gauntlet\", con il quale condivide sia l'ambientazione fantasy che alcune dinamiche di gioco. Si possono selezionare quattro differenti personaggi, dotati di armi e poteri caratteristici: Earthlord, Archdemon, Warlock e Inquisitor, ed esplorare con essi svariati livelli uccidendo numerose creature e raccogliendo power-up."}
{"id": "2399099", "revid": "507295", "url": "https://it.wikipedia.org/wiki?curid=2399099", "title": "Kam&quot;jans'ke", "text": "Kam\"jans'ke (), gi\u00e0 nota come \"Dniprodzer\u017eyns'k\" (), \u00e8 una citt\u00e0 dell'Ucraina dell'oblast' di Dnipropetrovs'k, e porto sul fiume Dnepr.\nGeografia fisica.\nKam\"jans'ke \u00e8 situata nell'Ucraina centrale, lungo la sponda destra del fiume Dnipro. La citt\u00e0 \u00e8 situata a 33 km a nord-ovest di Dnipro e a 366 km a sud-est di Kiev.\nStoria.\nI primi insediamenti nell'area di Kam\"jans'ke risalgono alla met\u00e0 del XVII secolo. La zona era controllata dai cosacchi dello Zaporo\u017e'e e vi sorgevano due piccoli villaggi: \"Romanovo\" e \"Kam\"jans'ke\". Nel 1936 Kam\"jans'ke, che ormai era diventata una citt\u00e0 di notevoli dimensioni, venne ribattezzata \"Dniprodzer\u017eyns'k\", in onore del fondatore della polizia segreta sovietica, la \u010ceka, Feliks \u0116dmundovi\u010d Dzer\u017einskij. \nLa citt\u00e0 ha dato i natali al Segretario del Partito Comunista dell'Unione Sovietica, Leonid Bre\u017enev, dove nacque e trascorse l'infanzia. Il leader sovietico, come Segretario del PCUS ha guidato il Partito Comunista dell'Unione Sovietica e le sorti dell'Unione Sovietica dal 1964 al 1982. \nNel 1996 un grave incidente tranviario, che vide una vettura finire contro una recinzione di cemento, provoc\u00f2 la morte di oltre trenta persone. Il nome storico di Kam\"jans'ke \u00e8 stato ripristinato il 19 maggio 2016 con una risoluzione del parlamento ucraino. \nEconomia.\nL'economia della citt\u00e0 \u00e8 quasi esclusivamente incentrata sull'industria pesante. Circa il 57% del totale della produzione industriale riguarda la metallurgia e la lavorazione dei metalli, spina dorsale dell'economia locale. L'industria chimica \u00e8 al secondo posto con circa il 17% della produzione totale.\nLa natura estremamente industrializzata dell'economia locale garantisce un tasso di occupazione piuttosto elevato (il 1\u00ba novembre 2007 il tasso ufficiale di disoccupazione era pari al 1,4%), ma contribuisce anche ad un eccessivo inquinamento e ad un elevato livello di radiazioni."}
{"id": "2399100", "revid": "1543377", "url": "https://it.wikipedia.org/wiki?curid=2399100", "title": "Defibrillatore cardiaco impiantabile", "text": "Il defibrillatore cardiaco impiantabile (in inglese \"implantable cardioverter-defibrillator\" o ICD) \u00e8 un dispositivo elettrico utilizzato nei pazienti a rischio di morte cardiaca improvvisa. Esso viene impiantato chirurgicamente sottocute nella regione pettorale, preferibilmente a sinistra, posizionando gli elettrodi negli atri e nei ventricoli per via transvenosa.\nStoria.\nIl progetto degli ICD fu sviluppato presso una struttura ospedaliera di Baltimora (USA) a cui collaborarono fra gli altri Michel Mirowski e Mir Imran intorno al 1970, anche se il loro primo intervento risale a circa 10 anni prima.\nFunzionamento.\nL'uso si fonda sulla generazione di piccoli impulsi elettrici in grado non solo di eseguire una defibrillazione efficace nel 95% dei casi, ma anche di fornire una stimolazione cardiaca bicamerale fisiologica e di monitorare a distanza l'attivit\u00e0 ritmica del cuore discriminando tra aritmie sopraventricolari e aritmie ventricolari.\nIndicazioni.\nLo scopo dell'impianto di un ICD \u00e8 quello di prevenire la morte aritmica per tachicardia ventricolare o per fibrillazione ventricolare.\nI pazienti candidati all'impianto di un ICD possono essere distinti in tre categorie :\nPer quanto riguarda la presenza di tachicardia ventricolare idiopatica, si deve procedere all'ablazione transcatetere prima di impiantare il defibrillatore.\nStruttura.\nL'ICD \u00e8 formato da:\nTipologia.\nEsistono vari tipi di defibrillatore impiantabile transvenoso e la scelta di quale utilizzare dipende dalle motivazioni per le quali \u00e8 utilizzato e dalle specificit\u00e0 del paziente.\nSi pu\u00f2 distinguere tra Defibrillatori Monocamerali (che utilizzano un unico elettrocatetere posizionato in Ventricolo destro), Bicamerali (in cui \u00e8 presente anche un elettrocatetere in Atrio destro) e Biventricolari (in cui un terzo elettrocatetere viene impiantato per stimolare il Ventricolo sinistro al fine di effettuare una terapia di Resincronizzazione ventricolare in pazienti con Insufficienza cardiaca).\nOltre a queste tre tipologie, vi \u00e8 una quarta classe di defibrillatori, i defibrillatori sottocutanei (o S-ICD), paragonabili come modalit\u00e0 di funzionamento, ad un Defibrillatore monocamerale, ma che non utilizzano un elettrocatetere posizionato nel ventricolo destro, bens\u00ec un elettrocatetere sottocutaneo.\nICD sottocutaneo.\nL'ICD sottocutaneo (o S-ICD) \u00e8 un defibrillatore impiantabile per via sottocutanea (sottopelle). A differenza di un ICD transvenoso, in cui gli elettrocateteri sono inseriti all'interno del cuore attraverso una vena e adesi alla parete cardiaca, l'elettrocatetere dell'ICD Sottocutaneo viene posizionato sottopelle, lasciando intatti il cuore e le vene eliminando di fatto alcune complicanze (es. infezioni sistemiche, perforazioni cardiache). Tuttavia il dispositivo risulta pi\u00f9 largo rispetto ad un defibrillatore transvenoso. Ci\u00f2 pu\u00f2 significare che ci voglia pi\u00f9 tempo per abituarsi alla sua presenza, anche se \u00e8 soggettivo perch\u00e9 dipende dall'anatomia della persona. L'S-ICD pu\u00f2 essere pi\u00f9 visibile a petto nudo. Inoltre \u00e8 maggiormente esposto agli urti.\nIl generatore d'impulsi e l'elettrodo del sistema S-ICD vengono impiantati sottopelle a livello sottocutaneo: il generatore d'impulsi sul lato sinistro del corpo esterno alla gabbia toracica, l'elettrodo in posizione parallela allo sterno. Mediante punti di riferimento anatomici, l'elettrodo S-ICD viene infilato sottopelle. Il sistema S-ICD protegge il cuore da aritmie maligne senza la necessit\u00e0 di impiantare degli elettrocateteri all'interno del cuore. L'S-ICD lascia intatti il cuore e gli accessi venosi.\nComplicanze.\nLe complicanze acute, dovute alla procedura di impianto, sono: dislocazione degli elettrodi, formazione di ematomi, emorragie, infezioni e, pi\u00f9 raramente, sviluppo di pneumotorace.\nLe complicanze tardive derivano in genere dall'erogazione di scariche inappropriate da parte del dispositivo. Questo pu\u00f2 verificarsi quando gli elettrodi sono malfunzionanti, quando vi sono interferenze elettromagnetiche o quando il circuito non riesce a distinguere correttamente tra aritmie sopraventricolari (quali la fibrillazione atriale) e ventricolari. L'erogazione di scariche multiple (che se non hanno una carica sufficiente vengono ripetute continuamente senza alcun esito) pu\u00f2 costituire un problema all'organismo, determinando non solo uno stato di ansia nel paziente, ma anche un vero e proprio danno fisico al miocardio con peggioramento della funzione ventricolare.\nIn caso di intervento chirurgico, occorre disattivare l'ICD e riprogrammarlo solo a intervento terminato.\nFollow up.\nSe non si registrano danni o anomalie, i dispositivi durano dai 5 ai 9 anni. Il paziente deve essere sottoposto a controlli periodici almeno ogni 6 mesi nei primi anni, per monitorarne le condizioni cliniche ma anche per raccogliere informazioni attraverso il dispositivo stesso.\nFunzioni avanzate.\nI defibrillatori, indipendentemente dalla tipologia, possono essere caratterizzate da funzioni avanzate, in particolare possono essere dotati di Monitoraggio Remoto (Telemedicina) e possono essere caratterizzati dalla Compatibilit\u00e0 con Esami di Risonanza magnetica nucleare.\nIl monitoraggio remoto \u00e8 un servizio che si realizza mediante un monitor che il paziente installa presso il proprio domicilio, e che permette di trasmettere all'ospedale/medico di riferimento i dati contenuti nel dispositivo, comprendenti dati di sicurezza (es. stato di carica della batteria, funzionamento degli elettrocateteri, etc.) e dati diagnostici (es. episodi aritmici avvenuti, stato di compenso del paziente, presenza di fibrillazione atriale). La trasmissione dei dati avviene automaticamente dal dispositivo al monitor (mediante connessione wireless criptata) e da quest'ultimo, via GSM, al server centrale che rende poi disponibili le informazioni al medico via web.\nQuesta funzione permette di ridurre la necessit\u00e0 per il paziente di controllare il funzionamento del defibrillatore presso l'ospedale ed aumenta la tempestivit\u00e0 di intervento in caso avvengano eventi significativi.\nLa Compatibilit\u00e0 con Esami di Risonanza magnetica nucleare (o Compatibilit\u00e0 MRI) \u00e8 una recente innovazione tecnologica che permette al paziente portatore di defibrillatore di sottoporsi ad esami di Risonanza magnetica nucleare, esami che prima di questa innovazione erano assolutamente controindicati perch\u00e9 potevano generare vari problemi al defibrillatore, alcuni dei quali potenzialmente rischiosi per il paziente. \nLa compatibilit\u00e0 \u00e8 generalmente ristretta ad esami effettuati con macchinari per Risonanza con potenza di 1.5 Tesla anche se alcuni dispositivi hanno recentemente introdotto anche la possibilit\u00e0 di effettuare esami a 3 Tesla. \nTra i defibrillatori compatibili con Risonanza si devono poi distinguere i defibrillatori compatibili Total-Body (con i quali il paziente pu\u00f2 essere sottoposto ad esami di risonanza in qualsiasi parte del corpo) ed i defibrillatori compatibili MRI con limitazioni (che generalmente limitano la possibilit\u00e0 di effettuare esami di risonanza escludendo il busto)."}
{"id": "2399102", "revid": "1543377", "url": "https://it.wikipedia.org/wiki?curid=2399102", "title": "Luigi Cesaro", "text": "Biografia.\nLuigi Cesaro si laurea alla Facolt\u00e0 di Giurisprudenza all'Universit\u00e0 degli Studi di Napoli Federico II nel 1977. Ha lavorato come avvocato e come funzionario della ASL di Aversa.\nHa un figlio: Armando, soprannominato a Purpettina in ossequio al padre, \u00e8 stato Consigliere regionale in Campania con Forza Italia dal 2015 al 2020, dove ha ricoperto anche l'incarico di Capogruppo in Consiglio regionale.\nAttivit\u00e0 politica.\nConsigliere provinciale PSI e FI.\nNel 1990 si candida nelle liste del Partito Socialista Italiano, diventando consigliere provinciale a Napoli.\nNel 1994 abbandona il Partito Socialista e passa a Forza Italia di Silvio Berlusconi. L'anno successivo, alle elezioni provinciali del 1995 viene rieletto al consiglio provinciale di Napoli con FI.\nDeputato ed eurodeputato di Forza Italia e PdL.\nAlle elezioni politiche del 1996 viene eletto per la prima volta deputato. Membro della Commissione Trasporti per due volte (dopo una breve permanenza in Commissione Agricoltura) e della Commissione speciale Politiche Comunitarie mentre a fine legislatura fa parte prima della Commissione Attivit\u00e0 Produttive e da ultimo della Commissione Bilancio. Nel maggio del 1997 diviene coordinatore provinciale di Napoli per il suo partito, carica che ricoprir\u00e0 fino al 2002.\nNel frattempo, viene eletto deputato al Parlamento europeo alle europee del 1999, a seguito delle quali si dimette da parlamentare italiano. Lascia il Parlamento Europeo due anni dopo per ripresentarsi alle elezioni politiche (gli subentra come europarlamentare il collega Generoso Andria).\nViene rieletto deputato alle elezioni politiche italiane del 2001, nel collegio di Arzano in quota maggioritaria, collegato alla lista civetta Abolizione scorporo. Di nuovo membro della Commissione Trasporti per tutta la legislatura. Non ha presentato nessun disegno di legge come primo firmatario durante la legislatura, ma ha sottoscritto varie proposte di legge tra cui quelle per l'istituzione delle province di Nola, Sulmona e Aversa.\nAlle elezioni politiche italiane del 2006 \u00e8 stato ricandidato nelle liste di Forza Italia e rieletto alla Camera. Confermato nuovamente in Commissione Trasporti per l'intera legislatura. Non ha presentato nessun disegno di legge come primo firmatario durante la legislatura.\nAlle elezioni politiche italiane del 2008 \u00e8 stato ricandidato nelle liste del Popolo della Libert\u00e0 e rieletto alla Camera. Sempre riconfermato in Commissione Trasporti per la legislatura e anche membro del Consiglio Direttivo del PdL alla Camera. Ha presentato una sola proposta di legge per l'istituzione degli ordini e albi professionali delle professioni sanitarie infermieristiche, ostetrica, riabilitative, tecnico-sanitarie e della prevenzione.\nPresidente della provincia di Napoli.\nGi\u00e0 sindaco del comune di Sant'Antimo dal 2004 al 2006, \u00e8 stato eletto Presidente della Provincia nel turno elettorale del 2009 (elezioni del 6 e 7 giugno), raccogliendo il 58,3% dei voti in rappresentanza di una coalizione di centrodestra. \u00c8 sostenuto, in Consiglio provinciale, da una maggioranza costituita da PdL, MpA, Nuovo PSI, Popolari UDEUR, Alleanza di Centro, Italiani nel Mondo, Centro per la Libert\u00e0 - Noi Consumatori, e Lista Cesaro. Il mandato amministrativo scade nel 2014.\nNell'ambito della sua presidenza, ha nominato il suo autista, Armando Cascio, assessore al Bilancio e Risorse Strategiche e Giovanna Del Giudice, ex assistente del TG4 di Emilio Fede, assessore alle Pari Opportunit\u00e0.\nIl 9 ottobre 2012 il Consiglio provinciale di Napoli vota una mozione di incompatibilit\u00e0 nei confronti di Cesaro per il suo doppio incarico di Presidente della Provincia e di parlamentare, in netto contrasto con la legge vigente. Il testo viene approvato dal consiglio con 26 voti favorevoli e 12 contrari. Dopo l'approvazione, Cesaro rassegna le dimissioni e nomina vicepresidente l'assessore ai trasporti Antonio Pentangelo.\nRicandidatura a deputato.\nLe dimissioni consentono a Luigi Cesaro di ricandidarsi al parlamento per le elezioni politiche del 2013 senza incorrere in alcun intoppo di carattere normativo. Con la mozione promossa e votata dalla maggioranza di centro-destra, Cesaro viene dichiarato \"decaduto\" (e non sfiduciato), e ci\u00f2 comporta il mancato scioglimento sia della giunta che del consiglio provinciale, ed evita il commissariamento dell'ente, che continuer\u00e0 la consiliatura fino al 31 dicembre 2013. L'ente di piazza Matteotti sar\u00e0 guidato dal vicepresidente (nominato la sera prima) Antonio Pentangelo, nominato Presidente della Provincia di Napoli \"ad interim\".\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce alla rinascita di Forza Italia.\nDurante le elezioni europee del 2014, ha sostenuto la candidatura al Parlamento europeo dell'ex ministro per le regioni e la coesione territoriale Raffaele Fitto.\nElezione a senatore.\nAlle elezioni politiche del 2018 viene candidato, per la prima volta, al Senato della Repubblica da Forza Italia, nonostante sia indagato per voto di scambio, e viene eletto come capolista nel collegio Napoli-Salerno per il proporzionale.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nProcedimenti giudiziari.\nAnni '80: Rapporti con elementi della NCO.\nNel 1984 Luigi Cesaro (soprannominato da molti \"Giggino 'a purpetta\") \u00e8 stato arrestato nell'ambito di un blitz contro la Nuova Camorra Organizzata (NCO) di Raffaele Cutolo. L'intera vicenda giudiziaria \u00e8 stata ricostruita in una recente inchiesta di Claudio Pappaianni pubblicata sul settimanale l'Espresso. Cesaro fu condannato nel 1985 dal Tribunale di Napoli a 5 anni di reclusione, per aver stretto amicizia con tutti i grossi esponenti dell'organizzazione mafiosa, fornendo - come affermavano vari pentiti del sodalizio criminale - mezzi, abitazioni per favorire la latitanza di alcuni membri, e dazioni di danaro.\nIl verdetto fu ribaltato in sede d'appello nell'aprile 1986, quando Cesaro venne assolto per insufficienza di prove; decisione confermata dalla Corte di Cassazione (presieduta dal giudice Corrado Carnevale, detto \"l'ammazza-sentenze\") per non aver commesso il fatto.\nMa, come ha raccontato Pappaianni nella sua inchiesta, nonostante Cesaro sia stato scagionato dalle accuse, gli stessi giudici che lo hanno assolto hanno stigmatizzato il preoccupante quadro probatorio a suo carico. Era stato lo stesso Cesaro, infatti, a confermare in aula i suoi rapporti stretti con i vertici della NCO - incluso Raffaele Cutolo - quando ha raccontato di una \"raccomandazione\" chiesta a Rosetta Cutolo, sorella del boss, per far cessare le richieste estorsive di Pasquale Scotti, personaggio nell'elenco dei latitanti pi\u00f9 pericolosi d'Italia, arrestato in Brasile a Recife nel maggio del 2015 dopo ben 31 anni di latitanza.\nIn una intercettazione ambientale del 2011 nel carcere di Terni, Raffaele Cutolo parla a sua nipote di Cesaro in questi termini: \u201cQuesto, ora, \u00e8 importantissimo. Io non ci ho mandato mai nessuno, ma \u00e8 stato il mio avvocato e mi deve tanto. Faceva il mio autista, figurati\u201d. Il boss raccomandava a una sua nipote di mandare il fratello, con sua sorella Rosetta Cutolo, da Cesaro per ottenere lavoro.\nAnni '90.\nNel 1991, a seguito dello scioglimento del Comune di Sant'Antimo per infiltrazioni di stampo camorristico, si accertarono coinvolgimenti del Cesaro, unitamente ai fratelli Aniello e Raffaele.\nIn una informativa dei Carabinieri dei ROS di Napoli (n. 0258456/1 del 27 ottobre 1991), pubblicata in esclusiva nel libro La Peste di Tommaso Sodano e Nello Trocchia, si legge che \u201cCesaro Luigi, nato a Sant'Antimo, avvocato non praticante, assessore alla provincia di Napoli eletto nelle liste del Psi, (\u2026) risulta di cattiva condotta morale e civile (\u2026) In pubblico gode di stima e considerazione. \u00c8 solito associarsi a pregiudicati di spicco della malavita organizzata operante a Sant'Antimo e dintorni\u201d.\nL'on. Cesaro \u00e8 indagato dalla Procura della Repubblica di Napoli per violazione delle norme bancarie (art.137 testo unico bancario) in quanto secondo gli inquirenti avrebbe favorito un'impresa accompagnando l'on. Nicola Cosentino presso gli uffici Unicredit di Roma per fare pressioni sui funzionari bancari ai fini di una concessione di un prestito (peraltro garantito da una Fidejussione falsa) alla societ\u00e0 commerciale che doveva partecipare alla costruzione di un centro commerciale a Villa di Briano, quest'inchiesta \u00e8 scattata nel dicembre 2011 e ha comportato numerosi arresti contro esponenti del Clan dei Casalesi (anche se Cesaro non \u00e8 ora indagato per Camorra).\nAnni 2000: Scandalo dei rifiuti in Campania.\nNel settembre 2008, il collaboratore di giustizia Gaetano Vassallo indica in Luigi Cesaro \"un fiduciario del clan Bidognetti\", nell'ambito del maxi-processo per lo scandalo dei rifiuti in Campania, ed afferma inoltre: \"Mi spiegarono che Luigi Cesaro doveva iniziare i lavori presso la Texas di Aversa e che in quell'occasione si era quantificata la mazzetta che il Cesaro doveva pagare al clan. Inoltre gli stessi avevano parlato con il Cesaro per la spartizione degli utili e dei capannoni che si dovevano costruire a Lusciano attraverso la ditta del Cesaro sponsorizzata dal clan Bidognetti\". In un'intervista concessa al quotidiano Il Giornale, Cesaro afferma la sua estraneit\u00e0 ai fatti contestatigli nelle indagini sugli intrecci tra camorra e amministrazioni nell'affare rifiuti.\nAnni 2010: Rapporti con i clan dei Casalesi.\nL'11 luglio 2011, Luigi Cesaro \u00e8 ufficialmente indagato per il suo rapporto con il clan camorristico dei Casalesi. Angelino Alfano ha apportato una deroga al \"Regolamento sulle incompatibilit\u00e0\" che consente di fatto la candidatura di Luigi Cesaro, attuale presidente della Provincia di Napoli per il Popolo delle Libert\u00e0, ma anche coordinatore nel capoluogo campano e parlamentare, al posto di Nicola Cosentino, dimissionario per presunti rapporti con il clan camorristico dei Casalesi.\nIl 23 luglio 2014 la procura di Napoli chiede l'arresto del deputato di Forza Italia. La vicenda risale al 2004, nel comune di Lusciano in provincia di Caserta, zona in cui \u00e8 egemone il gruppo Bidognetti, aderente al cartello criminale dal clan dei casalesi. Secondo la ricostruzione accusatoria, nel 2004 il comune band\u00ec due appalti: uno per la costruzione del \"Pip\", area del Piano insediamenti produttivi, e un altro per un impianto sportivo. Il clan decise di puntare sulla \"Cesaro costruzioni\" per la realizzazione di tali opere. \nI reati contestati a Cesaro sono di concorso esterno in associazione mafiosa e turbativa d'asta, ne consegue la richiesta di custodia cautelare depositata alla camera dei deputati. Con le stesse accuse sono state arrestate sette persone, tra cui Aniello e Raffaele Cesaro, fratelli di Luigi, e l'ex consigliere regionale campano dell'Udeur Nicola Ferraro.\nIl 16 agosto seguente il Tribunale del Riesame di Napoli annulla l'ordinanza di arresto per carenza di gravi indizi di colpevolezza: i giudici hanno ritenuto deboli gli elementi di accusa rappresentati soprattutto dalle dichiarazioni dei due pentiti Luigi Guida, ex braccio destro di Francesco Bidognetti, e Gaetano Vassallo, imprenditore vicino al clan. La giunta per le autorizzazioni del Parlamento non dovr\u00e0 pi\u00f9 cos\u00ec pronunciarsi. Due giorni prima erano gi\u00e0 stati scarcerati i suoi fratelli.\nNel settembre 2016 i giudici archiviano definitivamente la posizione nei confronti del Cesaro per i fatti legati alla vicenda dell'area Pip di Lusciano.\nAnni 2020.\nIn relazione all'inchiesta antimafia \"Olimpo\" riguardante l'ipotesi di corruzione intorno alla riqualificazione in area residenziale e di housing sociale dell'ex area Cirio di Castellammare di Stabia, il 15 maggio 2020 vengono chiesti gli arresti domiciliari per Luigi Cesaro e Antonio Pentangelo, anche lui ex Presidente della Provincia di Napoli (per quanto \"ad interim\"); secondo la Procura i due politici avrebbero ricevuto un Rolex e 10.000 euro in contanti in cambio della nomina pilotata del commissario Maurizio Biondi che poi avrebbe rilasciato il nulla osta ai progetti presentati da Adolfo Greco, imprenditore arrestato nel dicembre 2018 per collusione con la camorra. Greco sarebbe anche intervenuto per far abbassare l'affitto della sede del Coordinamento regionale di Forza Italia e alle elezioni regionali in Campania del 2015 avrebbe contribuito all'elezione di Armando Cesaro, figlio di Luigi e collega di studio di Biondi.\nIl senatore risulta tra le persone indagate nell'ambito di un'inchiesta su presunte collusioni tra camorra e politica nel napoletano che il 9 giugno 2020 ha portato i carabinieri del Ros a notificare 59 misure cautelari emesse dal gip del Tribunale di Napoli su richiesta della locale Procura distrettuale. Tra gli arrestati, con l'accusa di concorso esterno in associazione mafiosa, anche i tre fratelli dell'onorevole (Antimo - provvedimento cautelare in carcere, Aniello e Raffaele - ai domiciliari)."}
{"id": "2399108", "revid": "2146488", "url": "https://it.wikipedia.org/wiki?curid=2399108", "title": "Paolo Ruffini (attore)", "text": "Paolo Ruffini (Livorno, 26 novembre 1978) \u00e8 un attore, conduttore televisivo, regista e sceneggiatore italiano. \nBiografia.\nNato a Livorno nel 1978, debutta nel mondo dello spettacolo partecipando a spot pubblicitari (Kinder Cereali e Olidata) e al film \"Ovosodo\" di Paolo Virz\u00ec, nel quale interpreta il ruolo di un antipatico compagno di classe del protagonista. Per diversi anni lavora come animatore in numerosi villaggi vacanze. Appassionato di cinema, nel 2001 fonda l'Associazione cinematografica \"Nido del Cuculo\", con la quale organizza eventi, rassegne, festival cinematografici (tra cui il \"Joe D'Amato Horror Festival\" dedicato a Joe D'Amato), produce documentari, spettacoli teatrali (fra tutti \"Io Doppio\") e musical nei quali spesso riveste la figura di attore ed autore.\nNel 2002 vince il concorso \"Cercasi VJ\" su Mtv. Per pi\u00f9 di tre anni conduce programmi come \"MTV On the beach\", \"Hitlist Italia\", \"MTV Mobile Chart\" e \"Select\". Nel 2005 lascia la rete musicale e comincia una collaborazione con Marco Giusti. Partecipa con successo al talk show demenziale \"Bla Bla Bla\" con Lillo &amp; Greg. Nello stesso anno, sempre con Marco Giusti, figura come autore di \"Stracult\", trasmissione di Rai 2 sul cinema di genere, in onda per 14 puntate in seconda serata, durante le quali intervista autori ed attori quali John Woo, Donald Sutherland e Barbara Bouchet.\nNel 2005 partecipa a \"Natale a Miami\" di Neri Parenti; nel 2006 bissa con \"Natale a New York\". Viene inoltre riconfermata la collaborazione con Marco Giusti per i programmi \"Matin\u00e9e\" e \"Soir\u00e9e\", in onda tutti i giorni su Rai 2. I programmi, condotti da Max Giusti, Sabrina Nobile, Nicola Savino e Flavia Cercato vedono Paolo Ruffini come inviato speciale in giro per l'Italia. Nel 2007 diventa volto del canale satellitare Comedy Central del gruppo MTV Italia e conduce il programma televisivo \"Amici miei\", contenitore di candid camera, sketch comici e papere. \u00c8 inoltre tra gli interpreti de \"La seconda volta non si scorda mai\" di Alessandro Siani e torna alla conduzione di \"Matin\u00e9e\" per il secondo anno consecutivo. Nel 2008 partecipa allo spettacolo teatrale \"Portami tante rose.it\", ideato da Maurizio Costanzo ed Enrico Vaime. Nello stesso anno fa parte del cast di \"Natale a Rio\"; nel 2009 \u00e8 tra i protagonisti del film di Carlo Vanzina \"Un'estate ai Caraibi\", con Gigi Proietti. Successivamente fa parte del cast di \"La prima cosa bella\" di Paolo Virz\u00ec.\nNel 2010, in collaborazione col Nido del Cuculo, produce il musical \"Rent, no day but today\", adattamento del musical \"Rent\" di Jonathan Larsson, e commenta il programma televisivo \"Fear Factor\" che va in onda quotidianamente sul canale GXT. In novembre \u00e8 sul set della commedia diretta da Giambattista Avellino \"C'\u00e8 chi dice no\", che lo vede co-protagonista al fianco di Luca Argentero e Paola Cortellesi. Lo stesso anno \u00e8 in scena anche con il musical \"80 voglia di...'80!\" per la regia di Fabrizio Angelini. Successivamente \u00e8 uno dei protagonisti del nuovo progetto del regista e sceneggiatore Fausto Brizzi, che vede la realizzazione di due pellicole parallele: \"Maschi contro femmine\" e \"Femmine contro maschi.\"\nNel settembre 2011 conduce su Italia1 il programma comico \"Colorado\" insieme a Bel\u00e9n Rodr\u00edguez, venendo confermato per le successive 5 edizioni. Nell'inverno 2011-2012 \u00e8 in tourn\u00e9e teatrale la commedia musicale \"Tre cuori in affitto\" assieme ad Arianna Bergamaschi e Justine Mattera. Contemporaneamente nelle sale cinematografiche esce \"Ex - Amici come prima!\", diretto da Carlo Vanzina. Nell'aprile 2012 torna alla conduzione dello show in seconda serata su Rai Due \"Stracult, a casa di Marco Giusti\" e presta la sua voce a Lucignolo nel film d'animazione \"Pinocchio\" di Enzo D'Al\u00f2. Nel 2012 pubblica il suo primo romanzo intitolato \"Tutto bene\". Il 2013 invece si apre con la tourn\u00e9e dello spettacolo \"The Full monty - il musical\" con Paolo Calabresi, Gianni Fantoni, Sergio M\u00fa\u00f1iz, Jacopo Sarno e Pietro Sermonti, per la regia di Massimo Piparo e prosegue con l'esordio alla regia del suo primo film \"Fuga di cervelli\", uno dei film italiani pi\u00f9 visti nel 2013, che ha incassato oltre 5 milioni e mezzo di euro ed ha dato il via alla carriera cinematografica di Frank Matano e di altri youtuber.\nDa febbraio ad aprile 2014 \u00e8 protagonista del musical \"Cercasi Cenerentola\" al fianco di Manuel Frattini, uno spettacolo prodotto dalla \"Compagnia della Rancia\" . Nel 2014 presenta i David di Donatello insieme ad Anna Foglietta, attirando su di s\u00e9 molte critiche riguardanti lo stile di conduzione, in particolare per una frase volgare rivolta a Sophia Loren. Il 9 ottobre 2014 esce nelle sale cinematografiche il film \"Tutto molto bello\" che lo vede impegnato sia nel ruolo di attore che in quello di regista, ad affiancarlo di nuovo Frank Matano questa volta insieme a Gianluca Fubelli. A partire dal 20 febbraio 2015 torna a condurre \"Colorado\", questa volta insieme a Diana Del Bufalo. Nello stesso anno torna ad accompagnare Lillo e Greg e Francesco Mandelli in un nuovo cinepanettone targato Filmauro dal titolo \"Natale col boss\", rivelatosi un successo al botteghino e con recensioni tendenzialmente positive.\nNel dicembre 2015 esce il libro \"Odio ergo sum\", studio semiserio del fenomeno degli hater; nel 2016 viene coinvolto nel doppiaggio italiano del film Disney \"Zootropolis\" nel quale presta la voce al personaggio di Yax. Viene investito del ruolo di giurato di \"Eccezionale veramente\", per le edizioni 2016 e 2017, ad affiancarlo nel ruolo di giurato Diego Abatantuono e Selvaggia Lucarelli. A marzo 2016 esce il libro \"Il principe piccino\", rivisitazione scritta da Ruffini stesso in vernacolo livornese de \"Il piccolo principe\". Oltre all'attivit\u00e0 nel cinema, non trascura il teatro, portando in giro per tutto il 2016 e 2017 il suo nuovo spettacolo \"Un grande abbraccio\", variet\u00e0 comico nel quale \u00e8 affiancato da alcuni attori della compagnia Mayor Von Frinzus, diretta da Lamberto Giannini, che ha come peculiarit\u00e0 quella di essere composta in parte da attori disabili. Il 2016 \u00e8 inoltre al cinema come attore nel film \"I babysitter\" di Giovanni Bognetti per Colorado Film al fianco di Francesco Mandelli e Andrea Pisani. lo stesso anno replica anche la collaborazione con Filmauro e Volfango De Biasi che lo vogliono per il film \"Natale a Londra. Dio salvi la Regina\", cinepanettone dal grande cast artistico tra cui spiccano Lillo e Greg e Nino Frassica. \nNel 2017 cura la regia del docufilm \"Resilienza\", prodotto dall\u2019Associazione \"Nido del Cuculo\" e ispirato alla storia vera di Alessandro, vittima di un gravissimo tumore pediatrico, del quale Ruffini ha voluto raccontare lo straordinario talento resiliente, che lo ha reso capace di trasformare limite in opportunit\u00e0. Nel 2017 esce anche un nuovo libro edito da Sperling &amp; Kupfer dal titolo \"Telefona quando arrivi\". Ad ottobre compare nel videoclip di \"In The Town\", singolo di Sergio Sylvestre e Gabry Ponte. Nel 2017, e anche per le edizioni successive (2018, 2019), \u00e8 diventato il direttore artistico del Follonica Summer Festival, festival musicale estivo che si svolge nella citt\u00e0 di Follonica. Nello stesso anno cura la regia di \"Super vacanze di Natale\", film di montaggio prodotto dalla Filmauro che celebra i 35 anni del genere cult del cinepanettone attraverso le scene pi\u00f9 celebri. Torna inoltre al doppiaggio nel film \"Cattivissimo me 3\" dove presta la voce a Balthazar Bratt.\nNel 2018 interpreta il ruolo di Puck in \"Sogno di una notte di mezza estate\" per la regia di Massimiliano Bruno, che vede nel cast anche Violante Placido e Stefano Fresi. Prosegue la collaborazione con la Compagnia Mayor Von Frinzius e nel marzo 2018 debutta a teatro con l'happening comico \"UP&amp;Down\", accompagnato nuovamente da attori disabili, lo spettacolo gira per due anni in tutti i maggiori teatri italiani, dall'esperienza teatrale ne nasce un documentario dal titolo \"UP&amp;Down\u00a0\u2013Un film normale,\" di cui Ruffini \u00e8 co-regista insieme a Francesco Pacini. Il film riscuote un buon successo tanto da vincere il premio Kineo al 75\u00b0 Festival del cinema di Venezia. Dal progetto nasce un libro, di cui Ruffini \u00e8 autore, dal titolo \"La sindrome di UP\" edito da Mondadori. Ne nasce inoltre una versione televisiva, \"Up &amp; Down - Uno spettacolo normale\", registrato presso il Teatro Verdi di Firenze, che va in onda la sera di Natale in prima serata su Italia Uno. Il format riscuote buone critiche e ottiene degli ottimi ascolti televisivi, tanto da venir replicato per due anni consecutivi, nel 2019 il titolo \u00e8 \"Up &amp; Down - Una favola normale\" mentre nel 2020, a causa della chiusura dei teatri dovuta alla pandemia Covid-19, viene registrato negli studi televisivi Mediaset di Cologno Monzese prendendo il titolo di \"UP &amp; Down - Un talk normale\". Per quanto riguarda i progetti cinematografici, nel 2018 \u00e8 nel cast de L'agenzia dei bugiardi di Volfango De Biasi, commedia divertente che riscuote un buon successo al botteghino. Ad affiancarlo nel cast Giampaolo Morelli, Alessandra Mastronardi, Luigi Luciano (noto anche come Herbert Ballerina), Diana Del Bufalo, Massimo Ghini e Carla Signoris.\nNel 2019 \u00e8 protagonista e sceneggiatore del film \"Modalit\u00e0 aereo\" di Fausto Brizzi al fianco di Violante Placido e Lillo. In Tv invece \u00e8 conduttore del reality \"La pupa e il secchione e viceversa\", famosissimo format tv riportato sugli schermi dopo anni. Torna inoltre al timone di \"Colorado\": ad affiancarlo di nuovo Belen Rodriguez, con la quale negli anni precedenti ha formato una coppia di grande successo sul piccolo schermo.\nNel febbraio del 2022 torna al cinema con \"PerdutaMente\", docufilm sull\u2019alzheimer diretto con Ivana De Biase.\nVita privata.\n\u00c8 stato sposato dal 2007 al 2013 con l'attrice Claudia Campolongo, ma per ragioni di privacy lo ha dichiarato soltanto nel 2015.\nDal 2015 al 2019 \u00e8 stato legato all'attrice e cantante Diana Del Bufalo."}
{"id": "2399109", "revid": "767487", "url": "https://it.wikipedia.org/wiki?curid=2399109", "title": "Kevin Kyle", "text": "Biografia.\nDopo aver perso tantissimi soldi al gioco, nel luglio del 2014 Kevin Kyle \u00e8 stato costretto a lavorare sulla nave \"Regina del Baltico\" nelle isole Shetland - dove ha le mansioni di pulire i bagni, rifare i letti e occuparsi delle forniture - per uno stipendio di 800 sterline ogni 2 settimane."}
{"id": "2399110", "revid": "287204", "url": "https://it.wikipedia.org/wiki?curid=2399110", "title": "Madonna della Neve (Frosinone)", "text": "Madonna della Neve \u00e8 una frazione posizionata a nord-est del centro storico di Frosinone, da cui dista circa 1,5 km.\nLa frazione prende il nome dal Santuario della Madonna della Neve, la cui costruzione ebbe inizio nel maggio del 1675. Nel 1711 nell'antistante piazza fu realizzata la monumentale fontana Livio de Carolis, opera dell'architetto Alessandro Specchi.\nLa frazione, che un tempo costituiva la periferia cittadina, poco urbanizzata e con molti terreni agricoli, \u00e8 oggi totalmente inglobata nel resto della citt\u00e0 a seguito dell'espansione urbanistica.\nCostituisce la Seconda Circoscrizione nell'odierna ripartizione amministrativa del Comune di Frosinone.\nL'origine del nome.\nCi si chiede quale fu l'origine ed il perch\u00e9 di questo titolo. Varie sono le ipotesi anche autorevoli. Il primo storiografo del Santuario il P. Pio Bianchi di S. Agnese, agostiniano scalzo, ne parla nel suo libretto. Secondo l'autore non ci sarebbe stato titolo pi\u00f9 adatto in quanto, come la neve candida ricopre ogni impurit\u00e0 della terra, cos\u00ec Maria SS.ma intercede per nascondere i peccati e le colpe degli uomini. \u00c8 quindi abbastanza evidente il richiamo biblico espresso dalla neve, ossia la redenzione dalle colpe che viene effettuata dal Messia. Il testo \u00e8 del profeta Isaia che fa affermare al Signore Dio:\"\" Se i nostri peccati fossero di colore scarlatto diventerebbero bianchi come la neve\".\"\nMa non mancano ipotesi storiche che possono giustificare il titolo del Santuario. Il P. Ignazio Barbagallo fa un preciso riferimento alla basilica romana di S. Maria Maggiore che trae il suo titolo originario \"S. Maria di Nives\" dall'episodio miracoloso della caduta della neve sul monte Esquilino il 5 agosto del 352. Logicamente il nome della chiesa di Frosinone non \u00e8 legato primariamente all'episodio della neve, quanto invece al monte su cui avvenne e su cui fu in seguito eretta la basilica. Era l'Esquilino infatti uno dei colli di Roma su cui fin dai tempi di Servio Tullio venivano eseguite le pene capitali. Con l'avvento del cristianesimo i condannati a morte vennero cos\u00ec posti sotto la protezione della Madonna che in quel luogo aveva il suo tempio maggiore. Da antichissima data dunque la Madonna della Neve fu la patrona dei condannati a morte. Ne fanno fede anche altri autori:\"\"La pi\u00f9 antica di queste istituzioni (confraternite), la cui origine si perde tra le ombre dei secoli \u00e8 la Congregazione di S. Maria della neve [...] non avendo di speciale che l'obbligo di assistere i condannati a morte alla pena capitale\".\"\nEcco perch\u00e9 Mons. Domenico Ginnasi facendo costruire la chiesa volle fosse denominata col propizio e significativo titolo di Madonna della Neve.\nIl santuario e la costruzione della chiesa.\nDove oggi sorge la chiesa era originariamente presente una piccola cappella dedicata alla Madonna della neve che con la fine del brigantaggio e delle sentenze capitali venne a trovarsi in una posizione scomoda e quindi quasi dimenticata, diivennendo ricovero per animali selvaggi e infestata da una vegetazione incolta. Fu un semplice contadino di nome Ormisda Fontana, divenuto in seguito Papa e Santo, a prendersene cura nella totale indifferenza della restante popolazione. In seguito ad un miracolo riguardante la sudorazione della statua della Madonna ed alla crescente fama di tale prodigio l'entusiasmo e l'interesse crebbero, portando cos\u00ec alla raccolta di offerte di denaro e materiali per poter costruire una nuova chiesa. Il 21 Novembre 1675 il Vescovo Mons. Degli Annibaleschi bened\u00ec la prima pietra del nuovo tempio. La costruzione fu ultimata in diciotto mesi e l'8 Maggio 1678, quarta domenica di Pasqua, il medesimo vescovo consacr\u00f2 solennemente il nuovo tempio.\nDopo alcune controversie su chi dovesse avere amministrare le strutture fu l'ordine degli Agostiniani Scalzi ad avere la meglio e come primo pensiero ebbero quello della costruzione di un convento.\nLe strutture ressero fino alla seconda guerra mondiale che non fu clemente con l'intera citt\u00e0 di Frosinone (trovandosi vicino al fronte di Cassino) che riport\u00f2 danni molto ingenti. La chiesa e il convento non rimasero immuni dai bombardamenti e nel Maggio 1944 fu gravemente colpita. In un primo momento si pens\u00f2 a riparlarla cos\u00ec da permettere lo svolgimento della funzione religiosa, ma fu poi chiara la necessit\u00e0 di costruire una nuova chiesa. La struttura fu completata nel 1957 e nel Maggio di quell'anno fu consacrata da Mons. Livraghi."}
{"id": "2399113", "revid": "212348", "url": "https://it.wikipedia.org/wiki?curid=2399113", "title": "Artista di strada", "text": "Un artista di strada, o in inglese busker, \u00e8 un artista che si esibisce in luoghi pubblici (piazze, zone pedonali, strade) gratuitamente o richiedendo una piccola offerta. Le esibizioni sono molto varie e l'unica costante \u00e8 quella di offrire al pubblico uno spettacolo d'intrattenimento. A titolo esemplificativo, si possono individuare spettacoli di giocoleria, musicali, clown, mimo (con le statue viventi), arte circense, cantastorie, mangia-fuochi, trampolieri.\nOggigiorno, con l'industria dell'intrattenimento che indirizza verso forme pi\u00f9 istituzionalizzate di svago, prodotte con grandi mezzi e tecnologie anche molto sofisticate, gli artisti di strada sono molto pi\u00f9 rari di un tempo, quando non vi erano radio o televisione e gli spettacoli di strada costituivano un'attrattiva immancabile in ogni festivit\u00e0.\nLa normativa.\nNel diritto romano.\nLa prima legge che regolava gli artisti di strada la troviamo nell'antica Roma nel 462 a.C..\nLe leggi delle dodici tavole prevedevano, come forma di reato, eseguire in pubblico parodie o canti diffamatori nei confronti di qualcuno. La sanzione era la morte.\nNegli Stati Uniti d'America.\nNegli Stati Uniti e nell'Unione europea la tutela garantita alla libert\u00e0 di parola \u00e8 estesa alle forme artistiche proposte da tali artisti. Negli Stati Uniti i luoghi tipici per manifestazioni di tal genere sono i parchi, le piazze, i marciapiedi.\nNel Regno Unito.\nNel Regno Unito alcune citt\u00e0 regolano, attraverso una specifica normativa, l'attivit\u00e0 degli artisti di strada. In alcuni casi vi \u00e8 l'obbligo di prendere una licenza, dietro un'audizione. In altri casi \u00e8 sufficiente la richiesta di un permesso unicamente nel caso di amplificatori o vi \u00e8 il divieto di superare determinati limiti di volume. \u00c8 generalmente riconosciuto il divieto di protrarre tali manifestazioni artistiche oltre una certa ora. Vi \u00e8 un divieto di eseguire spettacoli che possano offendere la morale pubblica e che, in alcuni casi, possono comportare la consumazione di illeciti anche di natura penale.\nPer quanto riguarda l'Italia, l'abrogazione nel 2001 dell'articolo 121 del TULPS, che disciplinava l'esercizio di tale attivit\u00e0 attraverso l'iscrizione degli artisti di strada in appositi albi presso il loro comune di residenza, ha di fatto creato un vuoto legislativo. Ora ogni amministrazione comunale riempie come meglio crede tale vuoto legislativo: si va dall'assoluto divieto all'adozione di specifica delibera. Il panorama giuridico, pertanto, \u00e8 variegato e frammentato.\nIn Italia.\nIn Italia, la prima delibera in una grande citt\u00e0 venne approvata a Roma nel 2000 e, nel corso della presentazione della delibera, \u00e8 intervenuto a prendere la parola anche Dario Fo, al tempo da poco insignito del premio Nobel. Nello stesso anno, il regista Wladimir Tcherkoff realizz\u00f2 per la RSI un film documentario sulla situazione dell'arte di strada romana dopo la delibera, dal titolo \"La strada come palcoscenico\". Nel decennio successivo, a causa della massiccia immigrazione, il quadro sociale degli artisti di strada a Roma mut\u00f2 profondamente rendendo necessario un aggiornamento del regolamento; \u00e8 stata quindi realizzata una nuova delibera nel 2012, ma questa \u00e8 stata contestata dal movimento \"Strada Libera Tutti\" formato dagli artisti di strada romani, che ha fatto ricorso al TAR ottenendo l'abrogazione dei due articoli in cui, indipendentemente dall'uso che ne veniva fatto, si vietava l'uso di amplificazioni di qualsiasi tipo e di strumenti a fiato e a percussioni di qualsiasi genere.\nMilano, nel 2012, ha approvato il pi\u00f9 avanzato regolamento ad ora esistente in Italia, attraverso il sistema delle turnazioni, una mappatura di oltre 250 luoghi dove esibirsi e soprattutto l'introduzione della prima piattaforma online dove \u00e8 possibile registrarsi, iscriversi e monitorare tutte le esibizioni in tempo reale. Attraverso il regolamento e la piattaforma Milano \u00e8 stata proclamata da una ricerca internazionale la terza miglior citt\u00e0 al mondo per il supporto all'arte di strada. Questo sistema \u00e8 stato per\u00f2 contestato, in quanto secondo alcuni il software che gestisce la prenotazione delle postazioni di spettacolo ha un funzionamento che penalizza fortemente la qualit\u00e0 della proposta artistica, incoraggiando l'esibizione di figure non professionali.\nA livello regionale solo il Piemonte e la Puglia hanno redatto un'apposita legge regionale per promuovere e valorizzare l'arte di strada.\nEsibizioni di celebrit\u00e0 come artisti di strada.\nSi conoscono casi di artisti affermati che in varie occasioni hanno deciso di improvvisarsi artisti di strada, talvolta camuffandosi per non farsi riconoscere."}
{"id": "2399117", "revid": "287204", "url": "https://it.wikipedia.org/wiki?curid=2399117", "title": "Guaruja", "text": ""}
{"id": "2399118", "revid": "599013", "url": "https://it.wikipedia.org/wiki?curid=2399118", "title": "Monz\u00f9", "text": "Il Monz\u00f9, parola napoletana dal francese \"Monsieur\" (\"signore\") era un appellativo dato anticamente ai cuochi professionisti (in Sicilia erano invece detti Mons\u00f9).\nStoria.\nLa cucina rappresentata da questi professionisti era il punto di unione tra la cucina francese e quella napoletana. Secondo J.C. Francesconi, autrice di un ponderoso volume sulla cucina napoletana, tra essi si distinsero particolarmente, per la loro bravura, abruzzesi e siciliani.\nSecondo l'Enciclopedia Gastronomica Italiana: \nMonz\u00f9 celebri.\nChiamati talvolta con il nome di battesimo e il cognome della famiglia presso cui prestavano servizio, altre volte con nomignoli suggestivi; alcuni di loro raggiunsero grande fama fino ad essere trattati alla stregua di artisti ed i nomi di alcuni di loro sono giunti fino a noi:\nGiuseppe Lazzaro detto Monz\u00f9 Peppino, Nicola 'e Tricase, Francesco 'e Pavuncelli, Totonno 'e Targiani, Cunfettiello 'e Barracco, Pasquale Marino detto Tarramoto, Vincenzo Marino (figlio) di Pasquale detto Tarramoto 'e Gerace, Monz\u00f9 Attolini detto Vincenzo 'e Cumpagna, Aquilino Beneduce detto Monz\u00f9 'e Pignatelli, Raffaele o Rafele dei Serra di Cassano, Monz\u00f9 Gerardo Modugno. Francesco Mastriani, nel romanzo \"Ciccio il Pizzaiuolo\", cita anche un \"Mons\u00f9 Testa\" e la sua celebre \"pizzaria\"."}
{"id": "2399122", "revid": "22416", "url": "https://it.wikipedia.org/wiki?curid=2399122", "title": "Stazione di Monserrato-Pirri", "text": ""}
{"id": "2399130", "revid": "201640", "url": "https://it.wikipedia.org/wiki?curid=2399130", "title": "Spaghetti alla puttanesca", "text": "Gli spaghetti alla puttanesca sono un primo piatto tipico della cucina napoletana, detto anche semplicemente \"aulive e chiapparielle\" (olive e capperi). Sono preparati con un sugo a base di pomodoro, olio d'oliva, aglio, olive nere di Gaeta, capperi e origano. Dello stesso piatto esiste anche una variante laziale che vede aggiunte le acciughe sotto sale.\nOrigini.\nLe prime testimonianze di una pasta condita con una salsa molto simile a quella della Puttanesca, risalgono agli inizi del XIX secolo, quando il Cavalcanti, nel suo manuale \"Cucina teorico-pratica\", propose alcune ricette di cucina popolare napoletana, tra le quali una \"puttanesca\" \"ante litteram\", definendola \"Vermicelli all'oglio con olive capperi ed alici salse\". Dopo alcune sporadiche apparizioni in altri ricettari di cucina napoletana, nel 1931 la Guida gastronomica d'Italia, edita dal T.C.I., la elenca tra le specialit\u00e0 gastronomiche della Campania, definendola \"Maccheroni alla marinara\", anche se la ricetta proposta \u00e8 indubbiamente quella della moderna puttanesca. Si tratta dunque di uno dei molti casi nei quali il nome con cui \u00e8 nota oggi la preparazione \u00e8 successivo alla comparsa della stessa. Infatti a Napoli, nel linguaggio comune, questo particolare condimento per la pasta \u00e8 noto semplicemente come \"aulive e cchiapparielle\".\nIl primo riferimento esplicito agli \"spaghetti alla puttanesca\" \u00e8 quello di Raffaele La Capria nel romanzo \"Ferito a morte\" (1961), in cui si menzionano gli \"spaghetti alla puttanesca come li fanno a Siracusa\".\nEtimologia.\nSul singolare nome esistono varie possibili interpretazioni. Arthur Schwartz riporta quanto segue circa questo piatto:\nJeanne Car\u00f2la Francesconi riporta invece una versione diversa:\nAnnarita Cuomo riporta una versione ancora diversa:"}
{"id": "2399131", "revid": "77990", "url": "https://it.wikipedia.org/wiki?curid=2399131", "title": "Gregory Powell", "text": ""}
{"id": "2399133", "revid": "124480902", "url": "https://it.wikipedia.org/wiki?curid=2399133", "title": "Brenda Lee", "text": "Biografia.\n\u00c8 conosciuta anche con lo pseudonimo di \"Little Miss Dynamite\", dal titolo di una sua canzone - \"Dynamite\", appunto - incisa nel 1957 a soli 13 anni.\nTra le sue altre canzoni famose ricordiamo il brano natalizio \"Rockin' Around the Christmas Tree\" (1957), \"I Want to Be Wanted\" (1960) (versione inglese di \"Per tutta la vita\" presentata al Festival di Sanremo 1959, prima posizione nella Billboard Hot 100) e \"I'm Sorry\" (1960) (prima posizione nella Billboard Hot 100 per tre settimane e Grammy Hall of Fame Award 1999); le ultime due canzoni raggiunsero la prima posizione negli Stati Uniti.\nIn totale, ha pubblicato una sessantina di album, il primo dei quali \u00e8 del 1959 e si intitola \"Grandma, What Great Songs You Sang!\"."}
{"id": "2399134", "revid": "409613", "url": "https://it.wikipedia.org/wiki?curid=2399134", "title": "Xochipala", "text": "Xochipala \u00e8 un sito archeologico nello stato messicano di Guerrero. \nSito archeologico.\nLa zona di \"Organera Xochipala\" prende il nome dal vicino villaggio di Xochipala e dalla pianta locale, il cactus a organo. A differenza delle figurine in stile Xochipala, datate intorno al Periodo Formativo o Preclassico dal 1500 a.C. al 200 a.C., il sito appartiene al Periodo Classico e Postclassico dal 200 al 1400. A met\u00e0 del ventesimo secolo il sito venne depredato e 20.000 pezzi vennero rubati. \nNel sito \u00e8 stato scoperto un arco a mensola, una innovazione generalmente attribuita ai Maya.\nFigurine del Periodo Formativo.\nLo stile di Xochipala \u00e8 caratterizzato dai temi riguardanti la natura,\nLa prima figurina riscoperta venne comprata nello stato di Guerrero da William Niven nel 1897 e venduta al Peabody Museum nel 1903. Nessuna figura \u00e8 stata trovata in contesto archeologico ma solo tramite i collezionisti e i commercianti. La data pi\u00f9 antica associata con ogni figurina \u00e8 il 1500 a.C., basandosi sulla caratteristica stilistica e composizionale.\nMolte delle figurine erano state modellate inizialmente senza rappresentare i vestiti, che venivano \"applicati\" in seguito.\nPossibili origini Olmeche.\nNel suo libro pubblicato nel 1972, Carlo Gay attribu\u00ec l'arte sofisticata delle figure di Xochipala a una cultura precedente a quella degli Olmechi. Secondo Gay, le figurine naturalistiche della \"Xochipala primordiale\" cambiarono stile nei secoli stilizzandosi in uno stile di \"Tarda Xochipala\", che portarono l'archeologo Gillett Griffin a chiamare questa arte come \"astratta\", \"ideale\" e \"artificiale\" di tipo olmeco.\nDavid Grove invece suggerisce che le figure pi\u00f9 antiche vennero influenzate da \"tradizioni della forgiatura della ceramica sofisticate dell'America Meridionale del nord\", una idea che non \u00e8 largamente condivisa dalla comunit\u00e0 di archeologi."}
{"id": "2399136", "revid": "1226", "url": "https://it.wikipedia.org/wiki?curid=2399136", "title": "Programma informatico", "text": ""}
{"id": "2399137", "revid": "1543377", "url": "https://it.wikipedia.org/wiki?curid=2399137", "title": "Hugo Geoffrey", "text": "Arruolatosi nella Legione straniera francese nel 1938, da semplice soldato scal\u00f2 tutta la gerarchia militare diventando generale.\nBiografia.\nHugo Gottlieb nacque nel 1919 a Vienna, in una famiglia ebrea. Nel dicembre 1938 a seguito dell'annessione dell'Austria alla Germania di Adolf Hitler, si arruol\u00f2 nella Legione straniera francese al fine di contribuire alla lotta contro i nazisti e cambi\u00f2 il cognome in Geoffrey.\nInviato a Sidi Bel Abbes e nel settembre 1939, in Libano, Geoffrey entr\u00f2 nei ranghi della 13\u00aa Mezza Brigata della Legione straniera (13^ DBLE), un'unit\u00e0 delle forze francesi libere del generale Charles De Gaulle. Combatt\u00e9 in Libia, sotto il comando del capitano Gabriel Brunet de Sairign\u00e9, in Italia e in Francia. Con la 13^ DBLE, fu inviato, dopo la guerra, in Tunisia e poi in Indocina, ove la Francia era impegnata in una guerra sanguinosa contro gli insorti locali. Il 1\u00ba marzo 1948, aggregato al convoglio Saigon-Dalat, che attaccato dagli insorti Viet Minh, caus\u00f2 la morte del tenente colonnello de Sairign\u00e9. Geoffrey fu in questa occasione ferito e fatto prigioniero. Nel maggio 1948 riusc\u00ec a fuggire dalla prigionia dei Viet Minh e a ricongiungersi ad una guarnigione francese.\nTrasferito in Tunisia acquis\u00ec la nazionalit\u00e0 francese, ritorn\u00f2 in Indocina nel 1952. Nel 1955 fu nominato ufficiale di collegamento internazionale della Commissione centrale degli accordi di Ginevra tra il governo francese e quello vietnamita e, nel 1956, ufficiale di collegamento presso il British Commandos in Egitto durante le operazioni della conquista del canale di Suez.\nInviato in Algeria, dopo la guerra algerina, fu nominato ufficiale presso l'Accademia militare di Saint-Cyr. Dal 1965 al 1968 assunse il comando della 13\u00aa DBLE a Gibuti. Dal 1968 al 1972 fu addetto militare in Libano, Giordania e Cipro. Nominato generale prest\u00f2 servizio presso il Segretario Generale della Difesa Nazionale francese. Nel 1979 fu collocato a riposo."}
{"id": "2399138", "revid": "580197", "url": "https://it.wikipedia.org/wiki?curid=2399138", "title": "Sonia Sotomayor", "text": "Il 26 maggio 2009 il presidente Barack Obama l'ha nominata giudice associato della Corte Suprema degli Stati Uniti. L'8 agosto dello stesso anno, dopo la conferma dell'incarico da parte del Senato, la Sotomayor \u00e8 diventata la prima persona di origine ispanica e la terza donna, dopo Sandra Day O'Connor e Ruth Bader Ginsburg, a far parte della Corte.\nBiografia.\nNacque a New York, nel Bronx, da Juan Sotomayor e Celina B\u00e1ez, portoricani che si conobbero a New York e sposandosi durante la seconda guerra mondiale. Dopo Sonia ebbero un altro figlio, Juan, che diventer\u00e0 medico.\nLa famiglia, di limitati mezzi economici (Juan era operaio, Celina fece la centralinista e poi l'infermiera), visse in case popolari e successivamente in un quartiere costruito da una cooperativa edilizia. A otto anni Sonia scopr\u00ec di essere affetta da diabete di tipo 1, e cominci\u00f2 a curarsi con l'insulina. Il padre mor\u00ec per un attacco cardiaco quando Sonia aveva nove anni.\nLa madre di Sonia dava molta importanza all'istruzione, e la ragazza studi\u00f2 con ottimi risultati in scuole cattoliche. Ottenuta una borsa di studio, nel 1972 si iscrisse all'universit\u00e0 di Princeton, dove nel 1976 si laure\u00f2 con lode. Studi\u00f2 poi giurisprudenza all'universit\u00e0 di Yale, e vi si laure\u00f2 nel 1979. In questi anni si impegn\u00f2 per far crescere le opportunit\u00e0 educative per gli ispanici. Nel 1976 spos\u00f2 Kevin Edward Noonan, per divorziare nel 1983.\nDopo la laurea, su consiglio del professore, e futuro giudice, Jos\u00e9 Cabranes, fu assunta come assistente procuratore distrettuale alle dipendenze del procuratore Robert Morgenthau. All'epoca la criminalit\u00e0 a New York era elevata, e la Sotomayor si impegn\u00f2 a fondo, perseguendo reati di ogni tipo, e dimostrandosi competente ed efficiente.\nNel 1984 fu assunta dallo studio legale \"Pavia &amp; Harcourt\", dove si specializz\u00f2 in cause relative alla propriet\u00e0 intellettuale e al commercio internazionale: i suoi clienti erano principalmente aziende estere attive negli Stati Uniti. Anche se non aveva legami politici, in questo periodo ottenne alcuni incarichi pubblici.\nNel 1987, su segnalazione di Morgenthau, fu nominata prima nel consiglio di amministrazione della State of New York Mortgage Agency, poi nella New York City Campaign Finance Board, nel consiglio di amministrazione del \"Fondo per la Difesa e l'Educazione Legale dei Portoricani\" ed infine nel \"National Council of La Raza. \"Notevole fu il suo impegno contro le discriminazioni verso gli ispanici.\nFin dall'adolescenza aveva desiderato fare il giudice. Il suo desiderio si avver\u00f2 quando il senatore Daniel Patrick Moynihan la propose per la nomina a giudice della Corte Distrettuale per il Distretto Meridionale di New York. Il presidente George H. W. Bush la nomin\u00f2 il 27 novembre 1991, e il Senato approv\u00f2 11 agosto 1992. In questa carica, si cre\u00f2 una reputazione di giudice efficiente e preparata, esigente con gli avvocati, e poco incline all'indulgenza nei processi penali.\nIl 25 giugno 1997 il presidente Bill Clinton la nomin\u00f2 giudice della Corte d'Appello Federale per il Secondo Circuito. Il Senato tuttavia approv\u00f2 la nomina soltanto il 2 ottobre 1998, a causa dell'opposizione di alcuni senatori repubblicani, che temevano che la promozione alla Corte d'Appello avrebbe potuto rendere Sotomayor una possibile candidata per la Corte Suprema.\nIn oltre dieci anni di attivit\u00e0 presso la Corte d'Appello, Sotomayor si \u00e8 occupata di oltre 3.000 casi e ha scritto circa 380 sentenze, generalmente basate su una applicazione attenta e precisa della legge e dei precedenti, che non mostrano pregiudizi ideologici o filosofici. \u00c8 considerata giudice di orientamento centrista o moderatamente progressista, che si prepara in modo approfondito sui casi che deve esaminare, ed esigente verso gli avvocati.\nNomina alla Corte Suprema.\nDopo l'elezione di Barack Obama, fu considerata come una delle pi\u00f9 probabili candidate a un seggio alla Corte Suprema. Questa prospettiva si avver\u00f2 quando, il 30 aprile 2009, si seppe che il giudice David Souter intendeva andare in pensione, e il 26 maggio Obama la nomin\u00f2 come suo successore.\nQuesta scelta fu accolta con favore dai democratici e dai progressisti in genere, ma fu criticata da molti conservatori e da alcuni senatori repubblicani. Le critiche pi\u00f9 accese furono suscitate da un'affermazione che la Sotomayor aveva fatto in vari discorsi, in particolare durante una conferenza all'universit\u00e0 di Berkeley, quando dichiar\u00f2 \"Spero che una saggia donna latina, con la ricchezza delle sue esperienze, sia in grado, pi\u00f9 spesso che no, di raggiungere una conclusione migliore rispetto a un uomo bianco che non ha vissuto quella vita\".\nAltre critiche furono suscitate da alcune delle decisioni a cui aveva contribuito come giudice d'appello, in particolare quella nel caso \"Ricci v. DeStefano\", che aveva confermato la decisione della citt\u00e0 di New Haven di annullare un esame per la promozione di un certo numero di pompieri a ufficiali, perch\u00e9 tutti i vincitori erano bianchi o ispanici, e nessuno di essi nero (questo caso era all'esame della Corte Suprema, che il 29 giugno annull\u00f2 la sentenza).\nIl 13 luglio la Commissione Giustizia del Senato apr\u00ec le udienze sulla nomina. In questa sede Sotomayor prese le distanze dalla sua dichiarazione sulla \"saggia donna latina\" e sottoline\u00f2 che nella sua attivit\u00e0 di giudice non si era mai lasciata influenzare dalle sue esperienze e opinioni. Evit\u00f2 di prendere posizione su questioni controverse e si difese dalle critiche sostenendo ripetutamente che come giudice non avrebbe fatto altro che applicare fedelmente la legge. Questo non convinse i membri repubblicani: soltanto uno di essi vot\u00f2 a favore, insieme a tutti i democratici, e il 28 luglio la Commissione diede parere favorevole con un voto di 13 a 6.\nIl 6 agosto il Senato approv\u00f2 la nomina, con un voto di 68 a 31. A favore furono tutti i democratici (tranne Edward Kennedy, assente per malattia); tra i repubblicani vi furono 9 favorevoli e 31 contrari. Con il giuramento impartitole l'8 agosto dal Giudice Capo della Corte, John G. Roberts, Sotomayor ha assunto ufficialmente la carica."}
{"id": "2399139", "revid": "433605", "url": "https://it.wikipedia.org/wiki?curid=2399139", "title": "Monte Alto (Maya)", "text": "Monte Alto \u00e8 un sito archeologico situato sulla costa pacifica del Guatemala.\nSituato a 20\u00a0km a sud-est da Santa Luc\u00eda Cotzumalguapa nello stato di Escuintla, Monte Alto venne costruito a partire dal 1800 a.C. Durante il Tardo Preclassico (400 a.C. - 200) Monte Alto divent\u00f2 un importante centro regionale. Il sito ha 45 strutture, la pi\u00f9 alta delle quali \u00e8 una piramite che misura 45 metri. La cultura di Monte Alto \u00e8 una delle pi\u00f9 antiche in Mesoamerica, forse pi\u00f9 antica di quella degli Olmechi.\nMonte Alto \u00e8 conosciuto per le sue sculture (teste di pietra e vasellame), ma vi sono anche molte stele e tre altari di pietra. Vi sono quindici stele identificate, tre di esse sono grandi e posizionate in maniera da far pensare che fossero usate come riferimento astronomico, per registrare i giorni e la posizione del sole. Infatti, l'azimuth della principale piramide rivolta verso la stele sud segnava il solstizio d'inverno, il 21 dicembre. Il sole sorgeva sopra la stele centrale il 19 febbraio, data in cui la notte segnava a mezzanotte l'elongazione a est della stella Eta Draconis delle Pleiadi, nel Periodo Preclassico. Secondo Marion Popenoe de Hatch, Eta Draconis mostra una stabilit\u00e0 inusuale, e che dal 1800 a.C. fino al 500 la data annuale del tragitto sul meridiano a mezzanotte variava di meno di un giorno (Popenoe de Hatch, 1975).\nLe sculture di Monte Alto sono magnetiche. Anche se certi aspetti del magnetismo si presentano con una certa frequenza in natura, sembra che le sculture siano state create da artigiani consci di queste propriet\u00e0. Se ci\u00f2 \u00e8 vero, le sculture di Monte Alto sarebbero i manufatti magnetici pi\u00f9 antichi al mondo.\nDella collezione di sculture provenienti da Monte Alto in mostra a La Democracia, Guatemala, quattro teste e tre busti hanno propriet\u00e0 magnetiche. Tutte e quattro le teste possiedono un polo magnetico settentrionale nella tempia destra, mentre tre di esse possiedono un polo magnetico meridionale sotto l'orecchio destro, e la quarta scultura ha il polo magnetico sud sulla tempia sinistra. Questa occorrenza, con tutta probabilit\u00e0, non \u00e8 casuale.\nIl sito contava un alto numero di abitanti anche durante il Primo Periodo Classico, specialmente nella zona attorno alla Struttura 6, una piattaforma situata nella zona nord-est."}
{"id": "2399144", "revid": "15756", "url": "https://it.wikipedia.org/wiki?curid=2399144", "title": "Mahershala Ali", "text": "Dopo una serie di piccoli ruoli in film come \"Il curioso caso di Benjamin Button\" (2008), \"Come un tuono\" (2012) e la saga di film di \"Hunger Games\", Ali ha ricevuto il riconoscimento per i suoi ruoli nelle serie televisive di successo \"House of Cards - Gli intrighi del potere\" e \"Luke Cage\". Nel 2016 ha recitato negli acclamati film \"Il diritto di contare\" e \"Moonlight\", e per quest'ultimo si \u00e8 aggiudicato il premio Oscar al miglior attore non protagonista e lo Screen Actors Guild Award. Nel 2018 prende parte a \"Green Book\", che gli vale il Golden Globe per il miglior attore non protagonista, un Premio BAFTA e il secondo Premio Oscar.\nBiografia.\nAli nasce a Oakland, in California. Il suo nome viene dalla Bibbia, dal Libro di Isaia: in ebraico, significa \"rapida preda, pronto bottino\" ed \u00e8 il nome proprio pi\u00f9 lungo della Bibbia. Ali \u00e8 di religione islamica, del movimento della Ahmadiyya. Si laurea in scienze della comunicazione al Saint Mary's College of California, dove scopre la sua passione e il suo talento per la recitazione. Conseguir\u00e0 un master in questa disciplina alla Tisch School of the Arts della New York University nel 2000. Poco tempo dopo, fa il suo esordio sul palco al California Shakespeare Festival. \nLa sua prima apparizione televisiva \u00e8 nella parte del dottor Trey Sanders nella serie drammatica \"Crossing Jordan\". Seguono altri ruoli in \"New York Police Department\", \"Codice Matrix\", \"CSI - Scena del crimine\", \"Fantasmi\", \"4400\", \"Alcatraz\" e \"Alphas\". In seguito ha recitato in numerosi film, tra cui \"Il curioso caso di Benjamin Button\" (2008), \"Come un tuono\" (2011), \"Free State of Jones\" (2016) e nella serie di film \"Hunger Games\". Ali \u00e8 anche noto per il suo ruolo di Remy Danton nella serie televisiva \"House of Cards - Gli intrighi del potere\" e di Cornell Stokes in \"Marvel's Luke Cage\".\nNel 2016 ha ricevuto il plauso della critica per la sua performance nell'acclamato film \"Moonlight\", per il quale si aggiudica uno Screen Actors Guild Award per il miglior attore non protagonista cinematografico e riceve la candidatura come miglior attore non protagonista ai Golden Globe e ai BAFTA. Il 26 febbraio 2017 vince il Premio Oscar come miglior attore non protagonista, diventando il primo musulmano a vincere, che ha bissato due anni dopo per la sua interpretazione in \"Green Book\". Al San Diego Comic Con del 2019, \u00e8 stato annunciato che interpreter\u00e0 il personaggio di Blade nel nuovo omonimo film, facente parte del Marvel Cinematic Universe a partire da \"Eternals\".\nVita privata.\nSposato con Amatus Sami-Karim, il 22 febbraio 2017 \u00e8 nata la prima figlia, Bari Najma.\nRiconoscimenti.\nPremio Oscar\nGolden Globe\nPremio BAFTA \nSatellite Award\nScreen Actors Guild Award\nDoppiatori italiani.\nNelle versioni in lingua italiana dei suoi lavori, Mahershala Ali \u00e8 stato doppiato da:\nDa doppiatore \u00e8 stato sostituito da:"}
{"id": "2399148", "revid": "135224", "url": "https://it.wikipedia.org/wiki?curid=2399148", "title": "XVII", "text": ""}
{"id": "2399149", "revid": "1543377", "url": "https://it.wikipedia.org/wiki?curid=2399149", "title": "Honda Shadow Slasher 400", "text": "La Shadow Slasher 400 \u00e8 una motocicletta custom prodotta dalla casa motociclistica giapponese Honda che venne presentata al salone di Tokyo del 2000 e entr\u00f2 in produzione a partire dal 2001 ma solo per il mercato interno giapponese e quello statunitense.\nIl contesto.\nIl suo successo sul mercato \u00e8 spiegabile, oltre che con la linea e con le qualit\u00e0 ciclistiche, dal fatto che la casa produttrice abbia voluto portare nuovamente alla ribalta questi valori che hanno reso famosa la Honda CB 350 Four negli anni settanta: media cilindrata (398 cm\u00b3), potenza relativamente elevata (33cv a 7.500giri/min), peso ridotto, coppia elevata e pronta e ottimo rapporto peso potenza, tutte caratteristiche adatte anche a motociclisti non particolarmente esperti. Oltre a ci\u00f2 si aggiunge il prezzo di acquisto abbastanza ridotto.\nIl motore \u00e8 un bicilindrico a V 4 tempi, raffreddato a liquido, che sviluppa una potenza di 33Hp a 7.500giri/min e una coppia di 35Nm a 5500giri/min. Era stata prevista l'importazione in Europa a partire dal 2006 ma, con l'entrata in vigore delle norme Euro 3, la Honda ha preferito non esportarla per ragioni di costo-beneficio (per rispettare le norme anti-inquinamento previste dall'euro3, i carburatori sarebbero dovuti essere sostituiti dagli iniettori e ci\u00f2 avrebbe comportato un aumento consistente delle spese di produzione della moto).\nVista la tipologia di moto non \u00e8 presente alcun tipo di protezione aerodinamica, l'impianto frenante \u00e8 composto da un freno a disco singolo sulla ruota anteriore e da un freno a tamburo su quella posteriore; la forcella anteriore presenta una certa inclinazione in avanti, tipica delle moto custom, e anche al posteriore e \u00e8 presente una classica coppia di ammortizzatori."}
{"id": "2399150", "revid": "1341550", "url": "https://it.wikipedia.org/wiki?curid=2399150", "title": "Rally di Sanremo", "text": "Il Rally di Sanremo (o \"Rallye Sanremo\") \u00e8 una manifestazione rallistica che si disputa principalmente a Sanremo, in Italia. Fatta eccezione per la stagione 1995, l'evento \u00e8 stato parte del calendario FIA dalla stagione 1973 fino al 2003. Attualmente, fa parte dei calendari del campionato europeo e italiano rally.\nStoria.\nIl primo \"Rally Internazionale di Sanremo\" \u00e8 stato organizzato nel 1928. L'anno successivo l'evento \u00e8 stato organizzato in maniera diversa, includendo nel percorso di gara una serie di strade urbane della citt\u00e0 di Sanremo. La prima gara sul Circuito automobilistico della citt\u00e0 Sanremo si \u00e8 svolta nel 1937 ed \u00e8 stata vinta da Achille Varzi. Il Rally di Sanremo come manifestazione rallystica \u00e8 poi ripreso nel 1961 come \"Rally dei Fiori\".\nDal 1970 al 1972, il Rally di Sanremo ha fatto parte del Campionato Internazionale per i costruttori. Dal 1972 al 2003, la manifestazione \u00e8 stata nel calendario del Campionato Mondiale Rally, ad eccezione del 1995, quando l'evento \u00e8 stato solo un episodio del Campionato Mondiale per costruttori (FIA 2-Litre). Concepita come gara a superficie mista terra - asfalto, il rally si svolgeva quasi totalmente in territorio ligure e del basso Piemonte, con un 30% di percorso su strade sterrate e il resto su asfalto.\nDal 1979 al 1996, la gara conobbe il periodo di massimo splendore, quando il percorso si estese fino in Toscana e Umbria, lungo gli sterrati della zona del Chianti, di Siena, Volterra, Arezzo e Gubbio, luoghi molto apprezzati dai piloti e dagli spettatori che contribuirono a innalzare notevolmente il prestigio della gara italiana nel panorama internazionale. La manifestazione manteneva partenza e arrivo a Sanremo, e si svolgeva per circa met\u00e0 della lunghezza totale del percorso su fondo asfaltato, principalmente in Liguria e per l'altra met\u00e0 su fondo sterrato in Toscana, richiamando folle di appassionati da tutta Italia e non solo.\nLa manifestazione fu oggetto di polemiche nel 1986, quando i commissari squalificarono la squadra Peugeot prima dell'ultima tappa per l'utilizzo illegale delle minigonne, consegnando la vittoria alla squadra Lancia. La Peugeot utilizz\u00f2 la stessa configurazione delle vetture anche nelle precedenti manifestazioni e pass\u00f2 le verifiche senza problemi, superando anche le verifiche pre-rally. Peugeot present\u00f2 ricorso, ma gli organizzatori non permisero al team di proseguire il rally. Solo in dicembre, a mondiale gi\u00e0 concluso, la FISA (Federazione Internazionale Sport Automobilistico) conferm\u00f2 che le automobili Peugeot erano legali e decise di invalidare i risultati della manifestazione ai fini delle classifiche del campionato del mondo.\nA partire dal 1997, a causa di un cambio di regolamento che proibiva alle gare facenti parte del campionato del mondo rally di disputarsi su fondo misto, il Rally di Sanremo \u00e8 stato organizzato interamente su asfalto tutto nei dintorni della citt\u00e0 di Sanremo. Dopo essere stato escluso dal calendario WRC, il Rally di Sanremo \u00e8 entrato a far parte del Campionato Italiano Rally. Dal 2006, \u00e8 anche una gara valida per l'Intercontinental Rally Challenge. Tuttavia, nel 2004 il Sanremo perde il titolo di Rally d'Italia, che da allora \u00e8 appannaggio del Rally di Sardegna.\nDal 2005 \u00e8 stata reintrodotta la prova speciale della Ronde di Monte Bignone, che era stata sospesa nel 1985. Consiste di uno dei tratti cronometrati pi\u00f9 affascinanti della storia dell rallysmo italiano, e con i suoi 44\u00a0km \u00e8 uno dei pi\u00f9 lunghi al mondo. La prova si svolge di notte e tocca i comuni di Perinaldo, Apricale, Bajardo e le frazioni di Sanremo Coldirodi e San Romolo.\nNel 2009 Sergio Maiga, presidente dell'ACI Sanremo e fratello dell'ex copilota di Sandro Munari e anch'esso copilota negli anni 1970, ha progettato un'edizione con due tappe in Liguria e una in Toscana; il progetto avrebbe dovuto concretizzarsi nel 2010 ma \u00e8 stato accantonato. L'edizione del 2009 ha visto la vittoria del pilota britannico Kris Meeke su Peugeot 207 Super 2000 che ha cos\u00ec potuto festeggiare la vittoria nel campionato IRC con una gara di anticipo; per la prima volta, gli arrivi e le partenze del rally si sono svolti in piazza Colombo, nel centro della citt\u00e0. Nelle successive edizioni si \u00e8 per\u00f2 tornati a effettuare le partenze, gli arrivi e le premiazioni sul lungomare Italo Calvino.\nAlbo d'oro.\nNella stagione 1986 i risultati del rally vennero annullati ai fini del campionato mondiale, ma rimase valido per il campionato italiano. Nella stagione 1995 il rally non era valido per i mondiali piloti e costruttori, ma solo per la Coppa del mondo 2 litri costruttori."}
{"id": "2399163", "revid": "287204", "url": "https://it.wikipedia.org/wiki?curid=2399163", "title": "Mind the Gap (album)", "text": ""}
{"id": "2399165", "revid": "834", "url": "https://it.wikipedia.org/wiki?curid=2399165", "title": "Mind The Gap", "text": ""}
{"id": "2399168", "revid": "1543377", "url": "https://it.wikipedia.org/wiki?curid=2399168", "title": "Daniela Pedali", "text": "Biografia.\nAnni 2000.\nNel 2001 esce il suo primo album intitolato \"Libera\": il singolo apripista \u00e8 \"La voce del silenzio\", versione R&amp;B di un classico di Mina. Ad arricchire il disco di debutto anche \"Per questo amore\", una reinterpretazione di Stevie Wonder, e una nuova versione di \"Io che non vivo pi\u00f9\", che si avvale della collaborazione di James Senese.\nNel 2002 partecipa a \"Destinazione Sanremo\" con \"Salvami (Sacred Kiss)\", canzone scritta appositamente per lei da Diane Warren, e vince l'accesso al Festival di Sanremo 2003.\nNel 2003 partecipa al 53\u00ba Festival della Canzone Italiana di Sanremo nella categoria \"Giovani\" con il brano \"Vorrei\" e pubblica il suo secondo album \"Daniela Pedali\", contenente anche l'hit \"Mama\" e \"Your Song\", cover di Elton John. L'esibizione a Sanremo, oltre a decretarla come la rivelazione del Festival grazie all'ottimo successo radiofonico della canzone, le permette di essere notata da importanti discografici latino-americani che le offrono un contratto con la Sony Discos.\nNel 2005 pubblica \"Amore\", album in spagnolo per il mercato latino americano con cui vince ben tre dischi di platino grazie alle oltre trecentomila copie vendute. Con \"Quisiera\" raggiunge il 15\u00ba posto nella Top singoli e con la versione remix il 2\u00ba posto nella classifica dance. Definita dalla stampa come \u201cla nuova diva italiana\u201d, viene invitata alla famosissima trasmissione \"Good Morning America\", si esibisce all'America Air Lines Arena di Miami e al Madison Square Garden di New York, dove conquista letteralmente tutti i presenti, tra cui Alicia Keys. Di questa esperienza viene girato un reality show \"Ruta al exito\", sei puntate di grande successo che raccontano il percorso di Daniela in America. Viene scelta come unica artista italiana per un progetto di pace che vede protagonisti artisti di tutto il mondo e incide in duetto con Gino Vannelli il brano \"Never terrorism never war\" (\"Mai pi\u00f9 la guerra\"), che ha come testo la preghiera di Papa Giovanni Paolo II. Daniela canta il brano dinanzi al Papa dopo l'Angelus a Piazza San Pietro.\nIl 17 febbraio 2006, anticipato dal singolo estivo \"Un giorno avr\u00f2\" e successivamente da \"Quando ami qualcuno\", esce il terzo album in italiano: \"Il Rispetto\": Il disco Soul/RnB si avvale della produzione di Jay-Z, star mondiale dell'hip-hop, e della collaborazione di Jaz-O, Tormento e Irene Lamedica. \"Il rispetto\" \u00e8 anche il titolo del terzo singolo estratto che, come i precedenti e il successivo \"Bugie\", entra nella top Fimi dei singoli e nella classifica del Music Control.\nNel giugno 2008 viene invitata a cantare per Papa Benedetto XVI durante la sua visita pastorale in Puglia.\nIl 3 luglio 2009, dopo un tour in Danimarca, Russia e Ucraina, esce il suo quinto disco \"In Disco\", titolo ripreso dall'omonimo brano scritto interamente dal compositore/autore Axel Eleonori (compositore formatosi anche come \"Autore di Testi\" presso il C.E.T. di Toscolano, Centro Europeo di Toscolano, Scuola di Mogol), anticipato qualche giorno prima dal singolo \"Ritornerai\" / \"Dance It\" nella doppia versione italiana e inglese. In anteprima sulle piattaforme digitali di Mondadori e Messaggerie guadagna il primo posto nella classifica degli album pi\u00f9 scaricati. Tra i 12 brani che compongono \"In disco\", alcuni in italiano ed altri in inglese, anche \"Callas\" in omaggio alla grandissima diva, \"Una vita infinita\", riadattamento in italiano di \"My heart will go on\" di C\u00e9line Dion, e \"Words\", famosissima canzone degli anni 80 di F.R. David ricantata per l'occasione assieme ai Londonbeat. L'album, che mette in risalto le capacit\u00e0 vocali e interpretative di Daniela nello spaziare nei vari generi, dal pop all'r&amp;b fino alla dance, viene presentato a Bruxelles presso la Sala della Musica in collaborazione con AFI. Sempre a Bruxelles, il 14 novembre Daniela \u00e8 ospite al \"Festival internazionale della canzone Italiana nel mondo\" condotto da Antonella Clerici.\nNel periodo natalizio \"In disco\" viene ridistribuito in un packaging esclusivo ed in edizione limitata con in omaggio il nuovo singolo \"Se mai\", cover di \"Smile\" di Charlie Chaplin, impreziosita dalla collaborazione di Francesco Cafiso, il precoce talento e ambasciatore della musica jazz italiana nel mondo, sia nella versione italiana che in inglese, e \"Jesus Amen\" versione gospel.\nIl 21 giugno 2009 su invito di Laura Pausini aderisce all'evento benefico Amiche per l'Abruzzo, un mega concerto di raccolta fondi per i terremotati aquilani.\nAnni 2010.\nNei primi mesi del 2010, con la stessa copertina di \"In Disco\", e il titolo del suo precedente album \"Il Rispetto\", viene pubblicato in Austria, Germania e Svizzera, un album \"fusion\" dei due ultimi dischi.\nIl 29 maggio viene premiata come \"Miglior Artista Emergente\" all'Arena di Verona in occasione dei \"Wind Music Awards 2010\".\nIl 20 novembre 2012 \u00e8 uscito il suo nuovo album \"Pop in Jazz\" nel quale Daniela \u00e8 accompagnata dalle pi\u00f9 famose stelle del Jazz Italiano come Dado Moroni, Furio Di Castri, Roberto Gatto, Marco Tamburini e Paolo Fresu: nell'album \u00e8 contenuta anche la versione Inglese di \"Vorrei\", dal titolo \"Someday\", scritta dal cantautore Samuel J. Morris.\nNel frattempo si trasferisce in Messico, paese nel quale attualmente risiede.\nIl 14 settembre 2014 appare come partecipante nella versione messicana del programma The Voice, ossia La Voz... M\u00e9xico, cantando nelle audizioni il brano \"Sola otra vez\", versione spagnola di \"All by myself\" e viene contesa da tutti e quattro i coach: Laura Pausini, Ricky Martin, Juli\u00f3n \u00c1lvarez e Yuri.\nNel 2016 si esibisce per Il Volo, come open act del loro tour latino, e per Papa Francesco, in visita in Messico per il suo viaggio Apostolico, cantando in anteprima un nuovo brano: \"Sin Limites\". Dal 2016, per tre anni consecutivi, \u00e8 anche la voce ufficiale del \u201cGrito de Independencia\u201d del presidente messicano Enrique Pe\u00f1a Nieto, in occasione della festa pi\u00f9 importante e rappresentativa del Messico, \u201cAnniversario de independencia\u201d, che si celebra ogni 15 di settembre e viene trasmessa in diretta su tutte le televisioni nazionali messicane.\nIl 2 giugno 2018 esce il singolo \"Como quien pierde una estrella\", cover del brano mariachi scritto da Humberto Estrada per Alejandro Fern\u00e1ndez.\nIl 30 giugno 2019 esce su tutti i digital store italiani e latini la \"Spanish version\" di \"Ritmo diablo\", il nuovo singolo in collaborazione con il chitarrista e compositore latin jazz Andrea Dess\u00ec dei Marea. Il 14 luglio viene pubblicata anche la versione in lingua italiana del brano.\nIl 4 e 5 Aprile 2020 con l'inedito \"\u00c8 pi\u00f9 di un sogno\" partecipa all'evento \"L'Italia in una stanza\", su invito di OA Plus e MEI, per la raccolta fondi destinata all'emergenza Coronavirus."}
{"id": "2399171", "revid": "834", "url": "https://it.wikipedia.org/wiki?curid=2399171", "title": "Rough and Tough and Dangerous", "text": ""}
{"id": "2399173", "revid": "125281236", "url": "https://it.wikipedia.org/wiki?curid=2399173", "title": "Rally di Sardegna", "text": "Il Rally di Sardegna, comunemente noto come Rally d'Italia Sardegna (in inglese: Rally Italia Sardinia) \u00e8 una manifestazione inserita nel calendario del Campionato del mondo rally nel 2004 sostituendo il Rally di Sanremo quale tappa italiana del campionato.\nStoria.\nNel 2003 l'ACI comunica che a partire dal 2004 il Rally Sanremo sar\u00e0 sostituito dal Rally Italia Sardegna, a causa dei problemi organizzativi ed economici sorti durante le ultime edizioni della gara ligure.\nLa prima edizione in Sardegna, che si disput\u00f2 con il nome di \"Supermag Rally Italia Sardinia\", si svolse dal 1\u00b0 al 3 ottobre 2004, ed ebbe come base operativa la citt\u00e0 gallurese di Olbia, con il parco assistenza al molo Cala Saccaia e la sala stampa al Museo archeologico, mentre la cerimonia di partenza e arrivo vennero ospitate a Porto Cervo, rinomata localit\u00e0 turistica nel comune di Arzachena. Il fondo del percorso di gara pass\u00f2 dall'asfalto alla terra, e ricalc\u00f2 le zone del Monteacuto e della Gallura, all'interno delle piste forestali dell'Ente foreste della Sardegna. La gara venne poi vinta da Petter Solberg, su Subaru Impreza WRC, davanti alle due Citro\u00ebn Xsara WRC di S\u00e9bastien Loeb e Carlos Sainz. \nGi\u00e0 dall'anno successivo, l'organizzazione mise a punto un gran numero di novit\u00e0 e migliorie, soprattutto dal punto di vista del percorso di gara (per il 75% completamente nuovo). Decisione presa per far fronte ad alcune richieste dei team e piloti, che chiesero prove speciali pi\u00f9 veloci e con carreggiate pi\u00f9 larghe rispetto a quelle impiegate nella passata edizione. Tra le novit\u00e0 figurarono quindi nuovi tratti cronometrati, in particolare quello di \"Mamone\", che attraversava i confini dell'omonima colonia penale, in provincia di Nuoro. Questo, a seguito di un progetto fortemente voluto da ACI e dall'amministrazione carceraria, e che ebbe come scopo il recupero sociale dei detenuti, alcuni dei quali prestarono servizio come commissari di percorso ausiliari lungo la prova. La gara venne inoltre anticipata a maggio, in modo tale da far da \"apertura\" alla stagione turistica in Sardegna. La cerimonia di partenza e arrivo vennero stavolta ospitate a Porto Rotondo, mentre il parco assistenza venne spostato al Molo Brin, nel centro di Olbia. \nDal 2006, la gara pass\u00f2 sotto la gestione diretta di ACI Sport, cambiando il nome in \"Rally d'Italia Sardegna.\" La gara, per il secondo anno consecutivo, presenta un itinerario diviso tra le province di Olbia-Tempio e Nuoro per tutta la 1\u00aa tappa, composta da tre prove speciali da ripetersi nel pomeriggio (tra cui figura la nuova prova di \"Siniscola\"), altre sei prove nella subregione del Monteacuto durante la 2\u00aa tappa, e altrettante in Gallura per la giornata finale. Sotto la nuova gestione, gli organizzatori decisero inoltre di riportare la cerimonia inaugurale e di chiusura a Porto Cervo, e il parco assistenza a Cala Saccaia.\nNei tre anni successivi, il format del rally non sub\u00ec grandi modifiche, mantenendo comunque un programma di gara tra i pi\u00f9 apprezzati nel Mondiale, sia dal livello del percorso (grazie soprattutto alla partnership con l'Ente foreste della Sardegna), sia da quello organizzativo. Nell'edizione 2009, per la prima volta, la cerimonia di partenza venne ospitata a Olbia, e vennero inoltre aggiunte due nuove prove speciali nell'area del Goceano per la seconda giornata di gara: la prima, \"Sa Linea\", venne ricavata dal tracciato di un'antica ferrovia dismessa, la seconda, quella di \"Fiorentini\", venne corsa all'interno della foresta demaniale omonima.\nNel 2010, a causa del nuovo criterio di rotazione dei rally nel calendario mondiale, ma anche della grave crisi economica in cui versava la Regione Sardegna, il Rally d'Italia non fu inserito nel calendario mondiale, ma nell'IRC. La gara venne disputata con un chilometraggio molto pi\u00f9 ridotto, per via dei regolamenti diversi, e figurarono tre tratti cronometrati inediti, tra cui la prova inaugurale a Cagliari e nuove prove speciali nella zona dell'Alta Marmilla e nel complesso forestale di Monte Grighini, nel centro-ovest della Sardegna. \nL'anno successivo il rally torn\u00f2 a far parte del WRC, nonostante che vari \"rumor\" ipotizzassero uno spostamento della manifestazione in Sicilia o in Toscana. Il parco assistenza si trasfer\u00ec da Cala Saccaia alla neonata banchina nord dell'Isola Bianca, in modo da essere in una posizione pi\u00f9 centrale e vicina a Olbia. Il percorso, per il secondo anno consecutivo, ricalca nuovamente le zone centrali dell'isola per tutta la 1\u00aa tappa, riproponendo poi le classiche prove nel Monteacuto e in Gallura nelle due tappe rimanenti. \nNel 2012, dopo una seconda e accesa contesa con la Regione Sicilia per il titolo del Rally d'Italia, la Sardegna riesce nuovamente a inserirsi nel calendario Mondiale, riproponendo la gara nel mese di ottobre, come nel 2004. Dal punto di vista del percorso, figurano due tratti inediti nella subregione dell'Anglona, precedentemente impiegati nel Rally Costa Smeralda: la \"Tergu-Osilo\" e la \"Castelsardo\", intervallati, prima della ripetizione pomeridiana, da una breve assistenza a Sassari; citt\u00e0 che fu di nuovo scelta per l'anno successivo anche come location per la cerimonia di partenza, tenutasi in Piazza Italia il gioved\u00ec sera. \nNel 2014 il Rally abbandona la sede di Olbia, trasferendosi nella cittadina catalana di Alghero, nel nord-ovest dell'isola. Il parco assistenza \u00e8 sdoppiato tra il piazzale della Pace e la Banchina Millelire, sul lungomare algherese, mentre la cerimonia di partenza e arrivo viene ospitata alla Banchina Dogana, davanti ai Bastioni. In quest'edizione ci fu il ritorno della prova inaugurale a Cagliari, disputata il gioved\u00ec sera, mentre per quanto riguarda le altre prove speciali, rimasero i classici tratti cronometrati nel Monteacuto, con l'aggiunta di nuove Ps nel sassarese per la giornata finale. \nNel 2015 vennero introdotti nuovi percorsi nelle subregioni del Montiferru e dell'Oristanese per la giornata di venerd\u00ec, mantenendo invece abbastanza inalterate le altre tre tappe. Le prove speciali totali furono 23, registrando inoltre il chilometraggio pi\u00f9 alto finora raggiunto per la gara sarda: 394,63 km cronometrati. \nDall'anno seguente, il Rally torn\u00f2 a disputarsi esclusivamente nel nord dell'isola. Nonostante l'improvvisa mancanza di appoggio dell'Ente Foreste, dismesso a pochi mesi dalla gara, l'organizzazione riusc\u00ec a presentare diversi tratti cronometrati inediti: tra cui la breve \"SuperSpeciale\" del gioved\u00ec sera nel comune di Ittiri, che and\u00f2 a sostituire la prova cagliaritana, ritenuta oramai troppo dispendiosa da organizzare, soprattutto per ragioni logistiche. Al venerd\u00ec comparvero le nuove prove di \"Tula\" e \"Monte Baranta\", mentre alla domenica esord\u00ec la \"Sassari-Argentiera\", valida per il secondo passaggio come Power Stage. \nNel 2017 si arriv\u00f2 a un accordo per dividere la gara tra i comuni di Alghero e Olbia; con il ritorno nella citt\u00e0 gallurese per il Parco chiuso del gioved\u00ec sera, e vennero inoltre rispolverati due tratti cronometrati storici di \"Terranova\" e \"Monte Olia\" nella giornata di venerd\u00ec. Inalterato il restante percorso. Nei due anni successivi Alghero torn\u00f2 invece a essere la sede fissa per l'intero evento. \nL'edizione 2020, inizialmente prevista a giugno, ma successivamente posticipata nel mese di ottobre a causa della pandemia di COVID-19, ha presentato un programma ridotto rispetto a quello delle annate precedenti, per far fronte sia ai tempi organizzativi limitati, che per le restrizioni adottate dal governo riguardanti le competizioni agonistiche. La gara quindi, non present\u00f2 la suddivisione Alghero-Olbia precedentemente decisa da ACI Sport a inizio anno, mantenendo la prima come base fissa per tutto il rally, e accorciando il percorso complessivo: da 308,63 km cronometrati e 20 prove speciali, ad appena 238,84 km e 16 prove. Nonostante questo, nell'itinerario di gara figur\u00f2 la rientrante Ps di \"Tempio Pausania\", precedentemente impiegata nel 2005 con il nome di \"San Bachisio\", riportando cos\u00ec una tappa iridata in Gallura dopo un'assenza di ben sette anni. \nNel 2021 il rally torna ad Olbia. Il programma di gara prevede la collocazione del parco assistenza al Molo Brin, il Parco chiuso sdoppiato tra Piazza Elena di Gallura e Piazza Terranova Pausania, quartier generale al Centro Commerciale Gallura, e gli uffici televisivi al Museo Archeologico. Questa manovra, a seguito dell'accordo di alternanza con Alghero, (che in quest'edizione ha comunque ospitato la cerimonia di partenza), ha dunque permesso al circus del WRC di ritornare nella sede originale del RIS dopo ben 8 anni di assenza. Per quanto concerne il percorso di gara, vengono riproposte le prove storiche di \"Su Filigosu\" e \"Terranova\" al venerd\u00ec mattina, \"Bortigiadas\" nel pomeriggio di sabato e \"Braniatogghiu\" alla domenica. Novit\u00e0 assoluta \u00e8 invece la Power Stage di \"Aglientu-Rena Majore\", che ricalca alcuni tratti storici impiegati precedentemente in alcune edizioni del Rally Costa Smeralda. Da sottolineare inoltre la nuova disposizione oraria delle prove speciali al venerd\u00ec e al sabato, con due Ps da ripetersi al mattino (secondo passaggio intervallato da un breve riordino), e, dopo l'assistenza di met\u00e0 giornata, altre due da ripetersi nel pomeriggio, anch'esse intervallate da un riordino prima della ripetizione. Questo format, che sostituisce quello \"classico\" di 3/4 Ps da disputare tutte al mattino e poi da ripetersi alla sera, ha cos\u00ec facilitato gli spostamenti tra una tappa e l'altra a concorrenti, tifosi e giornalisti. Finora, \u00e8 l'unico rally del campionato mondiale a presentare questa soluzione di percorso. \nAlbo d'oro.\nIn giallo le gare valide per l'IRC."}
{"id": "2399177", "revid": "1305772", "url": "https://it.wikipedia.org/wiki?curid=2399177", "title": "Animal Magnetism", "text": ""}
{"id": "2399178", "revid": "834", "url": "https://it.wikipedia.org/wiki?curid=2399178", "title": "Magnetismo animale", "text": ""}
{"id": "2399181", "revid": "1226", "url": "https://it.wikipedia.org/wiki?curid=2399181", "title": "221b Baker Street", "text": ""}
{"id": "2399182", "revid": "287204", "url": "https://it.wikipedia.org/wiki?curid=2399182", "title": "Best", "text": ""}
{"id": "2399184", "revid": "6923", "url": "https://it.wikipedia.org/wiki?curid=2399184", "title": "Ignaz zu Hardegg", "text": "Fu generale di cavalleria e presidente del Consiglio di guerra dell'imperatore dal 1831 al 1848.\nBiografia.\nIgnaz zu Hardegg proveniva da un'antica e nobile famiglia dell'aristocrazia austriaca. Il suo primo impiego nell'esercito ebbe luogo nel 1788, all'et\u00e0 di soli 16 anni, sotto il comando del Feldmaresciallo Laudon nella guerra contro i turchi. Nel 1792 divenne \"Rittermeister\" e nello stesso anno prese parte alla Battaglia di Jemappes nel corso della prima guerra della coalizione antifrancese. Nel 1795 combatt\u00e9 con onore nella Battaglia di Handschuchsheim e ricevette la croce di cavaliere dell'Ordine militare di Maria Teresa.\nEgli prest\u00f2 servizio nel 1796 in Germania dove ebbe l'occasione di dimostrare ancora una volta la propria abilit\u00e0, facendo giungere la propria fama alle orecchie dell'Arciduca Carlo d'Austria-Teschen che lo promosse maggiore. Nella campagna del 1805 ottenne la promozione a Colonnello e divenne comandante di un reggimento della divisione del Principe Schwarzenberg anche se a causa di una malattia non pot\u00e9 prendere parte alla maggior parte delle operazioni.\nDurante le guerre della quinta coalizione antifrancese del 1809 venne promosso maggiore generale, combattendo quindi le battaglie di Aspern e di Essling. In quest'ultima battaglia si distinse difendendo le posizioni dell'esercito austriaco assieme a Baumersdorf con perseveranza e coraggio, guadagnandosi la Gran Croce dell'Ordine Militare di Maria Teresa. Nel 1813 prese parte alla campagna in Boemia e partecip\u00f2 alla battaglia di Dresda e nello stesso anno venne promosso Feldmaresciallo Secondo Luogotenente. Nella Battaglia di Lipsia guid\u00f2 i volteggiatori, ma ricevette una pesante ferita alla testa. Nel 1814 prese parte ai nuovi scontri con la Francia, conquistando la citt\u00e0 di Moret difesa strenuamente dal generale Montbrun e prese nuovamente posizioni contro il maresciallo Augereau in successivi scontri.\nHardegg partecip\u00f2 nel 1815 al Congresso di Vienna e poi al Congresso di Troppau e Verona, ricevendo quindi il comando delle armate di stanza a Linz. Nel 1831 come Generale di cavalleria divenne Presidente del consiglio imperiale di guerra, carica che mantenne sino alla morte.\nIgnaz zu Hardegg mor\u00ec il 17 febbraio 1848 a Vienna."}
{"id": "2399185", "revid": "834", "url": "https://it.wikipedia.org/wiki?curid=2399185", "title": "Best (1985)", "text": ""}
{"id": "2399188", "revid": "834", "url": "https://it.wikipedia.org/wiki?curid=2399188", "title": "The Best of Scorpions vol. 2", "text": ""}
{"id": "2399189", "revid": "287204", "url": "https://it.wikipedia.org/wiki?curid=2399189", "title": "Crazy World (album)", "text": ""}
{"id": "2399190", "revid": "110157", "url": "https://it.wikipedia.org/wiki?curid=2399190", "title": "Monte Rosso (Colli Euganei)", "text": "Il Monte Rosso (174\u00a0m) \u00e8 situato nei comune di Teolo e Abano Terme (Padova); esso si trova all'estremit\u00e0 nordorientale dei Colli Euganei."}
{"id": "2399191", "revid": "661526", "url": "https://it.wikipedia.org/wiki?curid=2399191", "title": "Crazy World (Boys Like Girls)", "text": "Crazy World \u00e8 il terzo album in studio della band Boys Like Girls, pubblicato dall'etichetta discografica Columbia l'11 dicembre 2012.\n\"Crazy World EP\" era stato pubblicato il 17 luglio 2012 con le tracce \"Be Your Everything\", \"Life of the Party\" e \"The First Time\" per contribuire a promuovere l'album.\nL'album ha raggiunto come massimo risultato la posizione #134 nella US Billboard 200."}
{"id": "2399192", "revid": "1305772", "url": "https://it.wikipedia.org/wiki?curid=2399192", "title": "Hot &amp; Slow", "text": ""}
{"id": "2399193", "revid": "834", "url": "https://it.wikipedia.org/wiki?curid=2399193", "title": "Pictured Life (compilation)", "text": ""}
{"id": "2399204", "revid": "300067", "url": "https://it.wikipedia.org/wiki?curid=2399204", "title": "Rally di Sardegna 2006", "text": "Il 3\u00b0 Rally d'Italia svolto in Sardegna, \u00e8 stata la 7\u00aa tappa del Mondiale rally, si \u00e8 svolto dal 19 maggio al 21 maggio 2006."}
{"id": "2399209", "revid": "287204", "url": "https://it.wikipedia.org/wiki?curid=2399209", "title": "Divnogorje", "text": "Divnogorje \u00e8 una riserva naturale e di un altopiano nell'area del distretto di Liski (\u041b\u0438\u0441\u043a\u0438\u043d\u0441\u043a\u0438\u0439 \u0440\u0430\u0439\u043e\u043d), nell'oblast' di Vorone\u017e in Russia ed \u00e8 situato a 10\u00a0km a ovest di Liski, sulla riva destra del fiume Don.\nLa riserva.\nDal 1988 \u00e8 sede del museo, mentre dal 1991 ha ottenuto lo status di riserva. L'area di questo originale museo-riserva si estende per oltre 11\u00a0km\u00b2. Dal punto di vista geologico la riserva \u00e8 formata da sedimenti databili al periodo Cretaceo. Lo strato superiore \u00e8 costituito dal 15-20% di gesso. Subito sotto gli 80 metri si trovano giacimenti di gesso puro. Lo strato superiore \u00e8 quello maggiormente esposto ai fenomeni di erosione e agli agenti atmosferici. A causa delle forti pendenze il pianoro non \u00e8 sottoposto a modifiche di origine antropica. Qui vivono pi\u00f9 di 250 specie di piante.\nIl nome dato all'area, \"Divnogorje\", viene dal giacimento del Cretaceo, mentre la popolazione locale lo ha chiamato \"divami\" (\u00ab\u0434\u0438\u0432\u0430\u043c\u0438\u00bb, il miracolo). Il primo documento scritto relativo alla zona \u00e8 di Ignaty Smolyaninov, che nel 1389 descrive la zona boschiva, il \u00abbianco brillante\u00bb della pietra, i pilastri di pietra naturale che emergono dal suolo. Nella riserva si apre una grotta convertita in chiesa nel XVII secolo (la chiesa dell'Icona della siciliana Madre di Dio e di S. Giovanni Battista), si affaccia il fortilizio medievale del colle \"Mayatsky\" (IX-X secolo) di cui rimangano i resti di una fortezza medievale e necropoli (in cui si \u00e8 recuperata molta ceramica di quel periodo), il Monastero di Santa Maria Assunta di Divnogorje."}
{"id": "2399210", "revid": "123160702", "url": "https://it.wikipedia.org/wiki?curid=2399210", "title": "Rob McElhenney", "text": "\u00c8 noto soprattutto per essere il creatore della sitcom \"C'\u00e8 sempre il sole a Philadelphia\", in cui recita il ruolo di Mac.\nBiografia.\nDal 2021 \u00e8 proprietario, insieme a Ryan Reynolds, del Wrexham AFC, squadra di calcio gallese militante nella National League."}
{"id": "2399211", "revid": "125157863", "url": "https://it.wikipedia.org/wiki?curid=2399211", "title": "Stadio Progreditur", "text": "Lo stadio Progreditur \u00e8 un impianto sportivo di Marcianise (CE).\n\u00c8 ubicato in Piazza della Vittoria n. 5, a pochi chilometri dal casello autostradale di Caserta Sud, e ospitava le partite del Real Marcianise, il quale per\u00f2 ha dovuto giocare il campionato di Lega Pro Prima Divisione 2008-2009 allo Stadio Alberto Pinto di Caserta. Ha una capienza di 4.550 posti, il campo ha il fondo in erba. Il 20 marzo 2008 ha ospitato il match di beneficenza tra le formazioni della Polizia di Stato del Commissariato di Marcianise e la Nazionale cantanti terminata con il risultato di 5-5. In questo stadio sono stati disputati molti derby, ma sempre a porte chiuse per l'insufficienza dei posti destinati agli ospiti."}
{"id": "2399216", "revid": "1699816", "url": "https://it.wikipedia.org/wiki?curid=2399216", "title": "Raijuta Isurugi", "text": " \u00e8 un personaggio fittizio del manga e dall'anime di Nobuhiro Watsuki \"Kenshin samurai vagabondo\". Nel doppiaggio inglese il cognome diventa \"Isugumi\".\nStoria.\nRaijuta Isurugi fa la sua prima apparizione nel tank\u014dbon numero 5, si presenta come colui che si preoccupa veramente fel futuro del kenjutsu in Giappone. Si tratta di un tipo alto e robusto che sembra voler affrontare tutti i capipalestra dei vari dojo, tra cui quello del signor Maekawa, un conoscente di Kaoru Kamiya. Raijuta lo affront\u00f2 con lo shinai (oggetto che egli considera alla stregua di un giocattolo), ferendolo e sconfiggendolo. A quel punto Kaoru chiede la rivincita ed \u00e8 Kenshin ad affrontarlo, il quale riesce ad evitare la tecnica segreta Izuna.\nAlcune ore dopo Raijuta si presenta al dojo Kamiya per \"reclutare\" Kenshin, al fine di creare un gruppo di spadaccini in grado di sovvertire la societ\u00e0 Meiji e di estirpare le palestre che usano lo shinai, che per lui indicano un segno di debolezza del Giappone. Kenshin ovviamente rifiuta l'invito e anche quando Raijuta invia i suoi scagnozzi per fargli cambiare idea, il risultato \u00e8 lo stesso.\nDopo alcuni giorni Raijuta torna ad attaccare Kenshin e compagni con le tecniche pi\u00f9 forti della scuola Shinko Izuna. Malauguratamente per\u00f2 finisce per colpire al tendine del braccio destro il piccolo Yutaro, provocando l'ira di Battosai. Dopo aver accompagnato Yutaro in ospedale, Kenshin si appresta ad affrontare una volta e per tutte Raijuta, sconfiggendolo con i lampi del drago.\nStoria nell'anime.\nLa storia di Raijuta nell'anime (inedito in Italia) \u00e8 molto diversa. Qui Raijuta sfrutta le ricchezze di Yutaro per mettere su un \"regno\" di spadaccini giapponesi, reclutando vecchi ronin e samurai. Inoltre Raijuta non attacca alcuna palestra, n\u00e9 tanto meno combatte mai con lo shinai. In un episodio dice anche a Yutaro la verit\u00e0 sui suoi scopi, ferendo i sentimenti del ragazzo che in lui vedeva sia un maestro che un padre. Per quanto riguarda la parte finale della storia, invece, non cambia molto e Raijuta ferisce anche qui il braccio del povero Yutaro rendendolo incapace di maneggiare una katana.\nTecniche.\nLa tecnica della scuola Shinko si chiama \"Izuna\", e consiste nel creare il vuoto tramite un movimento molto veloce della spada, riuscendo virtualmente a tagliare qualunque cosa; il nome della tecnica deriva da un mostro della mitologia giapponese, che si dice fosse fatto di vento.\nLe tecniche mostrate sono due:\nMatoi Izuna: Un potente colpo sferrato a distanza ravvicinata; nel manga infatti, pur usando uno shinai, Raijuta \u00e8 in grado di tagliare lo shinai impugnato da Kenshin e danneggiare il pavimento della palestra. Kenshin stesso afferma che il colpo \u00e8 potente a tal punto da poter tagliare in due un diamante.\nTobi Izuna: Ha gli stessi effetti del Matoi Izuna, ma ha la prerogativa di poter colpire a distanza, creando una lama di vento con un ampio raggio d'azione, impossibile da contrastare; \u00e8 la tecnica con cui Raijuta ferisce il braccio di Yutaro."}
{"id": "2399218", "revid": "125596524", "url": "https://it.wikipedia.org/wiki?curid=2399218", "title": "Talisa Soto", "text": "Biografia.\nTalisa Soto nasce a Brooklyn, luogo in cui i suoi genitori si erano trasferiti durante gli anni cinquanta, ma non visse a lungo in questa citt\u00e0 perch\u00e9, quando era ancora una bambina, la sua famiglia si trasfer\u00ec a Northampton in Massachusetts. La sua era una delle poche famiglie portoricane che viveva nel suo quartiere e nonostante fosse stata educata ed istruita in questo quartiere sentiva che le persone erano prevenute verso di lei, e per questo divenne una bambina solitaria.\nModella.\nNel 1982, all'et\u00e0 di quindici anni, Talisa ebbe la sua prima esperienza come modella. Successivamente nel 1985 tent\u00f2 di firmare con la Ford modeling agency, ma fu rifiutata perch\u00e9 considerata troppo latina. Nonostante questo continu\u00f2 a cercare un'agenzia che la scritturasse e riusc\u00ec ad ottenere un contratto con la Click Model Management, grazie alla quale riusc\u00ec a capeggiare in tutta Europa. Fu riconosciuta come una della pi\u00f9 importanti top model degli anni ottanta e fu molto attiva in Francia ed Italia. Apparve sulle copertine di importanti riviste come \"Vogue\", \"British Elle\", \"British Vogue\" (fotografata da Lord Snowdon), \"Mademoiselle\", \"Glamour\" e \"Self\". Apparve anche nel suo primo videoclip insieme al fidanzato Nick Kamen nella produzione di Madonna \"Each Time You Break My Heart\", diretto da Tony Viramontes. Nick e Talisa erano anche i favoriti di Ray Petri il defunto fashion stylist e creatore dello stile degli anni ottanta London \"Buffalo Boy\".\nAttrice.\nDopo essere ritornata negli Stati Uniti nel 1988, fece un'audizione ed ottenne il ruolo di India nel suo film d'esordio, \"Mafia kid\", una commedia con protagonisti Sasha Mitchell e Ernest Borgnine. L'anno seguente ottenne il ruolo della Bond girl Lupe Lamora nel film \"Agente 007 - Vendetta privata\" con protagonista Timothy Dalton e recit\u00f2 nel ruolo di Maria Rivera in \"I re del mambo\".\nSoto \u00e8 apparsa in pi\u00f9 di venti film, tra i quali vanno ricordati \"Mortal Kombat\" (1995) e il sequel \"Mortal Kombat - Distruzione totale\" (1997), nei quali interpreta Kitana; \"Don Juan De Marco - Maestro d'amore\" (1995), una commedia romantica con protagonista Johnny Depp, in cui interpreta il ruolo di Do\u00f1a Julia; \"Vampirella\" (1996) film tratto dallomonimo fumetto\", in cui la Soto ebbe il ruolo principale; \"Pi\u00f1ero - La vera storia di un artista maledetto\" (2001), film con protagonista Benjamin Bratt e in cui la Soto interpreta Sugar, e \"Ballistic\", in cui ha il ruolo di Ryne e recita accanto a Lucy Liu e Antonio Banderas. Talisa ha recitato anche in due puntate della serie televisiva ', ed \u00e8 apparsa nel videoclip di Marc Anthony \"I Need to Know\".\nVita privata.\nDurante gli anni ottanta ha avuto una storia con il cantante Nick Kamen, con il quale ha convissuto a Londra e a New York. Tra il 1997 e il 2000 \u00e8 stata sposata con Costas Mandylor. Dal 13 aprile 2002 \u00e8 sposata con l'attore Benjamin Bratt, conosciuto sul set di \"Pi\u00f1ero - La vera storia di un artista maledetto\". La coppia ha due figli: Sophia Rosalinda Bratt (nata il 6 dicembre 2002) e Mateo Bravery Bratt (nato il 3 ottobre 2005)."}
{"id": "2399220", "revid": "767487", "url": "https://it.wikipedia.org/wiki?curid=2399220", "title": "O, It's Great to Be Crazy", "text": "O, It's Great to Be Crazy \u00e8 un cortometraggio muto del 1918, diretto da Leslie T. Peacocke con Stan Laurel. \nRappresenta il decimo film girato dall'attore Stan Laurel dopo il cortometraggio \"Frauds and Frenzies\" girato sempre nel 1918.\nIl cortometraggio fu distribuito il 30 dicembre 1918.\nProduzione.\nIl film fu prodotto dalla Nestor Film Company.\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche USA il 30 dicembre 1918."}
{"id": "2399221", "revid": "647919", "url": "https://it.wikipedia.org/wiki?curid=2399221", "title": "Cronologia dei voli spaziali con equipaggio", "text": ""}
{"id": "2399224", "revid": "287204", "url": "https://it.wikipedia.org/wiki?curid=2399224", "title": "Ernest Guiraud", "text": "Biografia.\nGuiraud inizi\u00f2 gli studi in Louisiana con il padre, Jean-Baptiste-Louis Guiraud, che aveva vinto il Prix de Rome nel 1827. All'et\u00e0 di 15 anni, scrisse un libretto su Re Davide da adattare ad una musica che lui e suo padre avevano trovato in un loro viaggio a Parigi. Il risultato fu \"David\", un'opera in tre atti, che ebbe un certo successo al \"Th\u00e9\u00e2tre d'Orl\u00e9ans\" a New Orleans nel 1853.\nNel dicembre dello stesso anno, Guiraud torn\u00f2 in Francia per continuare gli studi musicali. Studi\u00f2 pianoforte con Marmontel e composizione con Hal\u00e9vy al Conservatoire de Paris. Molto premiato ancora studente, vinse un primo premio ad un concorso per pianoforte nel 1858. Vinse poi il Prix de Rome l'anno seguente, realizzando cos\u00ec un evento mai verificatosi; padre e figlio vinsero quel premio. Divenne intimo amico di Camille Saint-Sa\u00ebns, Emile Paladilhe, Th\u00e9odore Dubois, e specialmente di Georges Bizet.\nGuiraud inizi\u00f2 la sua carriera professionale scrivendo un'opera in un atto che venne eseguita come pezzo di apertura negli spettacoli pomeridiani. IL suo primo importante lavoro fu, \"Sylvie\", la cui prima rappresentazione venne data all'Op\u00e9ra Comique nel 1864. L'opera ebbe grande successo e contribu\u00ec a fargli ottenere grande reputazione nell'ambiente musicale parigino. Nell'agosto 1870, l'impatto dello scoppio della guerra franco-prussiana colp\u00ec Parigi mentre la sua opera \"Le Kobold\" era soltanto alla diciottesima replica. Tutti i teatri chiusero le programmazioni e Guiraud combatt\u00e9 nell'esercito francese fino alla fine della guerra nel 1871.\nAnche se la principale occupazione di Guiraud fu la composizione di opere, molte di queste non furono dei successi. \"Madame Turlupin\" (1872) fu un successo che venne stemperato da un libretto vecchio stile. \"Piccolino\", la sua op\u00e9ra comique in tre atti venne data nel 1876 e rappresent\u00f2 il culmine della sua carriera. Una bella \"sorrentino\" cantata da C\u00e9lestine Galli-Mari\u00e9, nota come Galli-Mari\u00e9, ed un brillante ed efficace balletto intitolato \"Carnaval\" (un movimento dalla sua \"First Orchestral Suite\") consent\u00ec al lavoro una lunga serie di rappresentazioni. L'opera, comunque, non mai pi\u00f9 ripresa.\nDopo la morte di Bizet, Guiraud raccolse le opere di Bizet e fece pubblicare ed eseguire la fortunata seconda suite tratta dalle musiche di scena per \"'L'Arl\u00e9sienne\".\nGuiraud \u00e8 pi\u00f9 famoso per aver composto i recitativi \u2014 lodati e criticati \u2014 che sostituirono i dialoghi parlati esistenti nella prima stesura dell'opera \"Carmen\". Scrisse anche i recitativi per completare \"Les contes d'Hoffmann\" di Jacques Offenbach, lasciata incompiuta dall'autore. La versione di Guiraud fu molto popolare all'epoca ma non fu sempre eseguita in quanto Offenbach aveva lasciato un vasto materiale che venne utilizzato, da vari compositori, per ulteriori messe in scena dell'opera.\nIl numero delle opere di Guiraud \u00e8 abbastanza modesto, probabilmente per il suo desiderio di aiutare gli amici musicisti o anche per la sua carriera di docente. Fra le sue opere figurano il balletto \"Le Forgeron de Gretna Green\", dato al Th\u00e9\u00e2tre de l'Acad\u00e9mie Royale de Musique (1873), \"Caprice\" per violino e orchestra (1885), e \"Chasse fantastique\", un poema sinfonico (1887).\nA partire dal 1876, Guiraud insegn\u00f2 al Conservatoire de Paris. Egli fu uno dei fondatori della Soci\u00e9t\u00e9 Nationale de Musique e autore di un eccellente trattato sulla strumentazione. Nel 1891, Guiraud venne eletto membro dell'Acad\u00e9mie des beaux-arts e nominato professore di composizione al \"Conservatoire\" in sostituzione di Victor Mass\u00e9. Il metodo di insegnamento di Guiraud per armonia (musica)|armonia e orchestrazione fu molto ben visto nei circoli musicali parigini. Le sue teorie musicali ebbero una forte influenza sulla musica di Claude Debussy, le cui note vennero pubblicate da Maurice Emmanuel nel suo libro dedicato a \"Pell\u00e9as et M\u00e9lisande\". Paul Dukas, Erik Satie, e Andr\u00e9 Gedalge figurarono fra i suoi allievi.\nGuiraud dedic\u00f2 gli anni dal 1891 al 1892 per completare l'orchestrazione di \"Kassya\", un'opera in cinque atti di L\u00e9o Delibes. Il lavoro rimase comunque incompleto a seguito della sua improvvisa morte che lo colp\u00ec a Parigi all'et\u00e0 di 54 anni."}
{"id": "2399238", "revid": "767487", "url": "https://it.wikipedia.org/wiki?curid=2399238", "title": "Do You Love Your Wife?", "text": "Do You Love Your Wife? \u00e8 un cortometraggio muto del 1919, diretto e prodotto da Hal Roach con Stan Laurel. \nRappresenta l'undicesimo film girato dall'attore \"Stan Laurel\" dopo il cortometraggio O, It's Great to Be Crazy girato nel 1918.\nIl cortometraggio fu distribuito il 5 gennaio 1919."}
{"id": "2399239", "revid": "1366113", "url": "https://it.wikipedia.org/wiki?curid=2399239", "title": "Fata turchina", "text": ""}
{"id": "2399241", "revid": "1632387", "url": "https://it.wikipedia.org/wiki?curid=2399241", "title": "Breaking the Silence (Heathen)", "text": "Breaking the Silence \u00e8 il primo album degli Heathen, pubblicato nel 1987 per l'etichetta discografica Combat Records."}
{"id": "2399242", "revid": "1366113", "url": "https://it.wikipedia.org/wiki?curid=2399242", "title": "Fata Turchina", "text": ""}
{"id": "2399245", "revid": "729019", "url": "https://it.wikipedia.org/wiki?curid=2399245", "title": "March Joint Air Reserve Base", "text": "La March Joint Air Reserve Base \u00e8 una base aerea gestita dalla United States Air Force situata nella Contea di Riverside in California a met\u00e0 strada tra le citt\u00e0 di Riverside e Moreno Valley. L'aeroporto \u00e8 la base del quarto stormo anche noto come \"4th Air Force\". Attualmente la base si trova sotto il comando dell'Air Force Reserve Command e ospita alcuni degli stormi aerei con il maggiore numero di apparecchi in dotazione all'Air Force Reserve Command. La base ospita anche numerose unit\u00e0 dell'Air Mobility Command, dell'Air Combat Command della Pacific Air Forces. Inoltre la base ospita anche unit\u00e0 dell Army Reserve , della Navy Reserve, del Marine Corps Reserve e della Air National Guard. Per oltre cinquanta anni durante tutto il periodo della Guerra Fredda la base \u00e8 stata sotto il comando del Strategic Air Command.\nLa March AFB \u00e8 una delle basi militari pi\u00f9 vecchie ad essere ancora utilizzate dalle forze armate americane. Originariamente costruita come \"Alessandro Flying Training Field\" nel febbraio 1918, fu rinominata in \"March Field\" in seguito alla morte del pilota Peyton C. March, Jr., figlio del Capo di Stato Maggiore dell'Esercito degli Stati Uniti Peyton C. March."}
{"id": "2399250", "revid": "204012", "url": "https://it.wikipedia.org/wiki?curid=2399250", "title": "Displasia aritmogena del ventricolo destro", "text": ""}
{"id": "2399252", "revid": "32116", "url": "https://it.wikipedia.org/wiki?curid=2399252", "title": "Gradonate", "text": ""}
{"id": "2399259", "revid": "110157", "url": "https://it.wikipedia.org/wiki?curid=2399259", "title": "Ernst August Friedrich Klingemann", "text": "Direttore del teatro nazionale di Braunschweig, fu lui a far rappresentare per primo il \"Faust\" di Goethe (1829). Come scrittore, fu autore di numerose opere di ispirazione romantica, tra cui i romanzi \"Romano\" (1800-01), \"Albano\" (1802) e \"Le veglie\", pubblicate con lo pseudonimo \"Bonaventura\" (1804). Fra le moltissime opere teatrali realizz\u00f2 anche un \"Faust\" (1815). Per molto tempo \u00e8 stato uno degli autori teatrali pi\u00f9 rappresentati in Germania.\nBiografia.\nErnst Friedrich August Klingemann, figlio di un copista, fin da ragazzo svilupp\u00f2 un profondo interesse per il teatro che dur\u00f2 per tutta la sua vita. Dopo aver completato gli studi presso il Collegium Carolinum di Braunschweig (Brunswick), Klingemann nel 1798 and\u00f2 a Jena, dove studi\u00f2 diritto e filosofia e pot\u00e9 assistere alle lezioni di Johann Gottlieb Fichte, Friedrich Wilhelm von Schelling e August Wilhelm Schlegel. In quel periodo divenne amico di Clemens Brentano. Nel 1801 lasci\u00f2 Jena e torn\u00f2 a Braunschweig, dove divent\u00f2 direttore del giornale \"Zeitung f\u00fcr die elegante Welt\".\nNel 1810 Klingemann spos\u00f2 l'attrice Elise Ansch\u00fctz. Nel 1818 divent\u00f2 direttore del teatro nazionale di Braunschweig che godette, grazie a lui, di un'illustre reputazione, tanto che vi fu rappresentata per la prima volta, il 19 gennaio 1829, la prima parte del \"Faust\" di Goethe. Lo stesso anno, Klingemann accett\u00f2 l'incarico di insegnante presso la sua vecchia scuola, il Collegium Carolinum. Tuttavia, l'anno dopo era di nuovo direttore del teatro nazionale. Nel 1831 Ernst August Friedrich Klingemann mor\u00ec. Fu sepolto nel cimitero Dom- und St. Magnifriedhof di Braunschweig.\nLe veglie di Bonaventura.\nIl romanzo \"Le veglie di Bonaventura\" fu pubblicato a Penig nel 1804 col titolo \"Nachtwachen\" (\"Veglie\" o \"Notturni\") e un'indicazione molto generica dell'autore: \"von Bonaventura\" (\"di Bonaventura\"). Perci\u00f2 la paternit\u00e0 del romanzo \u00e8 stata a lungo oggetto di controversie. L'opera \u00e8 stata attribuita, di volta in volta, a Clemens Brentano, E.T.A. Hoffmann, Karl Friedrich Gottlob Wetzel e Caroline Schlegel. Secondo lo scrittore tedesco Jean Paul, a causa di alcune analogie con l'opera \"Gianozzo\", l'autore era Friedrich Wilhelm Joseph von Schelling. Oggi, non solo le ricerche di Jost Schillemeits e Horst Fleig hanno permesso di concludere che l'autore del romanzo sia stato proprio Klingemann; soprattutto l'articolo di Ruth Haag \"Noch einmal: Der Verfasser der Nachtwachen von Bonaventura\" apparso sulla rivista Euphorion nel 1987 ha fornito la prova definitiva dell'attribuzione delle \"Veglie\" a Klingemann: in una raccolta di manoscritti dell'Universit\u00e0 di Amsterdam Ruth Haag ha scoperto una lista autografa delle pubblicazioni di Klingemann, dove l'autore scrive anche: 'Nachtwachen. Penig. Dienemann. 1804' avvalorandone con ci\u00f2 la paternit\u00e0. Bisogna tuttavia sottolineare che il romanzo nasce come anonimo, e tale l'autore \u00e8 ancora definito per esempio da Franco Volpi nel 2004."}
{"id": "2399261", "revid": "125677701", "url": "https://it.wikipedia.org/wiki?curid=2399261", "title": "Rossana Doll", "text": "Biografia.\nNata a Bari e vissuta a Bisceglie, citt\u00e0 della quale era originaria la famiglia, si diploma all'Istituto statale d'arte con il massimo dei voti.\nDebutta con alcuni \"spogliarelli\" nel cine-teatro \"Il Salottino\" di Bari. Successivamente il regista Tinto Brass la vuole in un malizioso cameo nel suo \"Cos\u00ec fan tutte\" del 1992. Nel 1994 recita nel film erotico \"Una grande voglia d'amore\" di Nin\u00ec Grassia, accreditata con il suo vero nome Rossana Di Pierro.\nIl suo debutto nel mondo hard avviene grazie ad Antonio D'Agostino, il suo primo regista nel cinema a luci rosse. Legata per un periodo all'agenzia di Riccardo Schicchi, passa poi a lavorare per i fratelli Matera (\"FM Video\") e gira da protagonista numerosi film pornografici accanto ai migliori attori italiani del genere.\nRecita comunque anche in film non pornografici e in una sit com televisiva, partecipa a kermesse itineranti come \"Erotika\" e si esibisce in spettacoli erotici di alcuni locali.\nNel 1993 salta agli onori della cronaca per aver denunciato i rapporti sessuali che tre esponenti politici altolocati della Puglia, uno dei quali presidente di ATI, le avevano chiesto in cambio di una raccomandazione per un posto di hostess.\nL'8 marzo 1994 era prevista l'uscita del libro \"Membri di partito\", scritto con il giornalista della \"Gazzetta del Mezzogiorno\" Alberto Selvaggi ed edito da Stampa Alternativa, ma il tribunale di Bari ne blocca l'uscita, tenendo ferme 170.000 copie, dopo che altre 30.000 erano gi\u00e0 state spedite e in edicola. Nel testo l'attrice racconta di cene e feste a sfondo sessuale in ambienti di professionisti, e, causa di ricorso e del sequestro, di una raccomandazione per un concorso ad hostess dell'ATI, per cui furono richieste in cambio \"tangenti sessuali\" dai politici pugliesi Luigi Farace (DC), Pasquale Diglio (PSI) e Nicola Quarta (DC e presidente dell'ATI). Dopo il sequestro il libro fu ristampato con il timbro \"Nuova edizione evirata\". Farace e Diglio querelarono per diffamazione l'attrice, lo scrittore e l'editore, ai quali nel 1997 fu dato ragione in primo grado di giudizio, ma che furono condannati ad un risarcimento, confermato in Cassazione, poich\u00e9 i fatti narrati non riguardano le funzioni pubbliche dei due politici.\nIn seguito alla vicenda, nel marzo 1995 l'attrice tenne una conferenza al Rotary Club di Bari, sul tema \"Sesso e politica, l'altra faccia della corruzione\".\nSull'onda dell'iniziale successo del libro, l'autore cede i diritti cinematografici alla Film International Company, di Enzo Gallo, che avrebbe dovuto produrre un film di denuncia sulla vicenda, nel quale Rossana Doll sarebbe dovuta essere interpretata da Pen\u00e9lope Cruz Successivamente, nel 1995, era in progetto insieme a Riccardo Schicchi la realizzazione di un film hard avente come trama la sceneggiatura del libro, debitamente adattata.\nNel 1995 e 1996 partecipa all\"'Erotica Tour\", a Roma. Nel 1996 \u00e8 anche ospite nella trasmissione di Michele Santoro \"Tempo reale\", in una puntata dedicata agli intrecci tra donne e misteri italiani.\nNel 1997, secondo sue dichiarazioni, ha degli incontri periodici con un gruppo di calciatori della di cui non rivela i nomi, incontri che avvengono quando l'attrice \u00e8 di passaggio al Teatro Alcione con il suo show. Nello stesso anno, nel mese di agosto, denuncia di aver subito violenze sessuali e ricatti a sfondo sessuale da persone fintesi finanzieri mentre si trovava a Porto Cesareo, in una tappa dell'Erotica tour.\nNel 1997 ospita nella sua villa di Bisceglie feste in cui i Carabinieri registrano un giro di cocaina, non introdotta dall'attrice, che per\u00f2 ammette di fare uso.\nNel 1999 partecipa ancora all'Erotica Tour.\nTrasferitasi a Torino continua la sua carriera con esibizioni nei locali cittadini.\nVita privata.\nRossana Doll \u00e8 madre del nuotatore di fondo Daniel Douglas Di Pierro, nato a fine 1993. Ha anche un altro figlio, Denis."}
{"id": "2399265", "revid": "117207256", "url": "https://it.wikipedia.org/wiki?curid=2399265", "title": "Brindillo", "text": "Il brindillo in frutticoltura, \u00e8 un ramo sottile e lungo, di un anno di et\u00e0. Dal punto di vista botanico rientra nella categoria dei macroblasti. Il termine di brindillo si applica in particolare alle pomacee e alle drupacee.\nI brindilli sono rami fruttiferi e destinati perci\u00f2 a costituire le branche di sfruttamento, periodicamente rinnovate nel corso della potatura annuale. Nella potatura \u00e8 perci\u00f2 ordinariamente interessato da interventi cesori o di correzione della geometria, al fine di garantire un equilibrio fra vegetazione e riproduzione e regolare la potenziale competizione fra i vari rami della pianta. Ai fini pratici \u00e8 importante conoscere la tendenza delle diverse specie e, talvolta, in diverse cultivar della stessa specie, a fruttificare lungo il brindillo.\nPomacee.\nNelle pomacee (melo e pero), i brindilli sono provvisti prevalentemente di gemme a legno, in corrispondenza dei nodi, e di una gemma mista all'apice. Nell'anno successivo alla loro formazione, dalle gemme laterali saranno emesse eventuali ramificazioni, rappresentate da nuovi brindilli o da lamburde, mentre la gemma apicale emette un'infiorescenza e un asse di prolungamento del ramo.\nLa generalit\u00e0 delle pomacee fruttifica prevalentemente sulle lamburde, perci\u00f2 i brindilli partecipano in misura ridotta alla produzione di frutti. A questo comportamento fanno eccezione, comunque, diverse variet\u00e0. Ad esempio, nel melo la cultivar \"Imperatore\" fruttifica abbondantemente anche sui brindilli, mentre nel pero danno una produzione abbondante anche sui brindilli le variet\u00e0 precoci, come la \"William\" e la \"Coscia\".\nNella potatura di produzione delle pomacee si deve perci\u00f2 tener presente che il brindillo fruttifica in genere all'apice e interventi cesori come la spuntatura o i tagli di ritorno ne compromettono la fruttificazione. Gli interventi sui brindilli si devono perci\u00f2 limitare al solo diradamento. Il taglio di ritorno \u00e8 ammesso solo per i brindilli che si dispongono sul prolungamento delle branche primarie e secondarie: in questo caso, infatti, il prolungamento dell'asse pu\u00f2 comportare, in assenza di fili di sostegno, un appesantimento delle branche, in cima, con rischio di curvatura e rottura. Il diradamento si effettua rimuovendo l'intero brindillo con un taglio alla base, in corrispondenza del cercine anulare; l'intensit\u00e0 del diradamento va rapportata alla densit\u00e0 dei brindilli e alla tendenza della cultivar a fruttificare su questi rami, perci\u00f2 deve essere moderata nel caso di cultivar come quelle citate in precedenza.\nDrupacee.\nNelle drupacee (pesco, albicocco, susino, ciliegio, mandorlo), i brindilli sono provvisti di gemme a fiore e gemme a legno in corrispondenza dei nodi e di una gemma a legno in corrispondenza dell'apice. Nell'anno successivo alla sua formazione, il brindillo emetter\u00e0 fiori e rami dalle gemme laterali e un germoglio di prolungamento da quella apicale.\nLa tendenza a fruttificare sui brindilli, nelle drupacee, varia secondo la specie e, talvolta, secondo la cultivar. Il pesco fruttifica prevalentemente sui brindilli; il ciliegio, l'albicocco e il mandorlo prevalentemente sui dardi fioriferi (detti \"mazzetti di maggio\"); il susino, infine, mostra una notevole variabilit\u00e0 di comportamento secondo le cultivar.\nSulla base di questi elementi, nella potatura di produzione si deve tener presente che il taglio dei brindilli, nelle piante che fruttificano prevalentemente sui dardi, pu\u00f2 creare uno squilibrio intensificando l'attivit\u00e0 vegetativa della pianta a scapito della produzione, mentre nelle piante con tendenza a fruttificare sui brindilli gli interventi cesori sono fondamentali per regolare l'uniformit\u00e0 di fruttificazione e contenere gli eccessi. Ci\u00f2 porta ad una netta differenziazione dei criteri di potatura fra il pesco, da un lato, e la maggior parte delle altre drupacee dall'altro lato. \nNel pesco si interviene con potature energiche che consistono sia nel diradamento dei brindilli sia nel loro raccorciamento, allo scopo di contenere la competizione trofica sia fra rami diversi, sia tra i frutti lungo il brindillo. La scelta dei tagli da eseguire, ramo per ramo, va ponderata in funzione della geometria e della vigoria dei singoli rami: brindilli deboli vanno raccorciati drasticamente o del tutto rimossi, mentre i brindilli vigorosi vanno per lo pi\u00f9 spuntati oppure rimossi del tutto qualora ci fosse il rischio di prevaricazione sui rami circostanti. Un elemento da tenere in considerazione \u00e8 che una potatura debole comporter\u00e0 un impegno maggiore nel successivo diradamento dei frutti, a causa dell'elevata percentuale di allegagione in molte variet\u00e0 di pesco.\nNel ciliegio, nell'albicocco e nel mandorlo, la potatura deve essere moderata: anche se queste piante fruttificano prevalentemente sui dardi, i tagli drastici intensificano l'emissione di nuovi germogli che diventeranno competitivi nei confronti dei frutti. In generale la potatura va limitata a tagli di rinnovamento, da eseguirsi per lo pi\u00f9 sulle branche fruttifere esaurite, mentre i brindilli vanno in generale rispettati lasciandoli alla loro spontanea evoluzione.\nNel susino ci si orienta secondo la tendenza della cultivar, in ogni modo vanno evitate le potature energiche, secondo i criteri applicati dal pesco, nelle cultivar che hanno ridotta percentuale di allegagione, in particolare quelli europei."}
{"id": "2399267", "revid": "767487", "url": "https://it.wikipedia.org/wiki?curid=2399267", "title": "Hustling for Health", "text": "Hustling for Health \u00e8 un cortometraggio muto del 1919, diretto da Frank Terry e prodotto da Hal Roach che ha tra i suoi interpreti Stan Laurel. \u00c8 il dodicesimo film girato dall'attore dopo il cortometraggio \"Do You Love Your Wife?\" girato sempre nel 1919.\nIl cortometraggio fu distribuito il 2 febbraio 1919.\nTrama.\nDopo aver perso un treno alla stazione, Stan viene invitato da un amico a casa sua per offrirgli pace e serenit\u00e0.\nPer\u00f2 Stan deve fargli alcuni favori durante il viaggio: portargli le valigie e trasportarlo in carrozza prendendo le briglie del cavallo.\nStan entra in casa e subito cominciano i guai: viene aggredito da una banda di femministe nel pieno di una delle loro riunioni organizzate dalla moglie dell'amico, deve badare a suo figlio, rovina accidentalmente il giardino del vicino: il Sig. Spotless...\nAltro che pace e tranquillit\u00e0: Stan abbandona il suo amico alla merc\u00e9 di sua moglie e si mette a chiacchierare con una giovane vicina di casa, sotto una coltre di pioggia.\nProduzione.\nIl film fu prodotto da Hal Roach per la Rolin Films.\nDistribuzione.\nDistribuito dalla Path\u00e9 Exchange, il film - un cortometraggio di una bobina - usc\u00ec nelle sale cinematografiche USA il 2 febbraio 1919. In Argentina, fu ribattezzato con il titolo \"Ayudando a la salud\"."}
{"id": "2399268", "revid": "599013", "url": "https://it.wikipedia.org/wiki?curid=2399268", "title": "Suore discepole di Ges\u00f9 Eucaristico", "text": "Le Suore Discepole di Ges\u00f9 Eucaristico sono un istituto religioso femminile di diritto pontificio: i membri di questa congregazione pospongono al loro nome la sigla D.G.E.\nStoria.\nLa congregazione fu fondata il 4 ottobre 1923 a Tricarico da Raffaello Delle Nocche (1877-1960), vescovo di Tricarico, con l'aiuto di Linda Machina, che ne fu la prima superiora generale.\nVenne canonicamente eretta in istituto di diritto diocesano con decreto del 14 agosto 1927; ottenne il pontificio decreto di lode il 29 maggio 1943 e le sue costituzioni furono approvate definitivamente dalla Santa Sede il 23 giugno 1952.\nAttivit\u00e0 e diffusione.\nLe Discepole di Ges\u00f9 Eucaristico operano in asili, centri di accoglienza e case di riposo per anziani e disabili: la loro spiritualit\u00e0 \u00e8 incentrata sul culto eucaristico.\nOltre che in Italia, sono presenti in Brasile, in Africa (Mozambico, Ruanda) e in Asia (Filippine, Indonesia, Timor Est, Vietnam): la sede generalizia \u00e8 in via delle Sette Chiese a Roma.\nAl 31 dicembre 2008 l'istituto contava 404 religiose in 52 case."}
{"id": "2399271", "revid": "306691", "url": "https://it.wikipedia.org/wiki?curid=2399271", "title": "Unione Sportiva Palermo 1964-1965", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1964-1965.\nStagione.\nAncora in Serie B, il Palermo termina il campionato nuovamente a met\u00e0 classifica (all'11\u00ba posto) e in Coppa Italia viene eliminato al Terzo turno dal (1-0), club di pari categoria al termine promosso.\nIl 20 settembre 1964, alla seconda giornata del campionato cadetto, con avversario il arrivato in maglia bianca, i rosa avevano anche loro la maglia bianca (era la divisa ufficiale), ma con una striscia orizzontale rosanero: ci\u00f2 nonostante, questo fatto poteva creare problemi nel campo di gioco. A quei tempi, non esistevano n\u00e9 le seconde n\u00e9 le terze maglie come oggi. \nAllora ci si rivolse alla societ\u00e0 della Fincantieri Calcio, che prest\u00f2 le sue maglie rossobl\u00f9 al Palermo, per l\u2019esordio nella gara contro i lucani. \nFu un avvenimento quasi storico, poich\u00e9 il Palermo, a distanza di poco meno di sessant'anni a quella parte, torn\u00f2 ad indossare i colori sociali con i quali aveva iniziato la sua storia calcistica. \nGli avvicendamenti alla presidenza.\nLa Lega Calcio nomina un trio dirigenziale alla presidenza rosanero, composto da Ernesto di Fresco, Luigi Barbaccia e Franz Gorgone, che guida il Palermo fino al 7 settembre 1964, quindi duraturo solo per l'inizio della stagione, mentre anche la politica fa il suo ingresso \"attivo\" nella societ\u00e0, con una serie di presidenti \"sistemati\" sulla poltrona pi\u00f9 importante societaria. \nFino al 9 dicembre 1964 il presidente \u00e8 Casimiro Vizzini (gi\u00e0 al timone del Palermo dalla stagione 1957-1958 all'annata 1962-1963). Gli succede la carica il Conte Guglielmo Pinzero (presidente della precedente stagione) sino al 21 dicembre successivo, quando questi si dimette. Alla presidenza ci sono in seguito Tot\u00f2 Vilardo in qualit\u00e0 di segretario generale e, con una breve parentesi, il costruttore Ponte.\nDal 29 gennaio al 18 febbraio 1965, c'\u00e8 come presidente Franco Spagnolo, assessore comunale allo sport, che poi passa la mano a Franz Gorgone che rimane in carica sino al 24 febbraio. Da proprio quest'ultimo giorno fino all'annata 1966-1967, alla presidenza c'\u00e8, come commissario straordinario, Luigi Gioia.\nRosa.\nPresidenti:\nCalciomercato.\nAcquisti: Walter Pontel (Napoli), Antonio De Bellis (Venezia), Mario Giubertoni (Moglia), Renato Caocci (Juventus), Giorgio Tinazzi (Modena), Mario Cipollato, Gino Raffin (Brescia), Gaetano Troja (Patern\u00f2), Giorgio Rossano, Dario Baruffi, Filippo Tasso, Gino Gagliardelli (Moglia), Umberto Fornesi, Giovanni Ferretti (novembre)\nCessioni: Claudio Bandoni (Napoli), Pietro Adorni (Napoli), Giulio Cesare Spagni (Venezia), Gianluigi Maggioni, Santino Maestri (Brescia), Franco Deasti, Morana, Peretti, Dante Castellazzi, Franceschetti, Busetta\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2399274", "revid": "70935", "url": "https://it.wikipedia.org/wiki?curid=2399274", "title": "I musicanti di Brema", "text": "I musicanti di Brema (in tedesco \"Die Bremer Stadtmusikanten\") \u00e8 una fiaba pubblicata dai fratelli Grimm.\nTrama.\nUn asino, un cane, un gatto e un gallo, vissuti in quattro diverse fattorie, sono stati sempre trattati male dai loro padroni, che, una volta invecchiati, volevano sbarazzarsi di loro. Decidono allora di abbandonare il proprio territorio e fuggire. Dopo essersi incontrati, decidono di andare insieme a Brema, in Germania, per vivere senza padroni e provare a diventare musicisti nella banda della citt\u00e0.\nSulla strada per Brema i quattro animali, stanchi dal lungo cammino, scorgono una casa illuminata, vi guardano dentro e vedono dei briganti seduti ad una tavola riccamente imbandita. Essendo affamati, pensano di mandarli in fuga per poter avere del cibo: dopo essersi posizionati l'uno sopra la schiena dell'altro, intonano uno strano concerto emettendo i propri versi, producendo un rumore assordante. I briganti, non sapendo da dove provenga quel trambusto, pensano che la loro casa sia infestata da fantasmi e fuggono via spaventati. Gli animali allora entrano, si rifocillano con il cibo lasciato dai briganti e decidono di fermarsi l\u00ec a dormire per la notte.\nDurante la notte i briganti, non sentendo pi\u00f9 rumori, decidono di mandare uno di loro a controllare se nella casa va tutto bene. Non essendoci luce, il volontario va in cucina per accendere una candela. Vedendo gli occhi del gatto brillare nell'oscurit\u00e0, li scambia per carboni ardenti e avvicina la candela verso il gatto, che per\u00f2 gli salta addosso e gli graffia la faccia. L'uomo fa qualche passo indietro e il cane gli morde una gamba, poi l'asino gli tira un calcio e infine il gallo lo spaventa urlando da sopra il tetto.\nTornato dai suoi compagni, il brigante volontario, non avendo visto le cause di ci\u00f2 che gli \u00e8 accaduto a causa del buio, racconta loro di essere stato malmenato da un'orribile strega che lo ha graffiato (il gatto), da un uomo che lo ha pugnalato (il cane), da un mostro che lo ha bastonato (l'asino) e da un giudice sopra il tetto (il gallo) che ha urlato \"Qui il ladro!\". Da allora, non avendo il coraggio di tornare nella casa, i briganti la abbandonano definitivamente; i quattro animali rinunciano quindi ad andare a Brema e rimangono a vivere felicemente l\u00ec per il resto della loro vita."}
{"id": "2399278", "revid": "599013", "url": "https://it.wikipedia.org/wiki?curid=2399278", "title": "Suore del famulato cristiano", "text": "Le Suore del Famulato Cristiano sono un istituto religioso femminile di diritto pontificio: i membri di questa congregazione pospongono al loro nome la sigla S.F.C.\nStoria.\nLe origini della congregazione risalgono al 1921, quando il canonico Adolfo Barberis (1884-1967) apr\u00ec a Torino un istituto per sostenere e favorire l'inserimento sociale delle madri nubili. Da un'indagine fatta condurre dallo stesso Barberis e dal cardinale Agostino Richelmy nelle maggiori realt\u00e0 urbane europee, risult\u00f2 che circa il 70% delle ragazze madri erano donne addette al servizio domestico: l'istituto di Barberis si specializz\u00f2, quindi, nell'assistenza a questa categoria di persone.\nNel 1927 l'opera (che comprendeva anche un convitto e una scuola professionale per domestiche) venne affidata a una comunit\u00e0 femminile (detta inizialmente \"Pia opera di santa Serafina\") approvata \"ad experimentum\" dal cardinal Richelmy: le sodali della fraternit\u00e0, nel 1944, vennero ammesse alla professione religiosa da Maurilio Fossati, arcivescovo di Torino, e nel 1953 la congregazione (detta poi delle \"Suore del Famulato Cristiano\") venne eretta in istituto di diritto diocesano dal vescovo di Ivrea.\nIl 2 agosto 1955 la congregazione venne aggregata all'Ordine dei Frati Minori Conventuali.\nAttivit\u00e0 e diffusione.\nLe Suore del Famulato si dedicano all'educazione della giovent\u00f9 femminile e al servizio alla vita famigliare: tra i membri pi\u00f9 popolari della congregazione va ricordata suor Germana (al secolo, Martina Consolaro), celebre autrice di libri di ricette.\nOltre che in Italia, sono presenti in Colombia e Messico; la sede generalizia \u00e8 a Torino.\nAl 31 dicembre 2005 l'istituto contava 50 religiose in 9 case."}
{"id": "2399279", "revid": "352448", "url": "https://it.wikipedia.org/wiki?curid=2399279", "title": "Star\u010devo-K\u00f6r\u00f6s", "text": ""}
{"id": "2399280", "revid": "352448", "url": "https://it.wikipedia.org/wiki?curid=2399280", "title": "Cultura Star\u010devo-K\u00f6r\u00f6s", "text": ""}
{"id": "2399281", "revid": "352448", "url": "https://it.wikipedia.org/wiki?curid=2399281", "title": "Cultura di Star\u010devo-K\u00f6r\u00f6s", "text": ""}
{"id": "2399282", "revid": "287451", "url": "https://it.wikipedia.org/wiki?curid=2399282", "title": "Renato Caocci", "text": "Caratteristiche tecniche.\nGiocava come terzino.\nCarriera.\nHa esordito in Serie A con la maglia della Juventus il 16 dicembre 1962 in Juventus- (2-1)."}
{"id": "2399283", "revid": "352448", "url": "https://it.wikipedia.org/wiki?curid=2399283", "title": "Cultura di Star\u010devo", "text": ""}
{"id": "2399287", "revid": "599013", "url": "https://it.wikipedia.org/wiki?curid=2399287", "title": "Suore missionarie di Maria Aiuto dei Cristiani", "text": "Le Suore Missionarie di Maria Aiuto dei Cristiani (in inglese \"Missionary Sisters of Mary Help of Christians\"), in origine Missionarie Catechiste di Shillong, sono un istituto religioso femminile di diritto pontificio: i membri di questa congregazione, dette popolarmente Ferrandine, pospongono al loro nome la sigla M.S.M.H.C.\nStoria.\nLa congregazione fu fondata dal missionario salesiano Stefano Ferrando (1895-1978), vescovo di Shillong, come compagnia di religiose indigene da impiegare nell'apostolato missionario nelle zone rurali della sua diocesi: nel 1942 Ferrando ammise alla professione religiosa le prime otto aspiranti e nel 1945, ottenuto il \"nihil obstat\" della congregazione \"de Propaganda Fide\", emise il decreto di erezione della fraternit\u00e0 in istituto di diritto diocesano. La formazione del primo nucleo di suore venne affidata alle Figlie di Maria Ausiliatrice.\nLe prime costituzioni dell'istituto vennero esaminate Santa Sede e approvate dal vescovo Ferrando il 24 maggio (festa di santa Maria Ausiliatrice) 1948; le Missionarie di Maria Aiuto dei Cristiani divennero istituzione di diritto pontificio il 21 marzo 1977 e dal 27 giugno 1986 appartengono alla famiglia salesiana.\nAttivit\u00e0 e diffusione.\nLe Missionarie di Maria Aiuto dei Cristiani cooperano con il clero diocesano mediante la visita alle parrocchie dei villaggi pi\u00f9 isolati, l'apertura di oratori e l'insegnamento del catechismo: si dedicano anche all'istruzione scolastica, all'assistenza gli orfani e alla cura dei malati.\nSono presenti in numerosi stati dell'India: la sede generalizia \u00e8 a Guwahati, nello stato indiano dell'Assam.\nAl 31 dicembre 2005 l'istituto contava 1.004 religiose in 146 case."}
{"id": "2399288", "revid": "599013", "url": "https://it.wikipedia.org/wiki?curid=2399288", "title": "Giorgio Tinazzi (calciatore)", "text": "Carriera.\nHa esordito in Serie A con la maglia dell' il 1\u00ba maggio 1955 in Inter- (3-0)."}
{"id": "2399291", "revid": "1652134", "url": "https://it.wikipedia.org/wiki?curid=2399291", "title": "Gino Raffin", "text": "Finita la carriera sportiva si \u00e8 stabilito a Palermo.\nCaratteristiche tecniche.\nGiocatore.\nCentravanti notevolmente alto e potente per l'epoca e con due grossi piedi, non molto dotato tecnicamente ma provvisto di un buon senso del gol (5 volte oltre le 10 realizzazioni stagionali).\nCarriera.\nGiocatore.\nEsordisce in Serie A con la maglia della Juventus il 30 gennaio 1955 in -Juventus (5-1). Nel campionato 1954-55 disputa tre incontri coi bianconeri, andando a segno in occasione della vittoria interna sulla Pro Patria.\nProsegue la carriera in Serie C con le maglie di Lecco, Biellese e , per poi passare nel 1960 al in Serie B. Con 17 reti (vice-capocannoniere del campionato alle spalle dell'alessandrino Giovanni Fanello) trascina i lagunari alla vittoria del campionato cadetto. Coi neroverdi disputa anche due campionati in Serie A: nel primo con 11 reti (fra cui una tripletta al ) contribuisce all'agevole salvezza finale, mentre nel secondo si ripete allo stesso livello, ma la cosa non \u00e8 sufficiente per evitare la retrocessione.\nNel 1963 passa al Brescia, realizzando 12 reti in una stagione che avrebbe visto la promozione delle \"rondinelle\" se non fossero state penalizzate di 7 punti. Si trasferisce poi al , dove resta due stagioni senza riuscire a ripetersi a livello realizzativo (4 reti per lui).\nChiude la carriera in Serie D con la Pro Vercelli. In carriera ha totalizzato complessivamente 59 presenze e 23 reti in Serie A e 96 presenze e 33 reti in Serie B.\nAllenatore.\nCessata l'attivit\u00e0 agonistica ha intrapreso quella di allenatore, guidando fra l'altro il e il in Serie C."}
{"id": "2399293", "revid": "159341", "url": "https://it.wikipedia.org/wiki?curid=2399293", "title": "Gruppo politico al Parlamento europeo", "text": ""}
{"id": "2399295", "revid": "599013", "url": "https://it.wikipedia.org/wiki?curid=2399295", "title": "Societ\u00e0 missionaria delle Filippine", "text": "La Societ\u00e0 missionaria delle Filippine (in latino \"Societas Missionaria Philippinarum\"; in inglese \"Mission Society of the Philippines\") \u00e8 una societ\u00e0 clericale di vita apostolica di diritto pontificio: i sodali della compagnia pospongono al loro nome la sigla M.S.P.\nStoria.\nIl primo progetto per l'erezione di una societ\u00e0 missionaria venne presentato nel gennaio 1964 alla conferenza episcopale filippina da Epifanio Surban Belmonte, vescovo di Dumaguete.\nIl 1\u00ba maggio 1965 il cardinale Lorenzo Antonetti, a Tayud, benedisse il suolo e pos\u00f2 la prima pietra di quella che sarebbe stata la casa madre dell'istituto (la fondazione venne fatta coincidere con il quarto centenario dell'evangelizzazione delle Filippine).\nOttenuto il nulla osta della congregazione per l'Evangelizzazione dei Popoli (30 novembre 1977), il 26 marzo 1978 l'arcivescovo di Cebu, Julio Rosales y Ras, emise il decreto di erezione della societ\u00e0.\nLa societ\u00e0 ricevette della Santa Sede il riconoscimento di istituzione di diritto pontificio il 6 gennaio 2009.\nAttivit\u00e0 e diffusione.\nLo scopo della societ\u00e0 \u00e8 quello di reclutare, formare e supportare i missionari filippini per l'apostolato all'estero.\nI membri sono presenti in numerosi paesi asiatici (Corea del Sud, Giappone, Taiwan, Thailandia) e in altre nazioni del mondo (Australia, Paesi Bassi, Regno Unito, Stati Uniti d'America); la casa generalizia \u00e8 a Makati.\nAlla fine del 2015, la societ\u00e0 contava 86 membri (69 dei quali sacerdoti) e 45 case."}
{"id": "2399296", "revid": "386804", "url": "https://it.wikipedia.org/wiki?curid=2399296", "title": "Lauru", "text": ""}
{"id": "2399298", "revid": "599013", "url": "https://it.wikipedia.org/wiki?curid=2399298", "title": "Operai del Regno di Cristo", "text": "Gli Operai del Regno di Cristo (in spagnolo \"Operarios del Reino de Cristo\") sono una societ\u00e0 clericale di vita apostolica di diritto pontificio: i sodali della compagnia pospongono al loro nome la sigla C.O.R.C.\nStoria.\nLe origini della Societ\u00e0 risalgono al 12 settembre 1963, quando Enrique Amezcua Medina (1918-1992), con il sostegno dei vescovi di Tac\u00e1mbaro e Jalapa, fond\u00f2 presso la basilica di Nostra Signora di Guadalupe la Confraternita sacerdotale degli operai del Regno di Cristo, approvata come \"pia unione\" dal vescovo Jos\u00e9 Abraham Mart\u00ednez y Betancourt.\nI primi due membri della compagnia (il fondatore e don Everardo Mendoza Valencia) iniziarono subito a formare sei giovani aspiranti al sacerdozio. Luis Morales Reyes, vescovo di Tac\u00e1mbaro dal 1979 al 1985, trasform\u00f2 la pia unione in societ\u00e0 di vita comune senza voti e ne approv\u00f2 le prime costituzioni; dopo la revisione del codice di diritto canonico, il 21 novembre 1991 la societ\u00e0 venne trasformata dal vescovo Alberto Su\u00e1rez Inda in societ\u00e0 di vita apostolica di diritto diocesano.\nLa societ\u00e0 ha ricevuto l'approvazione della Santa Sede l'11 giugno 2010.\nAttivit\u00e0 e diffusione.\nLo scopo principale degli Operai del Regno di Cristo \u00e8 quello di suscitare e coltivare le vocazioni al sacerdozio e di formare i giovani nei seminari.\nSono presenti in Italia, Messico, Porto Rico, Santo Domingo, Spagna e Stati Uniti d'America: la sede generalizia \u00e8 a Santiago de Quer\u00e9taro.\nNel 2010 la societ\u00e0 contava 42 case e 213 membri, 135 dei quali sacerdoti."}
{"id": "2399301", "revid": "228587", "url": "https://it.wikipedia.org/wiki?curid=2399301", "title": "Claudio Cucinotta", "text": "Professionista dal 2006 al 2010, in carriera ha ottenuto tre vittorie su strada e due titoli nazionali su pista. Dopo il ritiro \u00e8 stato preparatore atletico e direttore sportivo per il team Bardiani-CSF, e dal 2019 \u00e8 preparatore atletico per il team kazako Astana Pro Team.\nCarriera.\nDopo alcuni anni corsi nella categoria \"\u00e9lite 2 e la conquista del titolo di campione italiano su strada nel 2005\", nel 2006 Cucinotta pass\u00f2 professionista con la Tenax di Fabio Bordonali. Nel suo anno d'esordio riusc\u00ec a portare a casa un secondo posto nella prima tappa del Regio-Tour in Germania; stessa sorte si ripet\u00e9 l'anno successivo con un terzo posto nella medesima corsa, oltre a buoni risultati in alcune semi-classiche del calendario belga come il 6\u00ba posto alla Scheldeprijs e il 9\u00b0 alla Parigi-Bruxelles.\nNel 2008, con il passaggio alla LPR Brakes-Ballan, arriv\u00f2 anche la prima vittoria con il successo nella prima tappa del Giro di Slovenia; annuale invece l'appuntamento con il Regio-Tour ove riusc\u00ec a portare a casa il terzo posto nella seconda tappa. Corse l'ultima stagione della sua carriera professionistica nel 2010, con la maglia della De Rosa-Stac Plastic, in cui riusc\u00ec a cogliere due successi di tappa al Tour of Japan, oltre ad un terzo posto al Giro di Turchia. \nOltre all'attivit\u00e0 su strada, Cucinotta fu attivo anche su pista, in cui si aggiudic\u00f2 due titoli nazionali, nell'inseguimento a squadre e nello scratch tra il 2007 e il 2008.\nDopo il ritiro dall'attivit\u00e0, nel 2015 assume la carica di preparatore atletico, e dal 2016 anche quella di direttore sportivo, per il team professionistico emiliano Bardiani-CSF. A fine 2019 passa all'Astana Pro Team con il ruolo di preparatore atletico. Dopo il ritiro avvia a Udine anche il proprio studio privato di preparatore atletico e biomeccanico presso il Centro Medicus, seguendo tra gli altri i biker Luca e Daniele Braidot, Nadir Colledani, e numerosi altri atleti professionisti, under 23 e junior."}
{"id": "2399304", "revid": "1543377", "url": "https://it.wikipedia.org/wiki?curid=2399304", "title": "Ford Ikon", "text": "La Ford Ikon \u00e8 la versione berlina 3 volumi della Ford Fiesta Mark IV restilizzata sul pianale B3. Presentata nel 1999, viene ancora prodotta e venduta in India dove \u00e8 stata presentata la seconda serie. La produzione del modello \u00e8 invece cessata in Sudafrica, Messico e Cina nel 2006 e 2007.\nLe serie.\nPrima serie: 1999-2008.\nLa versione messicana e sud africana era molto simile alla Fiesta Mark IV restilizzata venduta in Europa, mentre quella indiana aveva sospensioni, interni e rinforzi frontali meno costosi e di qualit\u00e0 pi\u00f9 scarsa. La versione cinese si collocava nel mezzo in quanto a qualit\u00e0.\nIn Brasile questo modello venne sostituito da una quattro porte basata sulla versione sud americana della Fiesta. In Sud Africa, l'Ikon venne sostituita dalla Fiesta quattro porte a tre volumi, ma con interni diversi rispetto alla versione europea. In India, la \"Fiesta Sedan\" non sostitu\u00ec l'Ikon, la quale rimane ancora in produzione e viene venduta a un prezzo pi\u00f9 basso.\nNel mercato indiano venne venduta in sei varianti: 1.3 LXi, 1.3 Flair, 1.6 EXi, 1.6 ZXi, 1.8 EXi e 1.8 ZXi. Nel 2003 venne venduto un aggiornamento e relativo facelift siglato NXT.\nLe motorizzazioni erano il 1.6 l benzina e il 1.3 HCS da 58 bhp montato sulle versioni base. L'aggiornamento NXT introdusse un 1.3L ROCAM (Roller Finger Camshaft) capace di erogare 69 bhp a 5.500 giri motore e una coppia di 105 Nm a 2.500 giri. I motori vennero associati con una trasmissione a 5 rapporti.\nSeconda serie: 2008 - presente.\nIl 5 novembre 2008, Ford India ha lanciato la nuova versione della Ford Ikon con un aspetto completamente nuovo, anche se la vettura si basa ancora sul precedente modello. Nonostante tutto, gli airbag, l'ABS e l'EBD sono ancora assenti.\nPer quanto riguarda le motorizzazioni, \u00e8 stato aggiornato il 1.3 l Rocam e introdotto il 1.4 l Duratorq diesel della Ford Fiesta europea, capace di erogare 68 bhp a 4000 giri e 160 N\u00b7m di coppia a 2000 giri. La nuova Ikon possiede freni a disco ventilati all'anteriore, mentre a tamburo al posteriore. Gli pneumatici sono dei 175/70 R13.\nGli accessori dedicati al comfort consistono in finestrini elettrici (sia anteriori che posteriori), porta bevande, aria condizionata e riscaldamento."}
{"id": "2399306", "revid": "2011865", "url": "https://it.wikipedia.org/wiki?curid=2399306", "title": "Delitto Casati Stampa", "text": "Il delitto Casati Stampa, noto anche come delitto di via Puccini, fu un duplice omicidio commesso a Roma il 30 agosto 1970 nell'abitazione di Camillo II Casati Stampa marchese di Soncino, nobiluomo nato l'8 gennaio 1927, proveniente da una delle pi\u00f9 antiche casate patrizie milanesi. Questi uccise la moglie Anna Fallarino, nata il 19 marzo 1929, e il suo giovane amante Massimo Minorenti, classe 1945, per poi suicidarsi.\nLa vicenda ebbe ampia risonanza, per via della notoriet\u00e0 dei personaggi coinvolti, sia per i retroscena morbosi che all'epoca attirarono l'attenzione pubblica, in quanto venne rivelato che Minorenti era l'amante della Fallarino con il consenso del marito, che la spingeva infatti ad avere rapporti sessuali che lui si limitava a osservare.\nStoria.\nCamillo Casati e Anna Fallarino si erano incontrati per la prima volta a Cannes nel 1958. La donna all'epoca era sposata con l'ingegnere Giuseppe \"Peppino\" Drommi (poi consorte di Patrizia De Blanck). Camillo Casati ne diverr\u00e0 l'amante. In seguito la Fallarino otterr\u00e0 l'annullamento del matrimonio dalla Sacra Rota, a seguito del quale sposer\u00e0 il Casati, sia con rito civile che religioso, nel 1959. \nSar\u00e0 durante il viaggio di nozze che Camillo Casati le riveler\u00e0 i suoi gusti sessuali, spingendo la moglie a intrattenere rapporti sessuali con giovani di bell'aspetto da lui stesso scelti e pagati, il tutto sotto il suo sguardo e riservandosi, inoltre, la possibilit\u00e0 di scattare fotografie di quanto avveniva. \nDi tale passione triolistica restano numerose annotazioni scritte di suo pugno relative ai momenti e alle esperienze pi\u00f9 soddisfacenti:\nNon mancano le testimonianze di chi ha partecipato ai loro giochi erotici, come quella di un bagnino:\nIl coinvolgimento di Massimo Minorenti.\nTuttavia, con il proseguire degli incontri, il marchese nel suo diario personale esprime pi\u00f9 volte il timore di un possibile coinvolgimento affettivo della donna con gli occasionali compagni di rapporti mercenari. La svolta decisiva in tal senso si ebbe quando Anna Fallarino, coinvolgendo il marito, incominci\u00f2 a organizzare festini invitando molte persone, tra le quali era spesso presente Massimo Minorenti, uno studente fuori corso di scienze politiche, gi\u00e0 noto alle cronache mondane per una presunta relazione con Lola Falana.\nMinorenti, in precedenza, era stato pagato dal marchese Casati per avere rapporti sessuali con Anna. Il ripetersi di simili situazioni non pass\u00f2 inosservato a Camillo, tanto che una sera, tra amici, sbott\u00f2 con un \u00ab...\u00e8 la prima volta che mia moglie mi tradisce con il cuore\u00bb poi, con una certa sicurezza, aggiunse: \u00abMa sono certo che le passer\u00e0\u00bb. La relazione tra Anna e Massimo, dunque, lo infastidisce, si sente tagliato fuori.\nI fatti avrebbero assunto una direzione sempre pi\u00f9 distante da quella attesa dal marchese, tanto che nel suo diario, alla data del 7 luglio 1970, parlando della moglie, scriveva trattarsi della \u00ab...pi\u00f9 grande delusione della mia vita, vorrei essere morto e sepolto. Che schifo, piccineria, voltastomaco quello che mi ha fatto Anna. Pensavo che fossimo l'unica coppia legata veramente, e invece...\u00bb.\nPensa al suicidio, scrive alla sua amata chiedendole di andarlo a trovare presso lo storico Mausoleo di famiglia al cimitero di Muggi\u00f2 una volta morto; poi, per\u00f2, ci ripensa. \nL'omicidio.\nL'estremo messaggio lo verg\u00f2 sul retro di un calendario erotico, pochi istanti prima di irrompere nel salotto della sua casa romana imbracciando l'arma del delitto: \u00abAmore mio, vita mia, perdonami, ma quello che far\u00f2 lo debbo fare. Addio, mia unica gioia passata\u00bb.\nIl marchese si era assentato da Roma per partecipare a una battuta di caccia presso la tenuta di Valdagno alla quale era stato invitato dai conti Marzotto. Al termine della stessa, erano circa le 4 del mattino del 30 agosto 1970, fece una telefonata alla sua abitazione romana: udendo rispondere il Minorenti, entr\u00f2 in uno stato di grande agitazione, apparendogli ormai palese il tradimento della moglie. Interrotta la comunicazione, chiam\u00f2 nuovamente il numero di casa e questa volta rispose la moglie Anna. Dopo averle lanciato gravi minacce si precipit\u00f2 a Roma; appena giunto in via Giacomo Puccini 9, avvert\u00ec la servit\u00f9 (cinque persone in tutto) di non disturbare assolutamente e si rec\u00f2 nel salotto, dove i due lo stavano aspettando.\nEntratovi, spar\u00f2 tre colpi alla moglie e poi due all'amante, che aveva afferrato un piccolo tavolo nella speranza di ripararsi. Us\u00f2 l'ultimo colpo su di s\u00e9. L'arma utilizzata si rivel\u00f2 poi essere un fucile Browning calibro 12. \nLa servit\u00f9, nel frattempo, allarmata dagli spari, aveva chiamato la polizia, senza tuttavia entrare nella stanza. In un'intervista a \"L'Europeo\", l'agente Domenico Scali ricorda: \u00abIl primo corpo che vidi fu quello di Anna Fallarino. Mi sembr\u00f2 ancora viva. Era seduta sul divano con le gambe incrociate sopra uno sgabello. Aveva le mani in grembo e il volto sereno. La nota stonata era una macchia scura di sangue sulla camicetta. Vicino a lei, accanto al divano, c'era il giovane Minorenti. Giaceva mezzo raggomitolato per terra, con indosso una maglietta leggera e dei pantaloni, seminascosto da un tavolino con cui aveva tentato a quanto pare un'estrema difesa. Avanzai e vidi anche il terzo corpo, quello del marchese. Non era un bello spettacolo, con la testa mezza sfigurata dal colpo di fucile. L'arma, un Browning calibro 12, giaceva abbandonata su una poltrona. Doveva aver usato quella poltrona per puntarsi il fucile sotto il mento\u00bb.\nSecondo la relazione della magistratura inquirente: \u00abIl Casati era pervenuto a una concezione del suo rapporto con la seconda moglie, Anna Fallarino, tale da consentirgli non solo la pi\u00f9 ampia tolleranza verso i rapporti sessuali della moglie con occasionali amanti dell'uno o dell'altro sesso, ma anche e soprattutto di eccitarsi e di godere in massima misura della sua partecipazione\u00bb. Vent'anni dopo, intervistato dal quotidiano \"Il Messaggero\", il capo della squadra mobile romana sment\u00ec incontri lesbici, droghe, orge ed eventuali ricatti da parte del giovane amante.\nEpilogo.\nCon la morte di Camillo Casati Stampa di Soncino, sepolto secondo il suo volere accanto alla seconda consorte, nello storico Mausoleo Casati Stampa di Soncino, nel cimitero urbano di Muggi\u00f2, le sue propriet\u00e0 passarono alla figlia Anna Maria, avuta dalla prima moglie, la ballerina Letizia Izzo (meglio nota come Lydia Holt). \nNel suo testamento aveva disposto di lasciare tutti i suoi possedimenti alla moglie Anna Fallarino, ad eccezione di un quadro e di un'assicurazione del valore di 100 milioni di lire, destinati alla figlia. Pertanto, la successione universale di quest'ultima fu contestata dalla famiglia Fallarino, che si affid\u00f2 all'avvocato Cesare Previti. Tra le propriet\u00e0 del marchese, oltre alla residenza di Roma e a Palazzo Stampa di via Soncino in Milano, vi erano le numerose residenze sparse nel milanese: Muggi\u00f2, Cinisello Balsamo, Usmate Velate, Cusago, Arcore. Quest'ultima residenza, gi\u00e0 Giulini Della Porta, ora Villa San Martino, \u00e8 di propriet\u00e0 di Silvio Berlusconi dal 1974. \nLa perizia medica stabil\u00ec che Anna Fallarino era deceduta sul colpo al primo sparo diretto contro di lei, morendo prima del marito. \nDalla stampa sensazionalistica vennero pubblicate le fotografie in cui Anna era ripresa nuda, sulle spiagge private, durante focose ed estemporanee performance con sconosciuti. Le foto erotiche della marchesa furono pubblicate da diversi giornali: \"Men\", \"L'Europeo\" e altri fecero a gara a presentarle, unitamente a parti del diario personale del marchese. Le immagini erano conservate dal marito in un libro foderato di raso verde, tenuto sopra la scrivania; non si scopr\u00ec mai come il materiale giunse alla stampa. La figlia Anna Maria ottenne il sequestro di una pubblicazione oscena in cui erano presenti molte delle famose foto, unitamente a un rapporto diffamatorio, in molti passi inventato. \nInfluenza culturale.\nA questo fatto di cronaca \u00e8 ispirata la canzone \"Intimacy Disorder\" del progetto \"F R I U I L L I\", nato dalla collaborazione artistica tra Calcutta e Pop X."}
{"id": "2399311", "revid": "1632387", "url": "https://it.wikipedia.org/wiki?curid=2399311", "title": "Live at Budokan (Stormtroopers of Death)", "text": "Live at Budokan \u00e8 l'unico album live della band punk metal statunitense Stormtroopers of Death. Il disco fu registrato ad un concerto di riunione nel 1992, e include molte delle tracce del primo album \"Speak English or Die\" e tracce inedite, oltre a cover di Ministry, Nirvana e Fear. Sebbene il titolo richiami il noto locale Budokan giapponese, l'album \u00e8 stato registrato a New York City, in un concerto al club The Ritz, dove la band si esib\u00ec insieme a Agnostic Front e Morbid Angel.\nLa versione giapponese contiene tre tracce aggiuntive: \"The Ballad of Jim Morrison\", \"The Ballad of Freddie Mercury\" e \"United and Strong\"."}
{"id": "2399313", "revid": "599013", "url": "https://it.wikipedia.org/wiki?curid=2399313", "title": "Suore francescane di Maria Immacolata (T\u00faquerres)", "text": "Le Suore francescane di Maria Immacolata (in spagnolo \"Hermanas Franciscanas de Mar\u00eda Inmaculada\") sono un istituto religioso femminile di diritto pontificio: i membri di questa congregazione, dette anche Cappuccine di T\u00faquerres, pospongono al loro nome la sigla F.M.I.\nStoria.\nIl 31 marzo 1893 un gruppo di sette suore cappuccine svizzere guidata da Maria Josefa Karolina Brader (1860-1943), su invito del vescovo di Pasto, lasci\u00f2 il convento di Chone, in Ecuador, e si stabil\u00ec a T\u00faquerres, in Colombia: il 6 settembre 1893 il vescovo rese autonomo il nuovo convento dalla casa madre ed eresse la comunit\u00e0 di T\u00faquerres in congregazione di diritto diocesano.\nL'istituto, aggregato all'Ordine dei frati minori cappuccini dal 17 novembre 1906, ottenne il pontificio decreto di lode il 25 novembre 1922.\nLa fondatrice (in religione, madre Maria Carit\u00e0) \u00e8 stata beatificata da papa Giovanni Paolo II nel 2003.\nAttivit\u00e0 e diffusione.\nLe Francescane di Maria Immacolata si dedicano principalmente all'istruzione e all'educazione cristiana della giovent\u00f9, soprattutto delle fanciulle povere.\nOltre che in Ecuador, sono presenti in Cile, Colombia, Italia, Messico, Per\u00f9, Venezuela: la sede generalizia \u00e8 a Bogot\u00e0.\nAl 31 dicembre 2005 l'istituto contava 614 religiose in 103 case."}
{"id": "2399314", "revid": "133248", "url": "https://it.wikipedia.org/wiki?curid=2399314", "title": "Discorso diretto e discorso indiretto", "text": ""}
{"id": "2399317", "revid": "599013", "url": "https://it.wikipedia.org/wiki?curid=2399317", "title": "Suore missionarie francescane", "text": "Le suore missionarie francescane (in spagnolo \"Hermanas Misioneras Terciarias Franciscanas\") sono un istituto religioso femminile di diritto pontificio: i membri di questa congregazione pospongono al loro nome la sigla H.T.M.F.\nStoria.\nLa congregazione venne fondata a C\u00f3rdoba, in Argentina, l'8 dicembre 1878 da Dolores Cabanillas (1821-1885) con l'aiuto del frate minore francescano Qu\u00edrico Porreca.\nL'istituto, aggregato all'Ordine dei frati minori dal 28 gennaio 1880, il 19 gennaio 1901 ottenne da papa Leone XIII il decreto di lode e le sue costituzioni vennero approvate definitivamente dalla Santa Sede il 12 marzo 1880.\nLa fondatrice (in religione, Maria del Transito di Ges\u00f9 Sacramentato) \u00e8 stata beatificata da papa Giovanni Paolo II nel 2002.\nAttivit\u00e0 e diffusione.\nLe missionarie francescane si dedicano all'istruzione e all'educazione cristiana della giovent\u00f9 e ad altre opere di misericordia.\nSono presenti in Argentina e Cile: la sede generalizia \u00e8 a C\u00f3rdoba.\nAl 31 dicembre 2005 l'istituto contava 109 religiose in 20 case."}
{"id": "2399323", "revid": "1305772", "url": "https://it.wikipedia.org/wiki?curid=2399323", "title": "Critocrazia", "text": "Nella forma di governo denominata critocrazia (Crito = giudice , crazia = potere) vi \u00e8 il solo Stato naturale di diritto, composto unicamente dal sistema giudiziario (magistratura) e dalle forze di polizia e di sicurezza. \u00c8 una derivazione dello Stato liberale che non prevede governi ed ivi neppure elezioni.\nLa critocrazia non si deve confondere con \"criptocrazia\" che \u00e8 un modello di premiazione e di punizione di soldati nell'Unione Sovietica ai tempi di Lenin.\n\u00c8 una derivazione del pensiero anarco-capitalista e miniarchista che per\u00f2 diniega sia valori conservatori che libertari.\nStoria.\nLa critocrazia nasce nell'epoca illuminista contrapponendosi alla fisiocrazia, per questi troppo qualunquista, e dai contrappositori maggiori della stessa, non ritenendo la fisiocrazia catastrofista.\nSi sviluppa nel secolo successivo ritenendo che lo Stato non debba legiferare alcuna legge che possa regolamentare e\\od ingessare il mercato, il suo funzionamento e l'iniziativa privata, ritenendola forma di espressione di alcuni individui, i pi\u00f9 illuministi ed utili.\nSuccessivamente, facendo proprie, solo in parte, le ragioni utilitaristiche e la ricerca della felicit\u00e0 quale diritto di ogni cittadino (ed eventualmente anche dello Stato e della societ\u00e0 civile), facendo riferimento ad Epicuro ed all'edonismo, disegnando con una societ\u00e0 libertina, che lo diviene in modo naturale e spontaneo, soprattutto a seguito dei deismo-razionali (schierandosi comunque, nel sociale contro le dottrine dogmatiche e le religioni rilevate), sull'oggettivit\u00e0 e sull'evoluzione della scienza, si pose in antitesi agli abortisti e chi nel XX secolo tra i libertari propugnava la legalizzazione di sostanze stupefacenti.\nPrincipi della critocrazia.\nSi pone alla base di questo modello l'etica, un'etica accettabile e condivisibile.\nA seconda di che tipo di etica ci si avvale, lo Stato critocratico, fa riferimento ai valori etici e morali che possano essere all'origine di eventuale Costituzione.\nI sostenitori di questo modello si possono definire liberali progressisti.\nNelle forme in cui \u00e8 prevista un sistema elettorale di matrice democratica (democrazia diretta e partecipativa, oppure organica), il voto serve per esprimere eventuali cambiamenti a leggi che in genere non sono immediatamente modificabili, come per le costituzioni, e che sono soggette ivi a rimanere per pi\u00f9 tempo.\nEvoluzione della critocrazia.\nLe critiche alla critocrazia sono inerenti ai rapporti con gli altri Stati. Alcuni filoni risolvono tale problema ritenendo che bisogna attuare l'agorismo su scala mondiale, altri con la transnazionalizzazione e\\o la transterritorialit\u00e0, in cui ognuno possa vivere nella societ\u00e0 pi\u00f9 affine ai propri principi, senza imposizioni n\u00e9 da subire n\u00e9 da fare a terzi, e senza bisogno di regolamentare l'immigrazione in modo \"socialista\", partendo comunque dall'idea dell'accoglienza e che ogni cittadino si debba sentire cittadino del mondo.\nAltre distinzioni si rifanno al diritto dei rei e ad eventuali condanne e sanzioni e relativi gradi di giudizio. \u00c8 maggioritaria l'idea che chi ha commesso reati debba perdere diritto al voto ed assistenza sanitaria, ci\u00f2 al fine esemplare di prevenire reati ed ingiustizie.\nSiccome tutti i filoni riportano ad un \"modus operandi\" per lo pi\u00f9 \"centrista\", garantista e progressista, fondante sulla meritocrazia, gi\u00e0 percepito nel secolo dei lumi, coloro che ripudiano ogni forma di oscurantismo, fino a ritenere talune dottrine sociali immorali e\\o blasfeme, si usa per questi il termine di \"illuminista\" o \"neo-illuminista\". \nEsistono in Italia correnti critocratiche, in quanto favorevoli allo stato tecnico, in vari partiti politici di ispirazione liberale."}
{"id": "2399327", "revid": "287204", "url": "https://it.wikipedia.org/wiki?curid=2399327", "title": "Archinu\u00e9", "text": ""}
{"id": "2399329", "revid": "287204", "url": "https://it.wikipedia.org/wiki?curid=2399329", "title": "Disopiramide", "text": "Il disopiramide \u00e8 un principio attivo di indicazione specifica contro le anomalie del ritmo cardiaco (aritmie) \nIndicazioni.\nViene utilizzato come terapia contro aritmie ventricolari e sopraventricolari.\nFarmacocinetica.\nLa disopiramide ha un'ottima biodisponibilit\u00e0 orale. \u00c8 assorbita rapidamente dal tratto gastrointestinale: il picco plasmatico \u00e8 raggiunto in 1-3 ore. \nL'emivita plasmatica va da 5 a 7 ore.\nCirca met\u00e0 della dose somministrata \u00e8 escreta immodificata nelle urine. La restante parte \u00e8 metabolizzata da enzimi epatici; il principale metabolita \u00e8 la forma N-dealchilata, che conserva il 50% dell'attivit\u00e0 ed \u00e8 escreto per via renale.\nControindicazioni.\nControindicato in soggetti con blocco cardiaco, shock cardiogeno e grave insufficienza cardiaca.\nPosologia.\nPer via orale\nEffetti indesiderati.\nFra gli effetti collaterali pi\u00f9 frequenti si riscontrano tachicardia ventricolare, ipotensione, nausea, psicosi, torsione di punta."}
{"id": "2399331", "revid": "226458", "url": "https://it.wikipedia.org/wiki?curid=2399331", "title": "Campaegli", "text": ""}
{"id": "2399332", "revid": "599013", "url": "https://it.wikipedia.org/wiki?curid=2399332", "title": "Lovastatina", "text": "Lovastatina \u00e8 un composto, un derivato sintetico di un prodotto di fermentazione di Aspergillus terreus, appartenente alla famiglia delle statine, che viene utilizzato in associazione alla dieta, all'esercizio fisico ed alla ricerca della perdita di peso per ridurre l'ipercolesterolemia, trattare le condizioni associate e prevenire la malattia cardiovascolare. La molecola appare come una polvere bianca, cristallina, insolubile in acqua e parzialmente solubile in etanolo e metanolo. Lovastatina \u00e8 una sostanza naturale che si trova in alcuni alimenti come nel \"fungo ostrica\" (Pleurotus ostreatus conosciuto anche come \"orecchione\"), e nel riso rosso fermentato (che acquisisce il colore grazie all'azione della muffa \"Monascus purpureus\"). In Italia il farmaco \u00e8 venduto dalla societ\u00e0 farmaceutica Recordati con il nome commerciale \"Rextat\" nella formulazione di compresse da 10, 20 e 40\u00a0mg.\nStoria.\nCompactina (mevastatina) e lovastatina, prodotti naturali con un potente effetto inibitorio sulla HMG-CoA reduttasi, sono stati scoperti nel 1970, e presto sviluppati come potenziali farmaci per abbassare il colesterolo LDL.\nNel 1982 vennero intrapresi alcuni studi clinici sulla lovastatina, un prodotto naturale, un derivato polichetide isolato da Aspergillus terreus, in pazienti ad altissimo rischio. Questi studi coinvolsero un numero molto limitato di pazienti ma misero in evidenza una notevole riduzione del colesterolo LDL, con pochissimi effetti collaterali.\nDopo ulteriori studi sperimentali su animali, inerenti al profilo di sicurezza del farmaco, la lovastatina non mostr\u00f2 la tossicit\u00e0 che si pensava condividesse con mevastatina (compactina), pertanto gli studi clinici continuarono.\nSperimentazioni su larga scala hanno confermato e ribadito l'efficacia di lovastatina. La tollerabilit\u00e0 osservata ha continuato ad essere eccellente, e lovastatina \u00e8 stato approvata dalla Food and Drug Administration degli Stati Uniti nel 1987.\nLovastatina alla dose massima raccomandata di 80\u00a0mg al giorno \u00e8 stata in grado di produrre una riduzione media del colesterolo LDL del 40%, una riduzione molto maggiore di quanto poteva essere ottenuto con qualsiasi altro trattamento del tempo.\nIl farmaco inoltre produceva pochissimi effetti collaterali e risultava molto semplice nella sua assunzione ai pazienti. Questi aspetti lo resero rapidamente popolare ed accettato sia dai medici che dai pazienti.\nLa ricerca scientifica ha messo in evidenza che lovastatina \u00e8 anche prodotta naturalmente da alcuni funghi superiori, come ad esempio Pleurotus ostreatus (fungo ostrica) e da altri funghi appartenenti a Pleurotus spp.&lt;br&gt;\nGli studi effettuati sugli effetti del fungo ostrica e dei suoi estratti sui livelli di colesterolo negli animali da laboratorio \u00e8 stata piuttosto ampia, anche se un reale effetto \u00e8 stato dimostrato in un numero molto limitato di soggetti umani.\nFarmacodinamica.\nLovastatina fa parte della famiglia delle statine (o vastatine), e come queste ha un'azionedi inibizione selettiva e competitiva dell'enzima HMG-CoA reduttasi (3-idrossi-3-metiglutaril coenzima A reduttasi). Questo enzima \u00e8 deputato alla conversione di 3-idrossi-3-metilglutaril coenzima A in mevalonato. Questa conversione \u00e8 una reazione precoce e limitante la biosintesi del colesterolo di cui mevalonato \u00e8 un precursore fondamentale.&lt;br&gt;\nIl principale organo bersaglio su cui agisce lovastatina per ridurre le concentrazioni di colesterolo \u00e8 il fegato.\nIl colesterolo\u2013LDL, come documentato in molti studi clinici, \u00e8 coinvolto nella aterogenesi. Studi epidemiologici hanno chiarito che concentrazioni elevate di colesterolo\u2013LDL e basse di colesterolo\u2013HDL rappresentano fattori di rischio indipendenti per la cardiopatia coronarica.\nLe lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco provoca un aumento del numero dei recettori per le LDL sulla superficie degli epatociti, ed a questo consegue perci\u00f2 un incremento della captazione e del catabolismo di queste lipoproteine. \nLa molecola agisce inoltre inibendo la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.&lt;br&gt;\nStudi clinici hanno evidenziato che lovastatina riduce le concentrazioni di colesterolo VLDL con un aumento del catabolismo del colesterolo LDL. Anche l'apolipoproteina B diminuisce in modo deciso durante il trattamento con lovastatina, mentre si assiste ad un incremento variabile del colesterolo HDL e ad una riduzione dei trigliceridi plasmatici. Nel complesso queste modificazioni comportano una riduzione dei rapporti tra colesterolo totale e colesterolo HDL cos\u00ec come tra colesterolo LDL e colesterolo HDL.\nFarmacocinetica.\nDopo somministrazione per via orale lovastatina \u00e8 discretamente assorbita dal tratto gastroenterico (studi sperimentali sugli animali hanno dimostrato che l'assorbimento di lovastatina assunta per via orale \u00e8 circa il 30% rispetto alla via intravenosa). Nell'organismo umano il farmaco subisce un estensivo processo di estrazione primaria da parte della ghiandola epatica. Va ricordato che la molecola \u00e8 un lattone inattivo la cui idrolisi, che ha luogo principalmente nel fegato, comporta la trasformazione nella corrispondente forma \u03b2\u2013idrossiacido (\u03b2\u2013idrossi\u2013lovastatina), un inibitore estremamente potente della HMG-CoA reduttasi.\nL'entit\u00e0 dell'estrazione epatica dipende dal flusso ematico a livello del fegato. In ogni caso mediamente la biodisponibilit\u00e0 del derivato beta-idrossiacido nella circolazione sistemica dopo assunzione orale \u00e8 risultata bassa ed inferiore al 5% della dose somministrata.\nLa concentrazione plasmatica massima (Cmax) degli inibitori attivi viene raggiunta dopo circa 1-5 ore (Tmax) dalla somministrazione (i parametri farmacocinetici sono molto variabili, anche a seconda del dosaggio utilizzato).&lt;br&gt;\nLovastatina raggiunge elevate concentrazioni nel fegato ed a questo livello subisce una marcata metabolizzazione (ad opera del citocromo P450 isoenzima CYP3A4) per effetto di primo passaggio. I metaboliti sono successivamente escreti per via biliare.\nIl legame con le proteine plasmatiche di lovastatina e del \u03b2\u2013idrossiacido \u00e8 superiore al 95%.\nStudi sperimentali con farmaco radiomarcato hanno evidenziato che dopo una singola dose orale lovastatina viene escreta, nel giro di 96 ore, per il 10% nelle urine e per l'83% nelle feci (la quota fecale comprende il medicinale assorbito ed escreto nella bile e quello non assorbito)\nLovastatina passa la barriera ematoencefalica e placentare.\nTossicologia.\nLa DL50 nel topo a seguito di somministrazione orale \u00e8 superiore a 20 g/kg.\nUsi clinici.\nLovastatina trova utilizzo nell'adulto affetto da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson) in associazione alla dieta per ridurre i livelli elevati di colesterolo totale, colesterolo LDL, apolipoproteina B e trigliceridi. Il trattamento deve essere iniziato quando la risposta alla dieta e altre misure non farmacologiche sia risultata insoddisfacente.\nLovastatina \u00e8 stata anche autorizzata per la prevenzione degli eventi cardiovascolari maggiori (ad esempio infarto del miocardio) in pazienti a rischio elevato di insorgenza di un primo evento cardiovascolare (malattia aterosclerotica cardiovascolare manifesta o diabete mellito), cos\u00ec come terapia aggiuntiva alla correzione di altri fattori di rischio.\nEffetti collaterali ed indesiderati.\nGli effetti avversi che si registrano in corso di trattamento sono generalmente lievi e transitori.\nControindicazioni.\nLovastatina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \u00c8 anche controindicata in presenza di malattie epatiche, in persone che hanno abusato di alcol, nei soggetti con innalzamento inspiegabile delle transaminasi e nei soggetti affetti da miopatia.\nIl farmaco non deve essere assunto dalle donne in gravidanza e nelle donne che allattano al seno oppure che sono in et\u00e0 fertile ma non ricorrono ad adeguate misure contraccettive.\nDosi terapeutiche.\nLovastatina viene assunta per via orale, in singola somministrazione, meglio se la sera e con un pasto. Nel caso di prescrizione da parte del medico di due assunzioni al giorno, il farmaco va assunto a colazione e a cena. Prima di dare inizio alla terapia il paziente deve aver gi\u00e0 iniziato una dieta standard ipocolesterolemica, la quale deve proseguire durante il trattamento farmacologico. Adeguamenti del dosaggio possono essere fatti dopo un adeguato intervallo di tempo (in genere almeno 4 settimane).\nLa maggior parte dei soggetti pu\u00f2 iniziare la terapia con 10\u00a0mg al giorno.\nNei soggetti con cardiopatia ischemica, la dose iniziale \u00e8 di 20\u00a0mg al giorno, in singola somministrazione, preferibilmente la sera durante il pasto. Per gli adeguamenti del dosaggio \u00e8 necessario attendere almeno 4 settimane di terapia. Il dosaggio massimo utilizzabile \u00e8 di 80\u00a0mg al giorno, in dose singola serale oppure suddiviso in due assunzioni, una al mattino a colazione e l'altra la sera a cena.\nGravidanza ed allattamento.\nLa somministrazione di lovastatina \u00e8 controindicata in donne che sono in stato di gravidanza. Nelle donne in et\u00e0 fertile si consiglia prima della prescrizione l'esecuzione di un test di gravidanza, quindi di associare alla terapia con lovastatina delle valide misure contraccettive.\nIl farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale. Il profilo di tossicit\u00e0 nelle donne in gravidanza non \u00e8 stato indagato sufficientemente, ma il rischio potenziale che deriva dall'inibizione dell'HMG-CoA reduttasi appare superiore ai vantaggi attesi del trattamento durante tale periodo.\nInfatti l'aterosclerosi \u00e8 un processo cronico e ragionevolmente l'interruzione del trattamento con statina durante la gravidanza dovrebbe avere un impatto molto limitato sul rischio a lungo termine correlato all'ipercolesterolemia primaria.\nQualora, durante il trattamento con lovastatina, venisse diagnosticata una gravidanza, la terapia con la statina deve essere immediatamente sospesa.\nNon ci sono dati certi sulla possibile escrezione di lovastatina e/o dei suoi metaboliti nel latte materno umano. Poich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali per non esporre a potenziale tossicit\u00e0 i neonati, l'allattamento al seno durante la terapia farmacologica non \u00e8 raccomandato."}
{"id": "2399334", "revid": "183976", "url": "https://it.wikipedia.org/wiki?curid=2399334", "title": "Toulouse FC", "text": ""}
{"id": "2399335", "revid": "599013", "url": "https://it.wikipedia.org/wiki?curid=2399335", "title": "Mevastatina", "text": "Mevastatina, conosciuta anche con il nome di Compactina e nella fase sperimentale con la sigla ML-236B, \u00e8 un composto appartenente alla famiglia delle statine, oggetto di studio negli anni '70 per trattare l'ipercolesterolemia e le condizioni cliniche ad essa associate.\nStoria.\nMevastatina fu la prima statina ad essere scoperta grazie allo scienziato Akira Endo ed ai suoi collaboratori nel 1976.&lt;br&gt;\nMevastatina deve essere considerata il precursore di tutte le statine, ma, sebbene sul finire degli anni '70 in Giappone venissero eseguiti diversi trial clinici su un suo possibile utilizzo, la molecola non fu mai commercializzata. La prima statina disponibile e commercializzata come farmaco fu infatti la lovastatina.\nMevastatina, dopo i primi dati incoraggianti sui ratti, venne sperimentata sui cani, riducendo il colesterolo nella misura del 30% al dosaggio di 20\u00a0mg/kg e del 44-45% a dosaggi di 100\u2013400\u00a0mg/kg al giorno. Nei primi mesi del 1977 il farmaco venne anche sperimentato sulle scimmie per 11 giorni. Anche in questo caso la riduzione del colesterolo plasmatico fu del 21% alla dose di 20\u00a0mg/kg e del 36% alla dose di 50\u00a0mg/kg.&lt;br&gt;\nIl farmaco fu anche sperimentato su alcuni esseri umani. Il primo fu una giovane ragazza giapponese, una diciassettenne che presentava livelli di colesterolo totale superiori a 1000\u00a0mg/dl e che manifestava episodi di angina pectoris. I dottori Akira Yamamoto e Akira Endo iniziarono a trattare la ragazza con mevastatina 500\u00a0mg al giorno. In due settimane livelli di colesterolo si ridussero del 20% circa ma si registrarono anche incrementi della fosfatasi alcalina, delle transaminasi e debolezza muscolare nella parte prossimale delle estremit\u00e0. La sperimentazione continu\u00f2 su volontari sani e su soggetti con iperlipemia. In letteratura furono poi pubblicati altri studi sull'utilizzo del farmaco da solo ed associato a colestiramina.\nL'interruzione della sperimentazione di mevastatina sugli esseri umani fu ordinata dalla societ\u00e0 farmaceutica Sankyo Pharma, a seguito di alcuni dati, provenienti da sperimentazioni sui cani, che dimostravano come il farmaco, a dosaggi elevati (100 o 200\u00a0mg/kg), causasse tumori intestinali.&lt;br&gt;\nSankyo Pharma non rinunci\u00f2 comunque a sperimentare sulle statine, e la prima molecola che commercializz\u00f2 fu la pravastatina, un metabolita della mevastatina.\nSi deve infine ricordare che un gruppo di studiosi inglesi, sempre nel 1976, isol\u00f2 la medesima molecola dal fungo \"Penicillium brevicompactum\", e le diede il nome di compactina. In questo studio gli scienziati britannici menzionavano le propriet\u00e0 antifungine della molecola senza fare alcun riferimento alla capacit\u00e0 di inibizione dell'enzima HMG-CoA reduttasi.\nFarmacodinamica.\nMevastatina fa parte della famiglia delle statine (o vastatine), e come queste ha un'azione di inibizione selettiva e competitiva dell'enzima HMG-CoA reduttasi (3-idrossi-3-metiglutaril coenzima A reduttasi).\nQuesto enzima \u00e8 deputato alla conversione di 3-idrossi-3-metilglutaril coenzima A in mevalonato. Questa conversione \u00e8 una reazione precoce e limitante la biosintesi del colesterolo di cui mevalonato \u00e8 un precursore fondamentale.\nUsi clinici.\nCome gi\u00e0 detto il farmaco non venne mai commercializzato ma nelle prime sperimentazioni sull'essere umano ne fu valutato il possibile impiego nelle diverse forme di ipercolesterolemia.\nEffetti collaterali ed indesiderati.\nNella fase sperimentale sull'essere umano vennero messi in evidenza alcuni degli effetti avversi tipici delle statine ed in particolare cefalea, vertigini, nausea, debolezza muscolare."}
{"id": "2399336", "revid": "882198", "url": "https://it.wikipedia.org/wiki?curid=2399336", "title": "Islands (Mike Oldfield)", "text": "Islands \u00e8 un album di studio di Mike Oldfield pubblicato il 7 settembre 1987 da Virgin Records in formato LP, CD e musicassetta.\nIl disco.\nTutti i testi e le musiche sono di Mike Oldfield. La traccia \"Islands\" \u00e8 cantata da Bonnie Tyler, \"Flying Start\" da Kevin Ayers, \"Magic Touch\" da Jim Price , \"North Point\", \"The Time Has Come\" e \"When the Night's on Fire\" sono cantate da Anita Hegerland."}
{"id": "2399338", "revid": "1915706", "url": "https://it.wikipedia.org/wiki?curid=2399338", "title": "Pitavastatina", "text": "Pitavastatina \u00e8 un composto appartenente alla famiglia delle statine, che viene impiegato in associazione alla dieta, all'attivit\u00e0 fisica ed alla ricerca della perdita di peso per abbassare l'ipercolesterolemia, trattare le condizioni associate e prevenire la malattia cardiovascolare. Il farmaco venne scoperta in Giappone, dove \u00e8 disponibile a partire dal 2003, \u00e8 venduto negli Stati Uniti, in India e molti altri paesi, ma non \u00e8 commercializzato in Italia.\nFarmacodinamica.\nPitavastatina \u00e8 un composto della famiglia delle statine (o vastatine). Come altre molecole della famiglia agisce da inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi), l'enzima deputato alla conversione di 3-idrossi-3-metilglutaril coenzima A in mevalonato, un precursore fondamentale nella biosintesi del colesterolo.\nPitavastatina per abbassare il colesterolo agisce principalmente sul fegato, quale organo bersaglio privilegiato. Le lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco determina un aumento del numero dei recettori per le LDL sulla superficie degli epatociti, ed a questo consegue perci\u00f2 un incremento della captazione e del catabolismo di queste lipoproteine.&lt;br&gt; Inoltre la molecola inibisce la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.\nStudi clinici hanno evidenziato che pivastatina agisce modulando la secrezione di apolipoproteina B-100 da parte degli epatociti.\nFarmacocinetica.\nPivastatina dopo somministrazione per via orale \u00e8 ben assorbita dal tratto gastroenterico, principalmente dal piccolo intestino. La biodisponibilit\u00e0 assoluta, calcolata per la soluzione orale, \u00e8 pari al 51%. La concentrazione plasmatica massima (Cmax viene raggiunta dopo circa 1 ora (Tmax) dalla somministrazione.&lt;br&gt;\nL'assunzione con un pasto ricco di grassi riduce la concentrazione plasmatica di picco del 43%, ma non altera sostanzialmente il grado di assorbimento (cio\u00e8 l'AUC).\nIl farmaco si lega alle proteine plasmatiche nella misura del 99%, principalmente all'albumina e all'alfa 1-glicoproteina acida. A causa dell'elevato legame plasmatico il farmaco difficilmente viene rimosso con l'emodialisi.\nL'emivita si aggira intorno alle 12 ore.\nPitavastatina viene captata dagli epatociti tramite un meccanismo carrier-mediato, principalmente tramite il polipeptide trasportatore di anioni organici OATP1B1, OATP2 e, in misura minore, OATP1B3 e OATP2B1.&lt;br&gt;\nLa molecola viene principalmente metabolizzata dall'enzima uridina 5'-difosfato (UDP) glucuronosiltransferasi ed in misura modesta da CYP2C9 e, in misura ancora minore, da CYP2C8.&lt;br&gt;\nPitavastatina viene escreta nelle feci (circa 79%) e nelle urine (circa 15%) entro i 7 giorni successivi alla somministrazione della soluzione orale.\nUsi clinici.\nPitavastatina viene utilizzata nei soggetti affetti da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson), in aggiunta alla dieta per diminuire i livelli elevati di colesterolo totale, colesterolo LDL, apolipoproteina B e trigliceridi, quando la risposta alla dieta e a misure non farmacologiche sia risultata insoddisfacente.\n\u00c8 usata anche per trattare l'ipercolesterolemia familiare omozigote in associazione od in alternativa ad altri trattamenti ipolipemizzanti.\nPitavastatina pu\u00f2 essere anche impiegata per la prevenzione degli eventi cardiovascolari maggiori (ad esempio infarto del miocardio, stroke, angina instabile) e nella prevenzione secondaria per i soggetti sottoposti ad interventi di rivascolarizzazione.\nEffetti collaterali ed indesiderati.\nAlcuni degli effetti indesiderati pi\u00f9 frequentemente riportati sono cefalea, nausea, dolore addominale, diarrea o costipazione, rash cutaneo, vertigini, mialgia, dolore al dorso, dolore alle estremit\u00e0. Sono state segnalate anche reazioni da ipersensibilit\u00e0 (rash cutaneo, prurito e orticaria) ed alcuni disturbi psichiatrici (diminuzione della libido, ansia, insonnia, depressione, ideazioni suicide, manie, paranoia, stato di agitazione e incubi.\nControindicazioni.\nPitavastatina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica.\nIl farmaco \u00e8 inoltre controindicato nei soggetti affetti da malattia epatica in fase attiva, negli alcolisti o in coloro che registrano incrementi persistenti ed inspiegabili delle transaminasi, oltre 3 volte i valori normali di riferimento.\nInfine non deve essere somministrato in caso di uso concomitante di ciclosporina, nelle donne in stato di gravidanza, ed in quelle che allattano al seno oppure che sono in et\u00e0 fertile ma non ricorrono ad adeguate misure contraccettive.\nDosi terapeutiche.\nNei soggetti adulti affetti da ipercolesterolemia primaria o dislipidemia mista \u00e8 consigliata l'assunzione iniziale di 2\u00a0mg, una volta al giorno, per via orale. \u00c8 quindi necessario determinare le concentrazioni delle lipoproteine sieriche a distanza di 4 settimane dall'inizio della terapia e quindi aggiustare il dosaggio. Il dosaggio abituale di mantenimento \u00e8 variabile tra 1 e 4\u00a0mg, una volta al giorno.\nGravidanza ed allattamento.\nLa somministrazione di pitavastatina \u00e8 controindicata nelle donne che sono in stato di gravidanza. Nelle donne in et\u00e0 fertile si consiglia di associare alla terapia con pitavastatina delle valide misure contraccettive.\nIl farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale.\nLa Food and Drug Administration ha inserito pitavastatina in classe X per l'uso in gravidanza (questa classe comprende i farmaci per i quali gli studi negli animali o nell'uomo hanno evidenziato anomalie fetali e/o c'\u00e8 evidenza di rischio fetale basato sull'esperienza umana).\nAnche se il profilo di tossicit\u00e0 nelle donne in gravidanza non \u00e8 stato indagato sufficientemente, il rischio potenziale derivante dall'inibizione dell'HMG-CoA reduttasi sembra essere superiore ai vantaggi del trattamento durante tale periodo. Se si verifica una gravidanza durante la terapia con pitavastatina, il farmaco deve essere immediatamente sospeso.\nPitavastatina \u00e8 escreta nel latte materno nei ratti, mentre nell'essere umano \u00e8 possibile rintracciare piccole quantit\u00e0 di questa sostanza. Poich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali, l'allattamento al seno durante la terapia farmacologica non \u00e8 raccomandato."}
{"id": "2399340", "revid": "210936", "url": "https://it.wikipedia.org/wiki?curid=2399340", "title": "SV Werder Bremen", "text": ""}
{"id": "2399342", "revid": "767487", "url": "https://it.wikipedia.org/wiki?curid=2399342", "title": "Battaglia per la Terra 3D", "text": "Battaglia per la Terra 3D (\"Terra\", titolo originale cambiato in \"Battle for Terra\" nel 2009) \u00e8 un film di animazione del 2007 per la regia di Aristomenis Tsirbas della MeniThings Productions. \u00c8 ottenuto da un cortometraggio che narra della battaglia per la salvezza del proprio pianeta, Terra appunto, di una comunit\u00e0 di alieni pacifici contro la razza umana, sperduta nello spazio dopo la distruzione del nostro mondo.\n\u00c8 stato distribuito negli Stati Uniti il primo maggio del 2009 da Lionsgate, Roadside Attractions e MeniThings Productions.\nIl film \u00e8 stato originariamente prodotto in 2D, ma in modo che si potesse successivamente aggiungere una camera per ottenere l'effetto tridimensionale. Ne \u00e8 stata, dunque, rielaborata la grafica dopo la sua apprezzata presentazione a festival e distributori.\n\u00c8 stato premiato nel settembre del 2008 al Toronto International Film Festival e ha vinto il premio per la migliore opera di animazione all'Ottawa International animation Festival nel 2008."}
{"id": "2399343", "revid": "1337338", "url": "https://it.wikipedia.org/wiki?curid=2399343", "title": "Ale (mitologia)", "text": "Ale, conosciuta anche con altri nomi fra i cui \"Alla\" o \"Ala\" \u00e8 una divinit\u00e0 della mitologia degli ibo \u00e8 la dea della fertilit\u00e0, della Nigeria, e in quanto Madre Terra, governa dall'oltretomba sotterraneo. Il suo nome significa letteralmente \"Terra\", definendola cos\u00ec, come il potere della terra sulla vita. Questo rende Ala la Dea pi\u00f9 importante del popolo Igbo della Nigeria.\nPotere.\nUna persona che commetta un tab\u00f9 in una comunit\u00e0, profanando o insultando Ala (reato chiamato NJO ajo o Aru Ala) viene definito \"impegnato per la sua terra\". Ala \u00e8 anche responsabile di molti aspetti della societ\u00e0 Igbo, nonch\u00e9 guardiana delle donne e dei bambini in generale. Viene considerata spesso la moglie o la figlia di Chukwu . Lei \u00e8 spesso raffigurata con un piccolo bambino in braccio e il suo simbolo \u00e8 la luna crescente. Si crede che le anime dei morti risiedano nel suo grembo sacro. Tutti nella comunit\u00e0 sono tenuti a rispettare Ala in quanto ognuno vive in ala, la terra; si crede tra l'altro che in caso contrario Ala potrebbe ingoiare i rei nel terreno.\nAla \u00e8 ancora adorata dagli Igbo della Nigeria, da cui annualmente viene reso omaggio col festival di Yam.\nNel mito.\nFiglia di Chuku, il dio creatore, era la dea dell'oltretomba e della fertilit\u00e0."}
{"id": "2399345", "revid": "31269", "url": "https://it.wikipedia.org/wiki?curid=2399345", "title": "Ragionevoli dubbi (serie televisiva)", "text": "Ragionevoli dubbi (\"Reasonable Doubts\") \u00e8 una serie televisiva statunitense di genere drammatico e giudiziaria andata in onda per due stagioni sulla rete NBC. In Italia \u00e8 stata trasmessa per la prima volta su Rete 4.\nIn Italia la sigla finale fu affidata ad un singolo di Chris de Burgh, The Lady in Red."}
{"id": "2399346", "revid": "90913020", "url": "https://it.wikipedia.org/wiki?curid=2399346", "title": "Andriambahomanana", "text": "Andriambahomanana, \u00e8 un essere di cui si racconta nella mitologia dei popoli del Madagascar.\nNel mito.\n\"Andriambahomanana\" e sua moglie Andriamahilala furono la prima coppia di esseri umani apparsi sulla terra. Ebbero molti figli ed il dio supremo decise che ci\u00f2 fosse sufficiente per popolare il mondo cos\u00ec chiese all'uomo come volesse morire ed egli rispose che voleva essere mutato in albero di banane, poi rivolse la stessa domanda alla moglie che espresse il desiderio di essere inviata sulla luna."}
{"id": "2399348", "revid": "726373", "url": "https://it.wikipedia.org/wiki?curid=2399348", "title": "Adu Ogyinae", "text": "Adu Ogyinae \u00e8 un essere di cui si raccontano le gesta nella mitologia del popolo Ashanti dell'Africa Occidentale.\nNel mito.\nInizialmente insieme alla sua gente viveva nella profondit\u00e0 della terra, poi fu il primo uomo che mise piede sulla terra (in superficie) subito seguito da altri pi\u00f9 intimoriti di lui della scoperta. Il giorno dopo Adu Ogyinae fu vittima di un incidente: un albero croll\u00f2 e lo uccise, i suoi compagni furono gli artefici della nascita della razza terrestre."}
{"id": "2399350", "revid": "1543377", "url": "https://it.wikipedia.org/wiki?curid=2399350", "title": "Aigamuxa", "text": "Gli Aigamuxa (al singolare Aigamuxab) sono creature mostruose citate nella mitologia degli ottentotti e dei khoi.\nNella cultura khoi.\nGli Aigamuxa, i cui occhi si ritrovano all'altezza delle caviglie, vivono nel deserto e camminano aiutandosi con le mani e utilizzando una gamba sola per riuscire a vedere; si nutrono di esseri umani, facendoli a pezzi coi loro lunghi denti.\nCi sono molte storie riguardanti degli umani intelligenti che sono riusciti a sfuggire agli Aigamuxa, feroci ma stupidi.\nIn una di queste il farabutto Jackal cosparse il terreno di polvere di tabacco ed esso fin\u00ec nei loro occhi, permettendogli di fuggire."}
{"id": "2399352", "revid": "290948", "url": "https://it.wikipedia.org/wiki?curid=2399352", "title": "Costante di proporzionalit\u00e0", "text": ""}
{"id": "2399358", "revid": "599013", "url": "https://it.wikipedia.org/wiki?curid=2399358", "title": "Kossi Agassa", "text": "Carriera.\nEra il portiere titolare del Togo ai Mondiali del 2006, Agassa ha disputato tutte e 3 le partite della sua squadra subendo 6 gol e venendo eliminato alla fase a gironi.\nCon la sua nazionale ha preso parte e 6 edizioni della Coppa d'Africa."}
{"id": "2399369", "revid": "339392", "url": "https://it.wikipedia.org/wiki?curid=2399369", "title": "Aeroporto di Macei\u00f2", "text": ""}
{"id": "2399371", "revid": "1117982", "url": "https://it.wikipedia.org/wiki?curid=2399371", "title": "Lucio Cassio Emina", "text": "Biografia.\nNon si sa molto sulla vita di Cassio Emina. Da alcuni cenni si deduce una certa simpatia per i \"capite censi\", ma la cosa non sembra sicura, come non risulta sicuro che abbia avuto una qualche carica alta nel \"cursus honorum\".\nNegli anni intorno al 146 a.C. era ancora in vita, impegnato a comporre la sua storia di Roma, ovviamente in lingua latina. \nOpera.\nI suoi \"Annales\" (o \"Historiae\") andavano dalle origini di Roma ai suoi tempi\u02d0 ne restano una quarantina di frammenti, che fanno pensare a quattro libri, scritti in forma annalistica secondo il modello delle coeve \"Origines\" di Marco Porcio Catone\u02d0 nel primo libro si narra del periodo precedente la fondazione di Roma, dalle peregrinazioni di Enea ai re albani, mentre il secondo libro narra del periodo compreso tra la fondazione di Roma e il 281 a.C. (arrivo di Pirro in Italia); il terzo libro dal 280 a.C. (battaglia di Eraclea fra Pirro e i Romani) al 241 a.C. (fine della Prima guerra punica) e il quarto libro trattava della seconda e terza guerra punica (ma sembra che il quarto libro sia stato scritto prima della distruzione di Cartagine).\nComunque, nonostante la scarsezza delle notizie che sono giunte sino a noi, sappiamo che i suoi interessi di storico erano vari: come Catone, si occupava delle diverse tradizioni sulle fondazioni delle citt\u00e0 e, allo stesso tempo, come Fabio Pittore, era interessato alla religione e ai suoi diversi riti (descrisse ad esempio i misteri di Samotracia). Guardava, inoltre, alla storia del costume e a quella delle istituzioni, e si occupava anche di storia greca, discutendo le cronologie di Omero e di Esiodo.\nProprio sotto l'influenza del razionalismo greco lasci\u00f2 spazio, nella sua opera, alle teorie evemeristiche, secondo cui gli d\u00e8i altro non erano che uomini divinizzati e, per lo stesso motivo, cerc\u00f2 di spiegare alcuni dei riti introdotti da Numa Pompilio in chiave pratico-economica (cos\u00ec, Numa avrebbe reso obbligatoria la tostatura del farro per farne aumentare il consumo)."}
{"id": "2399372", "revid": "183114", "url": "https://it.wikipedia.org/wiki?curid=2399372", "title": "Cassio Emina", "text": ""}
{"id": "2399373", "revid": "1605525", "url": "https://it.wikipedia.org/wiki?curid=2399373", "title": "SuperPocket Best Thriller", "text": "SuperPocket Best Thriller \u00e8 una collana di romanzi thriller appartenente alla pi\u00f9 generale collana \"SuperPocket\", quest'ultima nata sotto il marchio Editori Associati come alternativa alle uscite da edicola de I Miti Mondadori.\nLa collana presenta autori famosi gi\u00e0 editi in precedenza da case editrici come Longanesi, Guanda e il gruppo RCS (Rizzoli, Sonzogno ed altre).\nLa prima uscita risale al 2001 ed ha cadenza mensile. Nel 2008 alla collana principale si affianca un'altra uscita mensile e parallela, del tutto identica, con la numerazione che riparte da 1. Nel Giugno 2015 il marchio \u201cBest Thriller\u201d viene acquisito dalla TEA, che ne curer\u00e0 anche la nuova gestione. Ad Agosto 2018 le uscite sembrano essere ferme con il numero 69. Di seguito alle tabelle delle due collane principali, \u00e8 presente quella di TEA."}
{"id": "2399380", "revid": "1522738", "url": "https://it.wikipedia.org/wiki?curid=2399380", "title": "Barna Occhini", "text": "Biografia.\nDi famiglia aristocratica, era figlio del senatore Pier Ludovico Occhini e di Maria Luisa Tettamanzi. Aveva tre fratelli: Manfredi, Oddo e Lamberto. Assunse il nome Barna in omaggio all'omonimo pittore trecentesco Barna da Siena, presunto autore di un ciclo di affreschi nella collegiata di San Gimignano.\nDopo gli iniziali studi di Giurisprudenza, prefer\u00ec dedicarsi all'attivit\u00e0 letteraria e giornalistica collaborando alle maggiori riviste dell'ambiente culturale toscano della sua epoca, tra cui \u00abIl Frontespizio\u00bb, di cui diverr\u00e0 caporedattore, e fondandone altre come \"Italia e Civilt\u00e0\" (1944), pubblicata a Firenze negli anni dell'occupazione tedesca.\nA questa rivista collaborarono il filosofo Giovanni Gentile, il geografo Giotto Dainelli, un giovanissimo Giovanni Spadolini, il futurista Primo Conti, il pittore Enrico Sacchetti e il giovane giurista Silvano Tosi. L'adesione alla Repubblica di Sal\u00f2 cost\u00f2 a Occhini l'accusa di collaborazionismo e la reclusione nel campo di prigionia di Collescipoli, nei pressi di Terni.\nNel 1932 spos\u00f2 Gioconda Papini, figlia dello scrittore Giovanni Papini, che mor\u00ec di cancro nel 1954 e dalla quale ebbe la figlia Ilaria, nota attrice.\nNel dopoguerra fond\u00f2 e diresse le Edizioni L'Arco (1947) e continu\u00f2 l'intensa collaborazione con la cerchia degli scrittori toscani: da Ardengo Soffici a Piero Bargellini. Fond\u00f2 inoltre con Sigfrido Bartolini la rivista \u00abTotalit\u00e0\u00bb (1966-1968), che intese raccogliere l'eredit\u00e0 delle riviste fiorentine d'inizio secolo; ad essa collaborarono tra gli altri Giano Accame, Julius Evola, Fausto Gianfranceschi e Vintil\u0103 Horia."}
{"id": "2399385", "revid": "339392", "url": "https://it.wikipedia.org/wiki?curid=2399385", "title": "AT-15", "text": ""}
{"id": "2399386", "revid": "339392", "url": "https://it.wikipedia.org/wiki?curid=2399386", "title": "AT-16", "text": ""}
{"id": "2399390", "revid": "24379912", "url": "https://it.wikipedia.org/wiki?curid=2399390", "title": "Ermetismo filosofico", "text": ""}
{"id": "2399391", "revid": "52328449", "url": "https://it.wikipedia.org/wiki?curid=2399391", "title": "Calco semantico", "text": ""}
{"id": "2399392", "revid": "24379921", "url": "https://it.wikipedia.org/wiki?curid=2399392", "title": "Calchi semantici", "text": ""}
{"id": "2399393", "revid": "24379922", "url": "https://it.wikipedia.org/wiki?curid=2399393", "title": "Prot\u00e9g\u00e9", "text": ""}
{"id": "2399395", "revid": "124710294", "url": "https://it.wikipedia.org/wiki?curid=2399395", "title": "Chiesa di Santa Lucia (Marino)", "text": "La chiesa sconsacrata di Santa Lucia da Siracusa \u00e8 stato un luogo di culto cattolico della citt\u00e0 di Marino, in provincia di Roma, nell'area dei Castelli Romani, nella diocesi suburbicaria di Albano. Attualmente accoglie la sede del museo civico \"Umberto Mastroianni\".\nStoria.\nDurante i lavori di restauro della chiesa, diretti da Carla Bresciani Sacchi, per adattarla a sede museale e svolti tra gli anni ottanta e novanta del Novecento, \u00e8 stata rinvenuta sotto al piano del pavimento una cisterna quadrata di et\u00e0 romana (scoperta avvenuta per merito delle analisi delle strutture, effettuate da Giuliano Sacchi, in quel tempo funzionario della Soprintendenza per i Beni Ambientali e Architettonici del Lazio). Tale cisterna era probabilmente legata all'approvvigionamento idrico dell'antico \"municipium\" di \"Castrimoenium\", del quale si \u00e8 molto discussa l'ubicazione, collocandolo o fuori dall'abitato presso la localit\u00e0 Castel de' Paolis o nell'abitato presso il rione Castelletto: oggi sembra chiaro che quest'ultima ipotesi sia la pi\u00f9 corretta, poich\u00e9 i resti romani di Castel de' Paolis sono stati attribuiti ad una villa suburbana patrizia. Ad ogni modo la cisterna in et\u00e0 cristiana venne convertita ad uso liturgico come chiesa cristiana, come testimoniano i probabili segni della presenza di un altare sul lato est del locale sotterraneo.\nDagli studi effettuati dal Seccia Cortes nel 1915 su un'epigrafe risulta che la chiesa in superficie sia stata fondata nel 1102: \u00e8 probabile che in quella data gi\u00e0 esistesse l'altra chiesa parrocchiale del castello, intitolata a San Giovanni e collocata nel borgo alto-medioevale del rione Castelletto, presso la quale era anche situato il cimitero. La costruzione di una nuova chiesa pi\u00f9 a monte du quindi conseguenza dell'ampliamento basso-medioevale del castello.\nLa chiesa venne ricostruita in grande all'inizio del Duecento secondo le forme dell'architettura gotica, penetrata a Roma e nel Lazio attraverso l'influsso dell'ordine monastico riformato dei Cistercensi (con esempi di pregio come l'abbazia di Casamari a Veroli e l'abbazia di Fossanova a Priverno). I primi restauri avvennero intorno al 1225: con molto probabilit\u00e0 il committente dell'operazione fu la feudataria del castello Giacoma de Settesoli, vedova del feudatario Graziano Frangipane nonch\u00e9 amica di san Francesco d'Assisi e ispiratrice nella fondazione del Terzo Ordine Regolare di San Francesco. A lei sarebbe dovuta anche la denominazione della chiesa in onore di santa Lucia da Siracusa: infatti presso il palazzo dei Frangipane a Roma, situato nell'edificio di et\u00e0 severiana del Settizonio vicino al Circo Massimo, esisteva una chiesa di Santa Lucia in Settizonio, attualmente distrutta ed identificata con alcuni pregevoli resti situati tra sul lato sud-est del Palatino.\nNon si hanno pi\u00f9 notizie della chiesa fino al pontificato di papa Martino V (1417-1431), della famiglia Colonna, eletto dal concilio di Costanza dopo lo Scisma d'Occidente: con il suo appoggio, i Colonna acquistarono, direttamente o tramite loro uomini fidati, numerosi feudi laziali fra cui Genzano di Roma, Frascati, la commenda dell'abbazia di Santa Maria di Grottaferrata e Marino, acquistandola per 12.000 fiorini da Cristoforo Caetani. Per dare lustro al suo parentado, il papa decise di elevare la chiesa di Santa Lucia alla qualifica di basilica minore.\nDurante la guerra tra l'imperatore Carlo V d'Asburgo ed il re di Francia Francesco I di Valois, i Colonna presero le parti degli imperiali mentre papa Clemente VII si schier\u00f2 con i francesi. Di conseguenza nel novembre 1526 il papa eman\u00f2 un monitorio contro i Colonna, ed il mese successivo invi\u00f2 il legato pontificio Agostino Trivulzio con la missione di radere al suolo quattordici feudi laziali colonnesi, tra cui Marino, Zagarolo, Gallicano, Artena, Subiaco e Cave. Nel saccheggio di Marino furono particolarmente attivi i soldati inviati dal Comune di Velletri in appoggio all'esercito pontificio, che trafugarono una campana della chiesa di Santa Lucia e l'icona miracolosa della Madonna del Popolo che era conservata anch'essa nella chiesa: sennonch\u00e9 l'indomani l'icona torn\u00f2 miracolosamente al suo posto a Marino. Ad ogni modo, i marinesi apostrofano ancora oggi i velletrani come \"ruba Madonne e ruba campane\".\nL'icona della Madonna del Popolo era stata portata nel castello con ogni probabilit\u00e0 da qualche esponente della famiglia Colonna forse al tempo di papa Martino V, e collocata in un altare di marmi colorati antichi secondo alcuni autori provenienti dallo spoglio del tempio di Diana a Nemi. Nel 1583 l'immagine, chiamata \"Maria Santissima di Santa Lucia\", era sicuramente nella chiesa di Santa Lucia, e risultava attorniata da \"ex voto\" ed altre offerte votive.\nPare che la chiesa nel Cinquecento subisse gravi danni (ricordiamo che il castello di Marino venne espugnato e raso al suolo non solo nel 1526 ma anche nel 1501 ed un nuovo saccheggio si verific\u00f2 nel 1599), ed addirittura patisse il crollo della navata destra: tuttavia ancora nel 1620 veniva realizzato un nuovo fonte battesimale per cura dell'arciprete. Con grande probabilit\u00e0 la confraternita del Gonfalone di Marino si stabil\u00ec presso la chiesa dopo il 1580, anno in cui vendette la sua antica sede presso la chiesa di Santa Maria delle Grazie ai padri Agostiniani. I confrati abbandonarono la chiesa solo intorno al 1698, quando commissionarono la costruzione dell'oratorio del Gonfalone all'architetto Girolamo Fontana.\nL'abbandono della chiesa, assieme all'altra parrocchiale di San Giovanni, venne stabilito dall'atto di visitazione siglato il 28 ottobre 1636 da monsignor Giovanni Battista Altieri: rendite, benefici, prebende e competenze delle due parrocchie dovevano convergere nella nuova parrocchia della basilica collegiata di San Barnaba. Le ragioni di questa unificazioni, al di l\u00e0 dello stato di fatiscenza in cui versavano entrambe le chiese, pu\u00f2 anche essere ricercato nella crescente tensione venutasi a creare fra le due comunit\u00e0 parrocchiali, l'una legata al rione Santa Lucia, l'altra al rione Castelletto: entrambe avevano un arciprete e due canonici, una compagnia laicale, e la vita dei due quartieri ruotava tutta attorno alle due chiese, tanto che esistevano ad esempio due forni, uno di Santa Lucia ed uno di San Giovanni (la memoria di questi rimane nella toponomastica).\nI lavori per la costruzione della nuova collegiata iniziarono nel 1640 e terminarono attorno al 1655, anche se la prima celebrazione eucaristica si svolse solo nel 1662 a causa della terribile epidemia di peste del 1656, che in tre mesi lasci\u00f2 in vita solo diciassette famiglie marinesi. Papa Urbano VIII ad ogni modo ratific\u00f2 ufficialmente l'unificazione delle due parrocchie con il \"Breve\" apostolico \"Excelsa merita Sanctorum\", che istituiva la nuova parrocchia elevandola a collegiata con arciprete dotato di dignit\u00e0 abbaziale \"nullius diocesios\", dodici canonici regolari e quattro cappellani. Nel dicembre 1662 la chiesa di Santa Lucia venne spogliata anche della venerata immagine della Madonna del Popolo, solennemente traslata nella basilica di San Barnaba il 10 dicembre di quell'anno con grande partecipazione di clero, di popolo e di autorit\u00e0. Si presuppone che gli ornamenti pi\u00f9 preziosi del luogo di culto siano stati asportati e portati nella nuova collegiata, o peggio venduti o comunque disperso: la base del summenzionato fonte battesimale venne utilizzata nel Settecento durante una missione come base per collocarvi una croce.\nNel 1669 il cardinale vescovo della diocesi suburbicaria di Albano Ulderico Carpegna autorizz\u00f2 il duca Lorenzo Onofrio Colonna a ridurre ad uso profano le due chiese di Santa Lucia e San Giovanni: mentre la chiesa di San Giovanni venne concessa ai monaci basiliani dell'abbazia di Santa Maria di Grottaferrata come ospedale per i religiosi anziani o ammalati, salvandosi temporaneamente alla distruzione (che sopravvenne comunque, tanto che oggi difficilmente si ritrovano elementi architettonici del luogo di culto tra le case), Santa Lucia venne adibita prima a lanificio, poi a fienile, quindi a tinello per la produzione del vino.\nNel 1850 l'edificio, ormai mutilato di tante parti come l'abside, il portico ed il campanile, inglobati nelle civili abitazioni private circostanti, venne nuovamente adibito a chiesa dai Missionari del Preziosissimo Sangue: dopo l'annessione del Lazio al regno d'Italia avvenuta nel settembre 1870, nel 1873, con l'estensione ai territori dell'ex-Stato Pontificio della legge italiana sull'eversione dei beni ecclesiastici, la chiesa venne acquisita dal demanio. Agli inizi del Novecento l'ex-chiesa divent\u00f2 cos\u00ec cinema, a partire dagli anni venti fu riconvertita a casa del fascio e luogo di allenamento per la giovent\u00f9 fascista (in aperta concorrenza con l'Oratorio Parrocchiale San Barnaba, come ricordano alcuni testimoni dell'epoca), quindi durante la seconda guerra mondiale ospit\u00f2 alcuni sfollati di guerra e nel 1974 fu ceduta dal demanio al Comune di Marino come luogo di manifestazioni culturali.\nIl museo \u00e8 stato aperto nel maggio 2000 ed ufficialmente inaugurato nel mese di settembre dello stesso anno, in occasione dei festeggiamenti per la settantaseiesima Sagra dell'Uva. L'istituzione \u00e8 stata intitolata allo scultore fontanese Umberto Mastroianni, che ha vissuto i suoi ultimi anni a Marino presso il Casino Colonna, dove mor\u00ec nel 1998, lasciando numerose opere d'arte al Comune.\nDescrizione.\nLa chiesa, isolata in origine su ogni lato, era orientata da est ad ovest, secondo il moto giornaliero del Sole dall'alba al tramonto. L'impianto doveva essere a pianta basilicale a tre navate con abside centrale, anche se sono sopravvissute solo la navata centrale e quella destra, sulla quale si aprono due cappelle. Un'altra cappella, probabilmente uno scampolo della navata sinistra, si apre sulla navata centrale: qui \u00e8 situato l'accesso attuale all'edificio, attraverso una ripida scala in peperino che conduce a largo Giacoma de Settesoli.\nL'accesso originario era su via Santa Lucia, attraverso una scalinata che si intravede ancora, dissestata, fra le case: all'epoca questa era la principale arteria del centro storico di Marino. Secondo le ricostruzioni del Seccia Cortes nel 1915 e di Marina Funghi nel 2007, dalla scalinata d'accesso si accedeva ad un nartece e poi, attraverso tre porte (una delle quali, murata, era ancora visibile alla fine dell'Ottocento, e presentava una cornice a bugne in peperino), alla chiesa. Inoltre su questo fianco era situato il campanile, del quale oggi non restano tracce. Al centro della facciata, probabilmente a salienti, si apriva un rosone circolare.\nNello scavo dei pavimenti sono state rinvenute fosse e resti appartenenti a sepolture medioevali, e sulle pareti della prima campata due brandelli di affreschi raffiguranti un santo vegliardo ed una decorazione. \nIl ritrovamento del brano degli originari affreschi, tra cui quello raffigurante un Santo Vegliardo, si deve all'Arch. Giuliano Sacchi che, indagando accuratamente i tessuti murali allo scopo di individuare le varie fasi storiche della costruzione, ebbe modo di notare che dietro il nuovo pilastro gotico era conservata la muratura di una fase precedente, che a seguito di saggi rivel\u00f2 il dipinto del \"Santo Vegliardo\" (fonte diretta del direttore dei lavori dell'epoca, Arch. Carla Bresciani).\nAltri frammenti della decorazione gotica della chiesa, conservati gi\u00e0 nell'antiquarium comunale ed in seguito depositati presso l'istituto statale d'arte \"Paolo Mercuri\", si riferivano alle bifore delle finestre (e di esse almeno due sono rimaste intatte in sito) ed al rivestimento cosmatesco del pavimento del presbiterio e dell'altare maggiore.\nCome accennato, sotto la chiesa \u00e8 stata rinvenuta a sorpresa durante il restauro degli anni novanta una cisterna romana: essa \u00e8 rappresentata da un locale a pianta quadrata, con volte a botte sorrette da quattro pilastri. Le pareti sono rivestite di selce e tufo ed impermeabilizzate con il cocciopesto. L'acqua defluiva dalla cisterna dal lato est, grazie ad un sistema di grotte e cunicoli ancora parzialmente inesplorato. In epoca cristiana, il locale sotterraneo venne utilizzato come luogo di culto, come dimostrano la presenza di un gradino sopraelevato, probabile sede di un altare, e di alcuni affreschi medioevali simili a quelli rinvenuti nella chiesa soprastante."}
{"id": "2399396", "revid": "390364", "url": "https://it.wikipedia.org/wiki?curid=2399396", "title": "Candaulismo", "text": ""}
{"id": "2399399", "revid": "107831", "url": "https://it.wikipedia.org/wiki?curid=2399399", "title": "Porsche Tennis Grand Prix 2009", "text": "Il Porsche Tennis Grand Prix 2009 \u00e8 stato un torneo femminile di tennis giocato sulla terra rossa. \n\u00c8 stata la 32\u00aa edizione del Porsche Tennis Grand Prix, che fa parte della categoria Premier nell'ambito del WTA Tour 2009.\nSi \u00e8 giocato nel Porsche Arena di Stoccard in Germania, dal 27 aprile al 3 maggio 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Svetlana Kuznecova ha battuto in finale Dinara Safina, 6\u20134, 6\u20133\nDoppio.\n Bethanie Mattek-Sands / Nadia Petrova hanno battuto in finale Gisela Dulko / Flavia Pennetta, 5\u20137, 6\u20133, 10\u20137"}
{"id": "2399404", "revid": "15756", "url": "https://it.wikipedia.org/wiki?curid=2399404", "title": "Pippi Calzelunghe (romanzo)", "text": "Pippi Calzelunghe \u00e8 un libro per ragazzi del 1945 della scrittrice svedese Astrid Lindgren. Il libro ebbe uno straordinario successo in patria e all'estero e ne venne tratto un lungometraggio cinematografico e una serie televisiva di successo.\nGenesi.\nNel 1941 Karin, la figlia di Astrid Lindgren, ebbe una polmonite e ogni sera la madre si sedeva vicino al suo letto e le raccontava delle storie e fiabe. Accadde che una sera Karin le chiese la storia di Pippi Calzelunghe, un nome che si era inventata al momento: vista la stranezza del nome, la Lindgren decise che anche la storia della bambina dovesse essere oltremodo fuori dal comune. A Karin piacque cos\u00ec tanto la prima storia di Pippi che ne chiese sempre altre e negli anni seguenti Pippi divenne il principale personaggio dei racconti di casa Lindgren. Nel 1944, a causa di una caduta sul ghiaccio, la Lindgren si slog\u00f2 una caviglia e fu costretta a letto. In quei giorni stenograf\u00f2 le storie di Pippi e scopr\u00ec che scrivere era divertente quanto leggere. Successivamente trascrisse tutto in un manoscritto, da lei anche illustrato, che don\u00f2 alla figlia per il suo decimo compleanno che fu poi pubblicato nel 1945 (\"Pippi L\u00e5ngstr\") dall'editore Rab\u00e9n &amp; Sj\u00f6gren.\nTrama.\nIl romanzo, ambientato negli anni 1920 o 1940, \u00e8 la storia di \"Pippi Calzelunghe\", una bambina che va a vivere da sola in una grande villa in un piccolo paese della Svezia, e di \"Tommy\" e \"Annika\", due fratellini che fanno subito amicizia con lei. Insieme a Pippi, i due bambini vivono delle bizzarre e favolose avventure. Si tratta di svariati episodi che raramente riportano connessioni l\u2019uno con l\u2019altro ma sono tutti uniti dalla fantasia di Pippi, una bambina che non si annoia mai, dotata di una grandissima inventiva, che guarda il mondo dal suo punto di vista.\nDocumenti originali.\nTutta la documentazione che riguarda la creazione del romanzo \u00e8 conservata presso la Biblioteca nazionale svedese di Stoccolma, nell'archivio Lindgren, iscritto dal 2005 dall'UNESCO nel Memory of the world register.\nEdizioni.\nEdizioni nel mondo.\nDi seguito, in ordine cronologico, le 37 edizioni mondiali del libro."}
{"id": "2399407", "revid": "205250", "url": "https://it.wikipedia.org/wiki?curid=2399407", "title": "Lamberto Mazza", "text": "Biografia.\nConseguito il diploma di ragioniere, nel 1961 \u00e8 entrato a far parte della Industrie Zanussi di Pordenone. \nNominato direttore finanziario, ingloba nel gruppo Zanussi la Stice, la Becchi, la Zoppas e la Triplex, aziende in condizioni critiche che riporta alla normalit\u00e0.\nLa presidenza dell'Udinese.\nPresidente della Zanussi, diventa presidente dell'Udinese Calcio il 27 giugno 1981, dopo il ritiro di Sanson.\nGrazie all'aiuto del General Manager Franco Dal Cin, con un'incredibile operazione di mercato riesce a convincere il numero 10 della nazionale brasiliana Zico a trasferirsi a Udine, in una squadra che veniva considerata di secondo piano. Il costo dell'operazione \u00e8 di 6 miliardi di lire, in parte ricavati dai numerosi sponsor in parte dalle casse della Zanussi; quest'ultimo fatto fa esplodere un caso in Friuli, in quanto i sindacati esprimono il loro disaccordo. Un altro problema \u00e8 rappresentato dal blocco degli stranieri voluto dall'avvocato e presidente della FIGC Federico Sordillo: Mazza gli risponde in Piazza XX Settembre, davanti ad una grande folla di tifosi, pronunciando queste parole:\nIn un primo momento viene coinvolto nello scandalo del 1986 ma alla fine viene assolto.\nNel luglio del 1986 cede la societ\u00e0 a Giampaolo Pozzo.\nMorte.\nMuore a Pordenone la mattina del 20 agosto 2012 all'et\u00e0 di 86 anni."}
{"id": "2399409", "revid": "287204", "url": "https://it.wikipedia.org/wiki?curid=2399409", "title": "L'albero di Idhunn", "text": "L'albero di Idhunn \u00e8 il secondo libro della saga, \"La ragazza drago,\" scritta da Licia Troisi, celebre autrice italiana di fantasy. Venne pubblicato il 26 aprile 2009 dalla Arnoldo Mondadori Editore e successivamente tradotto in diverse lingue.\nTrama.\nIn questo romanzo, ritroviamo Sofia e Lidja nella magica citt\u00e0 delle streghe: Benevento. \nDopo infatti nove mesi di assoluta tranquillit\u00e0 dall'ultima missione, durante il quale le due Draconiane hanno imparato a controllare i loro poteri e ad evocare le grandi ali dei rispettivi draghi, il professore decide di inviarle in tourn\u00e9e con il circo di Lidja, mentre lui si recher\u00e0 in Ungheria sulle tracce del terzo Draconiano. \nLavorare al circo per\u00f2 non piace molto a Sofia, specialmente quando deve esibirsi come pagliaccio, cos\u00ec la ragazzina spesso ricerca la solitudine al riparo di un piccolo chiostro aperto al pubblico, dove incontra una gentile vecchina, che non solo appare e scompare misteriosamente, ma intuisce pure che Sofia possiede dei poteri speciali. \nUna sera, al circo, Sofia incontra per caso Fabio, un bel ragazzo dall'aspetto tormentato e dai modi strafottenti. Sofia se ne innamora a prima vista, ignara che il ragazzo sia in realt\u00e0 il terzo Draconiano tanto cercato dal professore. Fabio per\u00f2 \u00e8 anche al servizio delle viverne e collabora con Ratatoskr alla ricerca del secondo frutto che sembra trovarsi proprio a Benevento.\nFabio infatti ha in s\u00e9 l'anima di Eltanin, il drago domatore del fuoco che ai tempi di Draconia, in cambio di pi\u00f9 potere, trad\u00ec i suoi compagni per allearsi con Nidhoggr. Fabio possiede anche due bracciali di ferro datigli da Nidhoggr che gli consentono di usare le armi e le armature degli Assoggettati senza per\u00f2 perdere la sua volont\u00e0, come normalmente accadrebbe ad altre persone. \nNel frattempo, attraverso alcuni sogni, Sofia e Lidja scoprono che in passato a Benevento esisteva un noce leggendario, menzionato in tutte le leggende e considerato luogo dei sabba delle streghe, ma in realt\u00e0 molto simile all'Albero del Mondo. Le due amiche si mettono cos\u00ec alla ricerca dell'albero pensando di poter trovare con esso anche il secondo frutto. \nDurante le sue ricerche in solitaria, Sofia incrocia per caso Fabio, scoprendo cos\u00ec che il ragazzo lavora per le viverne. I due si scontrano, ferendosi reciprocamente. \nIl professore nel frattempo giunge a Benevento ed, appreso da Sofia dello scontro, informa lei e Lidja che Fabio \u00e8 il terzo Draconiano da lui vanamente cercato in Ungheria e del tradimento di cui in passato si macchi\u00f2 il drago che alberga in lui.\nCon il professore nuovamente tra loro, le due amiche si mettono a cercare il magico noce per tutta la citt\u00e0, ignare che Fabio le stia pedinando su ordine di Nidhoggr per rubare il risultato dei loro sforzi.\nAlla fine Lidja ha una visione del teatro romano, dove si trova una chiave in grado di aprire una porta verso un'altra dimensione dove \u00e8 nascosto il noce. Al teatro per\u00f2 Sofia e Fabio si scontrano di nuovo, ma, proprio quando le parole di Sofia stanno per far breccia nell'animo tormentato di Fabio, compare Ratatoskr che le ruba la chiave e ferisce il professore. Riportato Schlafen al circo, Sofia e Lidja si recano nel luogo dove si trova il noce, ma il loro arrivo \u00e8 tardivo perch\u00e9 Fabio e Ratatoskr riescono a portare a termine il rito che fa risorgere il noce a Benevento. La pianta, tuttavia, corrotta dal sangue di Nidhoggr, \u00e8 ora malvagia e crea una foresta primitiva piena di pericoli per tutta la citt\u00e0, addormentando tutti coloro che la abitano, eccetto le viverne e Draconiani. Dal noce infine emerge una ragazza, Matilde, morta nel medioevo perch\u00e9 accusata di stregoneria e che non \u00e8 altri che la reincarnazione di Idhunn, la Custode umana a cui Eltanin affid\u00f2 il proprio frutto. Fabio inizia cos\u00ec a ricordare attraverso Eltanin, che in realt\u00e0 il drago si pent\u00ec di essersi schierato con le viverne, per cui cerca di avvisare Idhunn del pericolo, ma gli innesti datigli da Nidhoggr prendono il controllo del suo corpo, cos\u00ec \u00e8 obbligato dalla Grande Viverna a portare via ad Idhunn il frutto. \nNel frattempo giungono Lidja e Sofia, che, dopo varie peripezie per la citt\u00e0, hanno incontrato la vecchia conosciuta da Sofia: il fantasma della madre di Matilde, alias Idhunn\u02d0, la quale ha finalmente spiegato loro la tragica storia della figlia. \nLidja si mette dunque all'inseguimento di Ratatoskr, fuggito con il frutto, mentre Sofia salva Fabio dagli innesti di ferro; in questo modo il ragazzo riesce a ricordare definitivamente il suo passato ed il ritorno di Eltanin dalla parte dei draghi. Comprendendo di essere stato usato, anche Fabio cerca di raggiungere Ratatoskr per ucciderlo e vendicarsi. Nella lotta per\u00f2 Sofia viene ferita gravemente. \nFabio allora usa il frutto per sconfiggere Ratatoskr, far sparire la foresta e curare Sofia. Lo spirito di Idhunn lo perdona per i suoi errori, passati e presenti, ed insieme alla madre fantasma, lascia per sempre questo mondo. \nIn ospedale, dove viene portata Sofia, Fabio incontra il professore\u02d0 e per la prima volta si sente fiero di s\u00e9 per aver fatto del bene e per aver salvato la vita di Sofia. Ora sa da che parte stare, ma non si sente pronto ad amare di nuovo altre persone o a combattere in squadra, cos\u00ec lascia non visto l'ospedale. \nAlla fine Sofia, Lidja e il professore lasciano Benevento portando con loro il frutto. \nFabio non andr\u00e0 con loro, nonostante la delusione di Sofia, sempre innamorata di lui, ma ormai ha aderito alla loro causa, come dimostra il fatto che da lontano li saluti prima della loro partenza.\nDraconiani.\nSofia Schlafen: adolescente di 14 anni, insicura ma generosa e di buon cuore, adottata dal professor Schlafen. Capelli ricci e rossi, due grandi occhi verdi e svariate lentiggini attorno al naso, protagonista della storia. \u00c8 appassionata dei libri fantasy ed horror. Dentro di lei risiede lo spirito di Thuban, il capo dei Draghi Guardiani. Grazie a lui Sofia ha il potere della vita: pu\u00f2 far crescere liane e piante che usa per immobilizzare o attaccare gli avversari. S'innamora a prima vista di Fabio ed \u00e8 convinta che il ragazzo possa riscattare sia suoi errori, che quelli di Eltanin.\nLidja: adolescente di 14 anni. Fin dall'inizio si dimostra la pi\u00f9 coraggiosa del gruppo. \u00c8 descritta come molto carina, atletica, con lunghi capelli corvini ed occhi scuri. \u00c8 la trapezista nel circo, dove \u00e8 stata cresciuta dalla defunta nonna. Dentro di lei risiede lo spirito di Rastaban, il migliore amico di Thuban. Lidja ha il potere della telepatia e della telecinesi, anche se per combattere usa solo la seconda: pu\u00f2 infatti sollevare gli oggetti con il pensiero e, in caso di necessit\u00e0, lanciarli contro i nemici. Diversamente da Sofia non prova simpatia per Fabio, in quanto la sua lealt\u00e0, il suo senso di squadra e l'indiscussa fedelt\u00e0 di Rastaban alla causa dei draghi le rendono difficile perdonare,sia il tradimento di Eltanin, che il carattere solitario e scontroso di Fabio.\nFabio Szilard: adolescente di 15 anni, alto, magro, con voluminosi ricci scuri ed occhi neri. In lui alberga Eltanin, il drago che doma il fuoco. Ha un carattere sicuro, forte, ma anche strafottente e poco socievole. La sua indole tormentata \u00e8 dovuta al suo passato difficile. La madre era originaria di Benevento, ma per amore si trasfer\u00ec in Ungheria, patria del padre di Fabio. Questi tuttavia rinneg\u00f2 il figlio a causa dei suoi poteri di Draconiano, cos\u00ec Fabio e la madre tornarono a Benevento in condizioni di povert\u00e0, sino alla morte di quest'ultima. Fabio, indurito il suo cuore per il dolore, fin\u00ec in diversi orfanotrofi, dimostrandosi un ragazzo ribelle e difficile da gestire. Viene infine trovato da Ratatoskr che gli racconta una mezza verit\u00e0 sulle sue origini, il tradimento senza pentimento di Eltanin, per convincerlo a collaborare con le viverne. Alla fine Fabio scopre che in realt\u00e0 Eltanin si pent\u00ec, tornando dalla parte dei draghi cercando vendetta contro Ratatoskr senza riuscirci. In compenso salva la vita a Sofia, e, anche se alla fine passa dalla parte dei Draconiani, decide di non tornare a Roma con il professore, Sofia e Lidja perch\u00e9 vuole prima capire s\u00e9 stesso e riflettere sul suo passato.\nCustodi.\nProfessore Schlafen: eccentrico professore di antropologia di origini tedesche, padre adottivo di Sofia e mentore dei Draconiani. Si veste sempre da uomo dell'Ottocento ed abita in un'isolata e suggestiva villa vicino al Lago d'Albano. In realt\u00e0 \u00e8 la reincarnazione di un'antica casta di sacerdoti draconiati, chiamati, i Custodi. All'inizio del libro si trova in Ungheria per cercare Fabio, poi per\u00f2 raggiunge Sofia e Lidja a Benevento per spiegargli l'oscuro passato di Eltanin.\nDraghi.\nThuban: capo dei Draghi Guardiani, \u00e8 un drago di colore verde smeraldo con il potere della vita. Pu\u00f2 infatti controllare le piante e ricreare la clorofilla dell'Albero del Mondo, benefica per i draghi, ma letale per le viverne. Fu l'ultimo a cadere in battaglia dopo aver imprigionato Nidhoggr. Prima di morire infuse il suo spirito in Lung, un avo di Sofia. Sofia condivide con lui pensieri e ricordi.\nRastaban: il pi\u00f9 fedele e leale dei Draghi Guardiani e miglior amico di Thuban. Controlla il potere della telecinesi e della telepatia. \u00c8 di colore rosso magenta. All'epoca della guerra tra draghi e viverne era considerato un punto fermo nella resistenza dei draghi, probabilmente considerato il combattente pi\u00f9 disciplinato e sicuramente pi\u00f9 convinto della causa. Fu il primo a morire, ucciso da Nidhoggr sotto gli occhi di Thuban.\nEltanin: drago giallo-dorato avente il potere del fuoco. Era il drago pi\u00f9 giovane, impulsivo ed ambizioso dei cinque. Consapevolmente trad\u00ec i suoi compagni quando Nidhoggr gli promise pi\u00f9 potere se si fosse votato alla causa delle viverne e gli consegn\u00f2 parte della linfa dell'Albero del Mondo per riuscire a penetrare le difese dell'arbusto e divorarne le radici. Si pent\u00ec tuttavia grazie ad Idhunn, la Custode umana che per lui era come una sorella, e riscatt\u00f2 il proprio errore nascondendo il frutto che gli apparteneva e ribellandosi alle viverne.\nAntagonisti.\nNidafjoll: anche detta \"Nida\", \u00e8 una delle emanazioni terrene di Nidhoggr. Anche se appare come una bella ragazza ventenne con un caschetto biondo, \u00e8 in realt\u00e0 una viverna nera in grado di scatenare fiamme fredde come ghiaccio. Non compare in questo libro, impegnata altrove per cercare il terzo frutto.\nRatatoskr: altra emanazione terrena di Nidhoggr. Ha l'aspetto di un bel ragazzo ventenne, ben vestito e dai modi affettati. In realt\u00e0 \u00e8 anche lui una viverna nera. Avulso da ogni sentimento umano o di piet\u00e0, si serve di Fabio, ingannandolo e sfruttando i ricordi incompleti del Draconiano allo scopo di giungere al frutto di Eltanin.\nNidhoggr: \u00e8 il nemico supremo, la Grande Viverna simbolo del male e dell'odio, imprigionata da Thuban sottoterra dopo la battaglia finale. Nonostante l'indebolimento del sigillo, non pu\u00f2 ancora manifestarsi sulla terra, per questo si serve di Nida e Ratatoskr, le sue promanazioni in grado anche di assumere aspetto umano. Sebbene Nidhoggr li chiami \"figli\", in realt\u00e0 i due sono da lui considerati servi-sottoposti, al di poco superiori agli umani, che la Grande Viverna non esita a punire crudelmente in caso di fallimento. I due lo evocano di tanto in tanto per riferirgli l'esito delle rispettive missioni.\nPersonaggi presenti in questo libro.\nIdhunn: una dei cinque Custodi, sacerdoti umani, che, all'epoca di Draconia, proteggevano l'Albero del Mondo. Anche il suo spirito, come quello che alberga nel professore, si \u00e8 trasmesso per generazioni, sino a che, nel medioevo, si reincarn\u00f2 in Matilde. Quest'ultima tuttavia venne scambiata per una strega e in quell'epoca mor\u00ec. Ella tuttavia fece in modo di conservare il proprio spirito nel noce di Benevento insieme al frutto di Eltanin: solo a quest'ultimo infatti avrebbe ridato il frutto. Fu grazie a lei che all'epoca di Draconia Eltanin comprese il proprio sbaglio.\nUna vecchina: fantasma di un'anziana e gentile signora che nel medioevo era la madre di Matilde. Vaga per Benevento in cerca della figlia. Pi\u00f9 volte si manifesta a Sofia, aiutandola, e alla fine lei e la figlia si ricongiungono per passare a miglior vita.\nAlma: zingara, direttrice del circo dove vive Lidja e amica della nonna di quest'ultima. Lidja la considera una sorta di \"zia\", ed \u00e8 infatti a lei che il professore chiede di poter tenere Lidja con s\u00e9, in quanto Alma aveva promesso alla nonna di Lidja di prendersi cura di quest'ultima. Veste con variopinti abiti gitani e fuma sempre qualche sigaretta.\nCarlo e Martina: in arte anche detti \"Duo CicoByo\", sono due simpatici personaggi, clown all'interno del circo dove lavora Lidja. Ritengono che Sofia abbia un grande talento come pagliaccio.\nMinimo: nano banditore appartenente alla compagnia circense del circo di Lidja.\nMarcus: domatore grande e grosso parte della compagnia circense di Lidja. Si occupa di Orsola, l'elefante.\nEttore e Mario: gemelli, acrobati e giocolieri, parte della compagnia circense di Lidja. Famoso \u00e8 il loro numero con i birilli infuocati.\nBecca: acrobata equestre che fa parte della compagnia circense di Lidja. Inseparabile dalla sua puledra Dana.\nSara: donna cannone o donna barbuta a seconda della serata. Anche lei, fa parte della compagnia circense di Lidja."}
{"id": "2399412", "revid": "1442080", "url": "https://it.wikipedia.org/wiki?curid=2399412", "title": "Paramorfismo", "text": "Il paramorfismo \u00e8 uno scorretto atteggiamento posturale che causa gravi danni alla morfologia corporea dell'organismo e della colonna vertebrale.\nVari Tipi di paramorfismi.\nI paramorfismi di comparsa pi\u00f9 comune sono:"}
{"id": "2399413", "revid": "33689", "url": "https://it.wikipedia.org/wiki?curid=2399413", "title": "Lucio Ragonio Quinziano", "text": "Ragonio Venusto, console del 240, fu probabilmente suo nonno; membri successivi della famiglia furono Ragonio Vincenzio Celso, \"vir clarissimus\" e prefetto dell'annona del 389, e Lucio Ragonio Venusto, \"pontifex Vestalis maior\" nel 390."}
{"id": "2399415", "revid": "363629", "url": "https://it.wikipedia.org/wiki?curid=2399415", "title": "Infarto", "text": "Per infarto, o sindrome di Kesperek, si intende la necrosi di un tessuto per ischemia, cio\u00e8 deficit di flusso sanguigno.\nI sintomi sono diversi a seconda dell'organo interessato, tuttavia il sintomo principale \u00e8 rappresentato da dolore acuto di varia intensit\u00e0 (ad insorgenza improvvisa); \u00e8 per\u00f2 possibile che l'infarto sia clinicamente asintomatico, soprattutto qualora sia di dimensioni molto piccole.\nEziopatogenesi.\nLa sindrome acuta \u00e8 provocata da una insufficiente irrorazione sanguigna ad un organo o a parte di esso, per una occlusione improvvisa o per una stenosi critica delle arterie che portano il sangue in quel distretto dell'organismo.\nLa causa \u00e8 costituita nella maggior parte dei casi dall'aterosclerosi. Quando vanno incontro ad ulcerazione, le placche aterosclerotiche possono provocare occlusione arteriosa acuta, sia attraverso la formazione di emboli sia attraverso la trombosi sovrapposta all'ulcerazione.\nL'infarto miocardico, dove l'organo interessato \u00e8 il cuore, e l'infarto cerebrale, responsabile dell'80% dei casi di ictus, sono le pi\u00f9 frequenti cause di morte nei paesi occidentali; questi due organi sono i pi\u00f9 suscettibili poich\u00e9 possiedono circolazioni terminali, e quindi in caso di ostruzione del proprio vaso afferente non possono sopperire la mancanza di sangue attraverso altri vasi anastomotici; altre tipologie di infarto sono invece relativamente rare, poich\u00e9 molti distretti sono irrorati da pi\u00f9 arterie, che permettono al vaso non interessato di supplire efficacemente al deficit nutritizio. Nel fegato, per esempio, l'85% del flusso nutritizio \u00e8 trasportato dalla vena porta, mentre l'arteria epatica contribuisce per il 15%; un'ostruzione di quest'ultima non provoca quindi un infarto del tessuto da essa irrorato mentre un'occlusione acuta della vena porta \u00e8 poco frequente.\nForme cliniche.\nLe forme cliniche pi\u00f9 frequenti sono:\nIl pi\u00f9 frequente fra tutti \u00e8 quello del miocardio, tanto che l'uso della parola \"infarto\" indica comunemente quello cardiaco."}
{"id": "2399423", "revid": "1086846", "url": "https://it.wikipedia.org/wiki?curid=2399423", "title": "Calcio Catania 1999-2000", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1999-2000."}
{"id": "2399426", "revid": "33689", "url": "https://it.wikipedia.org/wiki?curid=2399426", "title": "Protadio", "text": "Biografia.\nAristocratico gallo-romano, era forse nato a Treviri, nella Gallia Belgica, figlio probabilmente di quel tal \"consularis\" Minervio che partecip\u00f2 all'ambasciata del Senato romano presso l'imperatore Valentiniano II assieme a Vettio Agorio Pretestato e a Volusio Venusto.\nNel 395 si rec\u00f2 dalla Gallia a Mediolanum, mentre il fratello Florentino era \"quaestor sacri palatii\"; ma poi torn\u00f2 in Gallia, vivendo sia a Treviri che nella Gallia meridionale.\nFu \"praefectus urbi\" di Roma. La data non \u00e8 accertata, ma \u00e8 stata stimata tra il 400 e il 401, considerato il fatto che una delle fonti per questa carica, Quinto Aurelio Simmaco, mor\u00ec nel 402, e che ci sono pochi anni disponibili prima; fu forse successore di Nicomaco Flaviano."}
{"id": "2399427", "revid": "1305772", "url": "https://it.wikipedia.org/wiki?curid=2399427", "title": "Parterre", "text": ""}
{"id": "2399429", "revid": "1494169", "url": "https://it.wikipedia.org/wiki?curid=2399429", "title": "Flaviano", "text": ""}
{"id": "2399430", "revid": "767487", "url": "https://it.wikipedia.org/wiki?curid=2399430", "title": "ASB Classic 2009", "text": "L'ASB Classic 2009 \u00e8 stato un torneo di tennis giocato sul cemento. \n\u00c8 stata la 24\u00aa edizione del ASB Classic,che fa parte della categoria International nell'ambito del WTA Tour 2009. \nSi \u00e8 giocato all'ASB Tennis Centre di Auckland in Nuova Zelanda, dal 5 al 10 gennaio 2009.\nPartecipanti.\nTeste di serie.\nGiocatrici passate dalle qualificazioni:\nCampioni.\nSingolare.\n Elena Dement'eva ha battuto in finale Elena Vesnina, 6-4, 6-1\nDoppio.\n Nathalie Dechy / Mara Santangelo hanno battuto in finale Nuria Llagostera Vives / Arantxa Parra Santonja, 4\u20136, 7\u201363, 12\u201310"}
{"id": "2399435", "revid": "834", "url": "https://it.wikipedia.org/wiki?curid=2399435", "title": "Alessandro del Barbiere", "text": ""}
{"id": "2399436", "revid": "999533", "url": "https://it.wikipedia.org/wiki?curid=2399436", "title": "Gran Premio d'Europa 1993", "text": "Il Gran Premio d'Europa 1993 \u00e8 stato un Gran Premio di Formula 1 disputato l'11 aprile 1993 sul Circuito di Donington Park, in Inghilterra. La gara \u00e8 stata vinta da Senna su McLaren.\nQualifiche.\nLe Williams dominano le qualifiche, con Prost e Hill rispettivamente primo e secondo sulla griglia di partenza; il terzo, Schumacher, ha oltre un secondo e mezzo di distacco dalla pole position del francese. Seguono Senna, Wendlinger, Andretti, Lehto, Berger, Alesi e Patrese.\nGara.\nLa gara parte sotto la pioggia; alla partenza Prost e Hill mantengono le prime posizioni, mentre Schumacher chiude Senna ed entrambi vengono superati da Wendlinger. Nel corso del primo passaggio, per\u00f2 il brasiliano si scatena: sopravanzato Schumacher gi\u00e0 all'uscita della prima curva, nel resto del giro supera in sequenza Wendlinger, Hill e Prost, conquistando la testa della corsa. Pi\u00f9 indietro, Andretti e Wendlinger entrano in contatto e sono costretti al ritiro, mentre Barrichello risale addirittura in quarta posizione dietro al duo Williams Renault.\nSenna conquista immediatamente un grande vantaggio sugli inseguitori; la gara \u00e8 poi un continuo susseguirsi di acquazzoni di pochi minuti ciascuno, che obbligano i piloti ad un gran numero di cambi gomme. Senna non si lascia sorprendere dalle mutevoli condizioni meteo e vince la seconda gara consecutiva davanti a Hill, Prost (addirittura doppiato dal brasiliano), Herbert (quarto per la seconda volta consecutiva), Patrese e Barbazza, al primo punto in carriera; Barrichello viene invece tradito dalla sua Jordan a cinque giri dalla fine mentre si trovava in zona podio al 3\u00ba posto, posizione che cede cos\u00ec a Prost, che in precedenza aveva perso la seconda piazza in quanto rallentato dalle sette soste ai box, pi\u00f9 della maggior parte degli altri piloti, e da un problema con la frizione nel ripartire da una sosta al box."}
{"id": "2399440", "revid": "287204", "url": "https://it.wikipedia.org/wiki?curid=2399440", "title": "Seng\u00e9s", "text": "Seng\u00e9s \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Jaguaria\u00edva."}
{"id": "2399441", "revid": "149732", "url": "https://it.wikipedia.org/wiki?curid=2399441", "title": "Seno paranasale", "text": ""}
{"id": "2399446", "revid": "287204", "url": "https://it.wikipedia.org/wiki?curid=2399446", "title": "Jaguaria\u00edva", "text": "Jaguaria\u00edva \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Jaguaria\u00edva. La citt\u00e0 si trova a 236\u00a0km dalla capitale Curitiba."}
{"id": "2399449", "revid": "36426", "url": "https://it.wikipedia.org/wiki?curid=2399449", "title": "Bosco ai Frati", "text": ""}
{"id": "2399452", "revid": "287204", "url": "https://it.wikipedia.org/wiki?curid=2399452", "title": "Arapoti", "text": "Arapoti \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Jaguaria\u00edva.\nStoria.\nIl nome \"Arapoti\" significa \"campo fiorito\" e trae le sue origini nella storica Fazenda Jaguaria\u00edva del colonnello Luciano Carneiro Lobo, i cui campi erano occupati da allevatori di bestiame, e funsero al ricovero delle truppe dal Sud. Come \"Distretto di Cerrado\" appartenente al comune di Jaguaria\u00edva, inizi\u00f2 a svilupparsi dal 1910, con l'installazione di una segheria e una cartiera della Southern Brazil Lumber &amp; Colonization Companye, poi nel 1912 con l'arrivo della ferrovia del Paranapanema, che attraversando la fazenda Cap\u00e3o Bonito attir\u00f2 nuove persone intorno alla stazione ferroviaria denominata \"Cachoeirinha\".\nVivendo i cicli economici della produzione di caff\u00e8 su larga scala del Norte Pioneiro do Paran\u00e1, e il ciclo del legno, attir\u00f2 dal 1916 immigrati di origine spagnola e polacca. Si emancip\u00f2 come comune di Arapoti il 18 dicembre 1955."}
{"id": "2399454", "revid": "1543377", "url": "https://it.wikipedia.org/wiki?curid=2399454", "title": "Stadio Azadi", "text": "Lo stadio Azadi ( \"varzeshg\u0101h-e \u0101z\u0101di\", it. \"stadio della Libert\u00e0\"), gi\u00e0 noto come stadio Aryamehr (, \"varzeshg\u0101h-e \u0101ry\u0101mehr\", it. \"stadio Luce degli ariani\"), \u00e8 uno stadio di calcio di Teheran, in Iran, situato nella zona occidentale della capitale, nel distretto di Ekbatan. \nInaugurato nel 1971 per ospitare i Giochi asiatici del 1974, ufficialmente pu\u00f2 contenere 78 116 persone, sebbene la capienza complessiva ammonti a 100 000 spettatori e sia arrivato ad ospitare anche 120 000 persone, come nello spareggio per tra Iran e del novembre 1997, quando fu stabilito il record di affluenza dell'impianto.\nSituato nel cuore della capitale iraniana, fa parte di un vasto complesso sportivo, denominato Azadi, che comprende un fiume in cui si pratica il canottaggio, vari campi da calcio, una struttura dove si pratica il sollevamento pesi, svariate piscine, palazzetti dove si pratica la pallavolo e il calcio a 5. \u00c8 il quarto stadio pi\u00f9 grande al mondo, il terzo in Asia e il primo in Iran e nel Medio Oriente.\nOspita le partite della nazionale iraniana di calcio, del e dell', che militano nella massima divisione del campionato iraniano di calcio.\nStoria.\nLo stadio Azadi fu costruito dalla Arme Construction Company e fu progettato da Skidmore, Owings and Merrill per la settima edizione dei Giochi asiatici, tenutisi nel 1974. Furono adottati criteri internazionali e fu scelta un'area di 450 ettari. Nell'ospitare le partite della nazionale iraniana di calcio sostitu\u00ec lo stadio Amjadieh. \nLo stadio fu concepito come parte di un complesso sportivo molto ampio, che avrebbe incluso numerosi luoghi atti ad ospitare vari sport per consolidare la candidatura dell'Iran ad ospitare i Giochi olimpici estivi. \nNell'agosto del 1975 lo Sci\u00e0 di Persia Mohammad Reza Pahlavi, il sindaco di Teheran e il presidente del Comitato olimpico iraniano mandarono una lettera formale al Comitato Olimpico Internazionale (CIO) per presentare la candidatura ad ospitare le Olimpiadi del 1984. Lo stadio era il punto centrale della candidatura: l'impianto avrebbe necessitato solo di piccole modifiche per divenire il principale stadio olimpico. L'instabilit\u00e0 politica dell'Iran alla fine degli anni '70 indusse, tuttavia, Teheran a ritirare la propria candidatura, lasciando la strada libera a Los Angeles, unica citt\u00e0 rimasta in corsa per ospitare l'importante evento.\nLe prime ristrutturazioni dello stadio iniziarono nel 2002, quando furono installati seggiolini ai livelli inferiori e il terreno di gioco fu sostituito, oltre ad essere dotato di un sistema sotterraneo di riscaldamento. Il programma prevedeva anche l'installazione di seggiolini ai livelli superiori e fu completato nel 2003. A causa di queste modifiche la capienza dello stadio scese ben al di sotto dei 100 000 posti. Migliorie successive e l'adeguamento agli standard di sicurezza internazionali portarono nel 2016 la capienza agli attuali 78 116 posti. \nNel 2004 fu installato un grande maxischermo della superficie di 300 metri quadrati (area a schermo di 104 metri quadrati), tra i pi\u00f9 grandi al mondo.\nNel marzo 2005, malgrado la riduzione della capienza, per la partita tra Iran e valida per le eliminatorie del lo stadio ospit\u00f2 100 000 persone, assembramento che provoc\u00f2 la morte di 5 e il ferimento di 40 persone. \nDal 1982 l'accesso delle donne allo stadio \u00e8 proibito per legge.\nNel giugno 2018 alle donne \u00e8 stato concesso in via eccezionale l'accesso allo stadio Azadi per assistere sui maxischermi alla partita del tra Iran e . Le donne sono cos\u00ec entrate allo stadio con gli uomini la prima volta dopo la rivoluzione del 1979. Nell'ottobre 2018 alcune donne iraniane (circa 300) hanno potuto assistere a una partita di calcio allo stadio Azadi, l'amichevole tra e , bench\u00e9 fossero quasi tutte mogli o parenti dei calciatori e sotto stretto controllo delle autorit\u00e0. \nNell'ottobre 2019 il match di qualificazione al tra Iran e , terminato 14-0 per i padroni di casa, fu la prima partita a cui poterono assistere migliaia di tifose, infrangendo cos\u00ec un tab\u00f9 quarantennale per il paese asiatico. Alle donne furono messi a disposizione 3 500 posti in un impianto sportivo che ha una capienza di oltre 78 000 spettatori."}
{"id": "2399456", "revid": "336883", "url": "https://it.wikipedia.org/wiki?curid=2399456", "title": "Azadi Stadium", "text": ""}
{"id": "2399465", "revid": "336883", "url": "https://it.wikipedia.org/wiki?curid=2399465", "title": "Stadio di Azadi", "text": ""}
{"id": "2399481", "revid": "2182031", "url": "https://it.wikipedia.org/wiki?curid=2399481", "title": "Frati minori rinnovati", "text": "I Frati Minori Rinnovati (in latino \"Fratrum Minorum Renovatorum\") sono un Istituto di vita consacrata di diritto diocesano, nell'arcidiocesi di Monreale: i membri di questo istituto religioso pospongono al loro nome la sigla F.M.R.\nIl loro carisma \u00e8 quello di rivivere, in maniera primigenia, la regola di San Francesco.\nStoria.\nInizialmente nata come una Pia Unione, venne costituita il 24 dicembre 1972 a Monreale dall'arcivescovo Corrado Mingo: il primo nucleo era formato da sei frati cappuccini, (tra cui Padre Tommaso Maria di Ges\u00f9), che, dopo la pubblicazione del decreto \"Perfectae Caritatis\" all'indomani del Concilio Vaticano II, decisero di tornare alle origini del Francescanesimo.\nVenne eretto in Istituto di vita consacrata di diritto diocesano, con decreto episcopale dell'arcivescovo di Monreale Salvatore Cassisa, l'11 giugno 1983.\nDiffusione.\nL'istituto conta circa 60 membri con tre comunit\u00e0 in Italia (Palermo, Corleone, Napoli), quattro in Colombia (Bogot\u00e0, El Retiro, Gu\u00e1tica, La Cruz) e una in Tanzania (Pomerini, diocesi di Iringa).\nRamo femminile.\nEsiste anche un ramo femminile, le Sorelle Minori di San Francesco, presenti in Italia (Palermo e Tusa) e in Colombia (Dosquebradas)."}
{"id": "2399482", "revid": "767487", "url": "https://it.wikipedia.org/wiki?curid=2399482", "title": "Ny\u00edrparasznya", "text": "Ny\u00edrparasznya \u00e8 un comune dell'Ungheria di 941 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399485", "revid": "767487", "url": "https://it.wikipedia.org/wiki?curid=2399485", "title": "Ny\u00edrpazony", "text": "Ny\u00edrpazony \u00e8 un comune dell'Ungheria di 3230 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399490", "revid": "729019", "url": "https://it.wikipedia.org/wiki?curid=2399490", "title": "Ny\u00edrpilis", "text": "Ny\u00edrpilis \u00e8 un comune dell'Ungheria di 698 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399494", "revid": "729019", "url": "https://it.wikipedia.org/wiki?curid=2399494", "title": "Ny\u00edrtass", "text": "Ny\u00edrtass \u00e8 un comune dell'Ungheria di 2183 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399495", "revid": "237545", "url": "https://it.wikipedia.org/wiki?curid=2399495", "title": "Attolino", "text": ""}
{"id": "2399497", "revid": "118411219", "url": "https://it.wikipedia.org/wiki?curid=2399497", "title": "Sofonisba", "text": "Fece molto per mantenere il marito a fianco della patria cartaginese in difficolt\u00e0. Fatta prigioniera da Gaio Lelio insieme al marito dopo la sconfitta nella battaglia dei Campi Magni (203 a.C.), Massinissa se ne innamor\u00f2 e la spos\u00f2 dopo la sconfitta di Siface. Poich\u00e9 Scipione voleva farla prigioniera, perch\u00e9 temeva che la donna potesse sobillare il marito contro Roma, Massinissa invi\u00f2 a sua moglie una tazza di veleno per evitarle l'umiliazione d'andare in catene a Roma. Sofonisba bevve il tragico dono di nozze, preferendo morire piuttosto che vivere come schiava dei Romani.\nLa fortuna letteraria.\nLa triste vicenda di Sofonisba ispir\u00f2 molti scrittori e tragediografi, a cominciare da Francesco Petrarca, che le dedic\u00f2 alcune pagine dei \"Trionfi\" (Tr. Cup., II, 79 ss.) e del poema \"Africa\", ambientato proprio durante la seconda guerra punica (libro V); Giovanni Boccaccio la elogia nel \"De mulieribus claris\" (1362) come esempio di virt\u00f9.\nIn epoche successive Sofonisba fu al centro delle omonime tragedie di Gian Giorgio Trissino (1524), dello scrittore francese Jean De Mairet (1634) e di Vittorio Alfieri (1789), che segue solo in parte il modello del Trissino e descrive pi\u00f9 drammaticamente la morte dell'eroina in presenza del marito Massinissa e di Scipione.\nAltre opere sono:\nLa diffusione iconografica.\nDi pari passo con il diffondersi delle opere letterarie su Sofonisba, la sua figura appare nei cicli d'affreschi delle ville e dei palazzi italiani ed europei come esempio di virt\u00f9 muliebre (es. Villa Caldogno a Vicenza affrescata dallo Zelotti nel 1565 c.).\nIllustri pittori raffigurano il momento della sua morte in diverse opere artistiche:"}
{"id": "2399505", "revid": "729019", "url": "https://it.wikipedia.org/wiki?curid=2399505", "title": "Ny\u00edrt\u00e9t", "text": "Ny\u00edrt\u00e9t \u00e8 un comune dell'Ungheria di 1122 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399508", "revid": "767487", "url": "https://it.wikipedia.org/wiki?curid=2399508", "title": "Ny\u00edrtura", "text": "Ny\u00edrtura \u00e8 un comune dell'Ungheria di 1794 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399510", "revid": "123854330", "url": "https://it.wikipedia.org/wiki?curid=2399510", "title": "Lingua sacha", "text": "La lingua sacha (\u0421\u0430\u0445\u0430 \u0442\u044b\u043b\u0430, \"Saqa t\u0131la\") o jacuta (variamente translitterata \"iacuta\", \"iakuta\", \"jacuta\", \"jakuta\", \"yacuta\", \"yakuta\") \u00e8 una lingua turca parlata in Russia, nella Sacha-Jacuzia.\nDistribuzione geografica.\nAl censimento russo del 2010 risultava parlata da 450.000 persone, nella Siberia orientale, tra i fiumi Lena e Kolyma.\nLingua ufficiale.\n\u00c8 lingua ufficiale della Sacha-Jacuzia assieme al russo.\nClassificazione.\nLa lingua sacha appartiene al gruppo delle lingue turche settentrionali, analogamente ad altre lingue minori della Russia quali il dolgano e il tuvano.\nSecondo \"Ethnologue\", la classificazione della lingua sacha \u00e8 la seguente:\nGrammatica.\nLa sacha \u00e8 una lingua agglutinante, caratterizzata da armonia vocalica.\nSistema di scrittura.\nViene scritta con una variet\u00e0 di alfabeto cirillico messa a punto all'inizio del XX secolo da Sem\u00ebn Novgorodov."}
{"id": "2399512", "revid": "80339", "url": "https://it.wikipedia.org/wiki?curid=2399512", "title": "Lingua saha", "text": ""}
{"id": "2399513", "revid": "767487", "url": "https://it.wikipedia.org/wiki?curid=2399513", "title": "Ny\u00edrvasv\u00e1ri", "text": "Ny\u00edrvasv\u00e1ri \u00e8 un comune dell'Ungheria di 1959 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399514", "revid": "80339", "url": "https://it.wikipedia.org/wiki?curid=2399514", "title": "Lingua sakha", "text": ""}
{"id": "2399516", "revid": "80339", "url": "https://it.wikipedia.org/wiki?curid=2399516", "title": "Lingua jacuta", "text": ""}
{"id": "2399517", "revid": "80339", "url": "https://it.wikipedia.org/wiki?curid=2399517", "title": "Lingua jakuta", "text": ""}
{"id": "2399518", "revid": "80339", "url": "https://it.wikipedia.org/wiki?curid=2399518", "title": "Jakuto", "text": ""}
{"id": "2399519", "revid": "80339", "url": "https://it.wikipedia.org/wiki?curid=2399519", "title": "Jacuto", "text": ""}
{"id": "2399520", "revid": "80339", "url": "https://it.wikipedia.org/wiki?curid=2399520", "title": "Yakuto", "text": ""}
{"id": "2399521", "revid": "83531", "url": "https://it.wikipedia.org/wiki?curid=2399521", "title": "\u00d6k\u00f6rit\u00f3f\u00fclp\u00f6s", "text": "\u00d6k\u00f6rit\u00f3f\u00fclp\u00f6s \u00e8 un comune dell'Ungheria di 1966 abitanti (dati 2001). \u00c8 situato nella provincia di Szabolcs-Szatm\u00e1r-Bereg. \nFu teatro, nel 1911, di un incendio sviluppatosi in un capanno durante una festa da ballo. Con le sue 312 vittime fu la seconda tragedia dell'epoca per numero di morti, dopo la catastrofe del Titanic."}
{"id": "2399522", "revid": "80339", "url": "https://it.wikipedia.org/wiki?curid=2399522", "title": "Lingua yakuta", "text": ""}
{"id": "2399523", "revid": "124333875", "url": "https://it.wikipedia.org/wiki?curid=2399523", "title": "Rosuvastatina", "text": "La rosuvastatina \u00e8 un composto appartenente alla famiglia delle statine, che viene utilizzato in associazione alla dieta, all'attivit\u00e0 fisica ed alla perdita di peso per trattare l'ipercolesterolemia e le condizioni associate, e per la prevenzione primaria della malattia cardiovascolare. Il farmaco \u00e8 stato sviluppato dall'azienda giapponese Shionogi. In Italia il farmaco \u00e8 venduto dalla societ\u00e0 farmaceutica AstraZeneca con il nome commerciale \"Crestor, Simestat e\" \"Provisacor\" nella forma farmaceutica di compresse rivestite da 5, 10, 15, 20, 30 e 40 mg.\nFarmacodinamica.\nLa Rosuvastatina appartiene alla famiglia delle statine (o vastatine), e come queste agisce come inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi), un enzima che converte il 3-idrossi-3-metilglutaril coenzima A in mevalonato, un precursore fondamentale nella biosintesi del colesterolo. L'organo bersaglio principale su cui agisce rosuvastatina per abbassare il colesterolo \u00e8 il fegato.\nIl farmaco determina un aumento del numero dei recettori per le LDL sulla superficie degli epatociti, ed a questo consegue un incremento della captazione e del catabolismo di queste lipoproteine. Inoltre la molecola inibisce la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.&lt;br&gt;\nStudi clinici hanno evidenziato che dopo circa 1-2 settimane di trattamento a dosaggi standard l'effetto farmacodinamico ottenuto dalla somministrazione della molecola consiste in una riduzione dei livelli elevati di colesterolo LDL, di colesterolo totale e dei trigliceridi, mentre si verifica un aumento del colesterolo HDL.\nVengono anche ridotte le concentrazioni di apolipoproteine-B, colesterolo non HDL, colesterolo VLDL, trigliceridi VLDL, mentre si registra un aumento dei livelli di apolipoproteina A1.\nFarmacocinetica.\nDopo somministrazione per via orale rosuvastatina viene ben assorbita dal tratto gastroenterico e la concentrazione plasmatica massima (Cmax) viene raggiunta dopo circa 5 ore (Tmax) dalla assunzione. La biodisponibilit\u00e0 assoluta \u00e8 pari a circa il 20%.\nRosuvastatina viene estesamente estratta dal circolo a livello della ghiandola epatica, che rappresenta il sito principale di sintesi del colesterolo e di eliminazione delle lipoproteine trasportanti il colesterolo (LDL-C). Per la captazione epatica un ruolo fondamentale, come per altri inibitori della HMG-CoA reduttasi, \u00e8 svolto dal trasportatore di membrana noto come peptide di trasporto degli anioni organici OATP-C.\nIl farmaco si lega alle proteine plasmatiche nella misura del 90% circa, in prevalenza all'albumina.\nLa molecola viene metabolizzata in maniera decisamente limitata dal citocromo P450, in particolare dall'isoenzima CYP2C9 mentre CYP2C19, CYP3A4 e CYP2D6 sono coinvolti in misura minore. Del farmaco sono stati identificati principalmente due metabolti: N-desmetil (con attivit\u00e0 farmacologica pari al 50% della molecola progenitrice) ed una forma lattonica.&lt;br&gt;\nL'eliminazione avviene in forma immodificata nelle feci (90% circa, compresa la quota di composto non assorbita), mentre la parte rimanente viene escreta nelle urine. Nelle urine circa il 5% viene escreto in forma immodificata.\nL'emivita \u00e8 di circa 19 ore.\nUsi clinici.\nRosuvastatina trova indicazione nel trattamento dell'ipercolesterolemia primaria (tipo IIa) oppure della dislipidemia mista (tipo IIb). Il farmaco deve essere associato alla dieta quando quest'ultima ed eventuali altri trattamenti non farmacologici, come ad esempio l'attivit\u00e0 fisica ed il calo ponderale, non hanno dato i risultati attesi.\nViene anche utilizzata nell'ipercolesterolemia familiare di tipo omozigote, in caso di inefficacia delle misure non farmacologiche e di altri trattamenti ipolipemizzanti. \nIl farmaco \u00e8 stato anche autorizzato per la prevenzione degli eventi cardiovascolari maggiori in soggetti che sono considerati a rischio elevato di insorgenza di un primo evento cardiovascolare, nonch\u00e9 come terapia aggiuntiva alla correzione di altri fattori di rischio.\nDosi terapeutiche.\nIl dosaggio giornaliero della rosuvastatina varia da 5 a 40 mg, mentre la dose iniziale raccomandata \u00e8 di 5 o 10 mg, in un'unica somministrazione quotidiana, per via orale, sia nei soggetti non precedentemente trattati con statine, sia in quelli gi\u00e0 sottoposti a trattamento con altri inibitori della HMG-CoA reduttasi. \nIl dosaggio deve essere individualizzato sulla base dei livelli di colesterolo e dell'ipotetico rischio cardiovascolare futuro, tenendo conto delle potenziali reazioni avverse. Se necessario, un aggiustamento del dosaggio pu\u00f2 essere effettuato a distanza di circa un mese.\nControindicazioni.\nRosuvastatina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmaceutica. \u00c8 inoltre controindicata in soggetti affetti da patologie epatiche in fase attiva, od in quelli che presentano inspiegabili e persistenti aumenti delle concentrazioni delle transaminasi sieriche; nei soggetti con grave alterazione della funzionalit\u00e0 renale (clearance della creatinina &lt;30 ml/min); nei soggetti che debbono contemporaneamente assumere ciclosporina; nei pazienti che soffrono di miopatia; in coloro che hanno una storia di abuso di alcol. Al dosaggio di 40 mg \u00e8 controindicata nei pazienti con fattori predisponenti alla miopatia/rabdomiolisi: compromissione moderata della funzionalit\u00e0 renale (clearance della creatinina &lt;60 ml/min), ipotiroidismo, abuso di alcool, uso concomitante di fibrati, storia familiare di malattie muscolari ereditarie.\nIl farmaco non deve essere assunto durante la gravidanza e nelle donne che allattano al seno od in quelle in et\u00e0 fertile che non usano idonee misure contraccettive.\nInterazioni.\nQuesto effetto potrebbe essere causato dall'aumento della motilit\u00e0 dell'intestino causata dall'eritromicina\nSovradosaggio.\nIn caso di sovradosaggio non si dispone di un trattamento specifico e non \u00e8 disponibile alcun antidoto, \u00e8 invece possibile instaurare un trattamento sintomatico e le usuali misure di supporto. Sfortunatamente l'emodialisi non si \u00e8 dimostrata di alcuna utilit\u00e0. Il medico monitorer\u00e0 attentamente la funzionalit\u00e0 epatica ed i livelli di Creatinin-fosfochinasi.\nGravidanza ed allattamento.\nLa somministrazione di rosuvastatina \u00e8 controindicata in donne che sono in stato di gravidanza. Nelle donne in et\u00e0 fertile viene consigliato di associare alla terapia con rosuvastatina delle valide misure contraccettive. \nIl farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale. Il profilo di tossicit\u00e0 nelle donne in gravidanza non \u00e8 stato indagato sufficientemente, ma il rischio potenziale derivante dall'inibizione dell'HMG-CoA reduttasi sembra superare decisamente i vantaggi del trattamento durante tale periodo. Se si verifica una gravidanza durante la terapia con rosuvastatina, il farmaco deve essere immediatamente sospeso.\nNon ci sono dati certi sulla possibile escrezione di rosuvastatina nel latte materno umano. \nPoich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali, l'allattamento al seno durante la terapia farmacologica non \u00e8 raccomandato. Nei ratti, la concentrazione nel latte materno di rosuvastatina \u00e8 risultata tre volte pi\u00f9 elevata dei livelli plasmatici. Non \u00e8 chiaro se questi dati possano rispecchiare con precisione i livelli di rosuvastatina presenti nel latte materno umano."}
{"id": "2399525", "revid": "767487", "url": "https://it.wikipedia.org/wiki?curid=2399525", "title": "Olcsva", "text": "Olcsva \u00e8 un comune dell'Ungheria di 732 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399532", "revid": "92723", "url": "https://it.wikipedia.org/wiki?curid=2399532", "title": "Guy Burgess", "text": "Biografia.\nNato in Inghilterra, figlio del Comandante Malcolm Kingsford de Moncy Burgess RN e di Evelyn Mary, frequent\u00f2 la Lockers Park Prep School, l'Eton College per un periodo, per due anni il Royal Naval College di Dartmouth e il Trinity College di Cambridge. Qui fece parte della societ\u00e0 segreta Cambridge Apostles, dove conobbe Anthony Blunt; come lui, anche Burgess era omosessuale.\nLavor\u00f2 per il \"Times\" e la BBC, e fu corrispondente in Spagna durante la guerra civile; l\u00ec conobbe Julian Bell.\nIn seguito divenne segretario di Hector McNeil del ministero britannico, posizione che gli permise di trasmettere documenti riservati al KGB, attivit\u00e0 che continu\u00f2 a praticare anche quando venne trasferito all'ambasciata britannica a Washington; quando l'amico Donald Duart Maclean fu sospettato di spionaggio, Burgess lo accompagn\u00f2 a Mosca, dove rimase fino al 1963, quando mor\u00ec all'et\u00e0 di 52 anni, anche a causa dell'alcolismo, vizio che lo aveva accompagnato per tutta la vita.\nEredit\u00e0 culturale.\nDalle vicende della giovent\u00f9 di Burgess, Julian Mitchell ha tratto l'opera teatrale \"Another Country\", poi trasposta nella pellicola \"Another Country - La scelta\" (1984), in cui il protagonista \u00e8 stato interpretato da Rupert Everett.\nNel 1977 Burgess \u00e8 stato impersonato da Derek Jacobi nel film televisivo \"Philby, Burgess and Maclean\", nel 1983 da Alan Bates nel film per la BBC \"An Englishman Abroad\", nel 1985 da Anthony Hopkins nel film televisivo \"Blunt il quarto uomo\", e nel 2003 da Tom Hollander nella serie \"Cambridge Spies\"."}
{"id": "2399536", "revid": "729019", "url": "https://it.wikipedia.org/wiki?curid=2399536", "title": "Glande del clitoride", "text": "Nell'anatomia femminile il glande del clitoride \u00e8 una parte esterna della clitoride.\nAnatomia.\nSi trova sotto il prepuzio e sopra il frenulo del clitoride. Insieme ai bulbi costituisce la parte pi\u00f9 vascolarizzata formando quello che sembra un plesso venoso erettile."}
{"id": "2399537", "revid": "767487", "url": "https://it.wikipedia.org/wiki?curid=2399537", "title": "Sarcofago della famiglia Martelli", "text": "Il sarcofago della famiglia Martelli \u00e8 un marmo attribuito a Donatello, conservato nella basilica di San Lorenzo a Firenze.\nStoria e descrizione.\nSi tratta di un sarcofago a forma di tinozza dalle dimensioni di 90x203 cm, luogo di sepoltura di Niccolo e Fioretta Martelli, che il Vasari rifer\u00ec al grande scultore. Inizialmente assegnato alla bottega dell'artista dalla critica moderna, venne rinserito nel catalogo di opere dell'artista da Bennet-Wilkins (1984), datandolo a dopo il rientro da Padova, verso il 1455, quando la vecchia chiesa veniva demolita per proseguire il cantiere iniziato da Brunelleschi. Fino ai primi del Novecento si trovava nella cappella Martelli nei sotterranei della basilica, poi venne spostato nella cappella della famiglia nel transetto sinistro, vicino all'Annunciazione Martelli di Filippo Lippi.\nL'opera \u00e8 semplice ma di gusto molto raffinato, che ricorda un intreccio a canestro che d\u00e0 un insolito effetto di morbidezza alla pietra."}
{"id": "2399539", "revid": "767487", "url": "https://it.wikipedia.org/wiki?curid=2399539", "title": "Olcsvaap\u00e1ti", "text": "Olcsvaap\u00e1ti \u00e8 un comune dell'Ungheria di 335 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399541", "revid": "287204", "url": "https://it.wikipedia.org/wiki?curid=2399541", "title": "Moorilla Hobart International 2009", "text": "Il Moorilla Hobart International 2009 \u00e8 stato un torneo di tennis giocato sul cemento.\n\u00c8 stata la 16\u00aa edizione del Moorilla Hobart International, che fa parte della categoria International nell'ambito del WTA Tour 2009.\nSi \u00e8 giocato a Hobart in Australia, dal 12 al 18 gennaio 2009.\nCampioni.\nSingolare.\n Petra Kvitov\u00e1 ha battuto in finale Iveta Bene\u0161ov\u00e1, 7\u20135, 6\u20131\nDoppio.\n Gisela Dulko / Flavia Pennetta hanno battuto in finale\n Al'ona Bondarenko / Kateryna Bondarenko, 6\u20132, 7\u20136(4)"}
{"id": "2399547", "revid": "767487", "url": "https://it.wikipedia.org/wiki?curid=2399547", "title": "\u00d3feh\u00e9rt\u00f3", "text": "\u00d3feh\u00e9rt\u00f3 \u00e8 un comune dell'Ungheria di 2746 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399550", "revid": "767487", "url": "https://it.wikipedia.org/wiki?curid=2399550", "title": "\u00d3p\u00e1lyi", "text": "\u00d3p\u00e1lyi \u00e8 un comune dell'Ungheria di 3030 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399551", "revid": "729019", "url": "https://it.wikipedia.org/wiki?curid=2399551", "title": "\u00d6mb\u00f6ly", "text": "\u00d6mb\u00f6ly \u00e8 un comune dell'Ungheria di 466 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399557", "revid": "767487", "url": "https://it.wikipedia.org/wiki?curid=2399557", "title": "\u0150r", "text": "\u0150r \u00e8 un comune dell'Ungheria di 1380 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399558", "revid": "110157", "url": "https://it.wikipedia.org/wiki?curid=2399558", "title": "La danza immobile", "text": "La danza immobile (\"La danza inm\u00f3vil\") \u00e8 l'ultimo romanzo dello scrittore peruviano Manuel Scorza, pubblicato nel 1983. Scritto poco prima della sua scomparsa, a seguito di un incidente aereo nello stesso anno, il romanzo intreccia una riflessione esistenziale alle storie di due uomini, combattuti tra Amore e Rivoluzione. \u00c8 lo stesso Scorza, che nelle prime pagine appare (senza auto-nominarsi) in un ristorante parigino intento a proporre la sua storia ad un editore, che cos\u00ec lo descrive: \nTrama.\nRicco di citazioni dotte, di riferimenti alla natura e alla vita sudamericani, il libro ha una trama complessa che alterna le storie dei due guerriglieri (Santiago e Nicol\u00e0s), ad aneddoti di vita sudamericana come quelli del Cacicco Siviro e di David Pent. La narrazione, che sempre pi\u00f9 si chiarifica e si sdoppia, ruota attorno al conflitto interiore dei due personaggi principali, che, combattuti tra Amore e Rivoluzione prendono due strade diverse, allontanandosi e distaccandosi sempre pi\u00f9 nel corso del libro. \nMentre Nicol\u00e0s sceglie la Rivoluzione e affronta la fuga da una prigione su una zattera, e lascia Francesca, la sua amata, a Parigi, Santiago resta nella capitale francese con Marie-Claire, affrontando il rimpianto di non aver partecipato alla rivoluzione ma assaporando le gioie di una grande storia d'amore. Entrambi per\u00f2 dovranno affrontare svolte inaspettate: sia l'Amore che la Rivoluzione sono capaci di coinvolgere lo spirito, ma entrambi possono tradire irrimediabilmente, conducendo ad una disillusione che fa emergere il lato tragico dell'esistenza. \nGiudicato un capolavoro da molti critici, \"La danza immobile\", pubblicato per la prima volta nel 1983 in Italia da Feltrinelli, \u00e8 una sorta di testamento letterario e politico di Scorza, uno degli scrittori latinoamericani pi\u00f9 letti in tutto il mondo."}
{"id": "2399560", "revid": "300067", "url": "https://it.wikipedia.org/wiki?curid=2399560", "title": "Campionato del mondo rally 1999", "text": "Il campionato del mondo rally 1999 \u00e8 stata la 27\u00aa edizione del campionato del mondo rally e si \u00e8 svolto dal 17 gennaio al 26 novembre 1999.\nLa serie iridata era nuovamente supportata dai campionati PWRC (dedicato alle vetture derivate dalla serie), dalla Coppa FIA 2 litri e dalla Coppa FIA squadre.\nPer il 4\u00ba anno consecutivo la vittoria del mondiale piloti \u00e8 andata a Tommi M\u00e4kinen sulla Mitsubishi che per\u00f2 \u00e8 arrivata terza nella classifica costruttori vinta dalla Toyota davanti alla Subaru.\nCalendario.\nIl campionato, con i suoi quattordici appuntamenti, tocc\u00f2 Africa, Asia, Europa, Sud America e Oceania.\nLa FIA decise di togliere dal calendario 1999 il Rally d'Indonesia, che venne sostituito dal Rally di Cina.\nSquadre e piloti.\nNel 1999 i costruttori ufficiali erano sette: Mitsubishi, Subaru, Ford, Toyota, SEAT, \u0160koda e dal Tour de Corse anche la Peugeot.\nLe novit\u00e0 erano numerose: Mitsubishi presentava la Lancer Evolution VI, la Subaru portava l'evoluzione 1999 della Impreza WRC, Ford faceva debuttare la nuova Focus WRC, Toyota aveva aggiornato la Corolla WRC e SEAT nel corso della stagione aveva portato l'Evoluzione 2 della C\u00f3rdoba WRC. \u0160koda aveva invece schierato la nuova Octavia WRC, mentre la Peugeot si era presentata al Tour de Corse con la 206 WRC ma partecip\u00f2 soltanto a sei gare.\nIl numero 1 era affidato a Tommi Makinen, vincitore degli ultimi tre mondiali rally.\nCambiamenti nel regolamento.\nRegolamento sportivo.\nRispetto alle precedenti stagioni nel 1999 vennero introdotte delle novit\u00e0 e apportate alcune modifiche nel regolamento sportivo:\nLa stagione.\nRally di Montecarlo (17-20 gennaio).\nLa stagione cominciava con il Rally di Monte Carlo, con Tommi Makinen che va subito a vincere il rally. Ma nella prima speciale salutano e perdono dalla scena Carlos Sainz e Freddy Loix. Sul podio assieme a Makinen, Juha Kankkunen e Colin McRae, con quest'ultimo che per\u00f2, a causa della non conformit\u00e0 della macchina, \u00e8 stato squalificato cedendo l'ultimo posto sul podio a Didier Auriol.\nRally di Svezia (12-14 febbraio).\nIl prossimo evento \u00e8 in Svezia con Makinen che va a vincere anche questa gara davanti alla Toyota di Carlos Sainz, che da questo rally inizia il suo vero campionato, e Thomas Radstrom che regala alla Ford il suo primo vero podio della stagione. Dopo 2 gare Makinen si trova a pieni punti e con 13 punti di vantaggio su Didier Auriol.\nSafari Rally (25-28 febbraio).\nDall'Europa ci si sposta in Africa per il Safari Rally, Richard Burns, inizialmente in testa, si ritira lasciando campo libero a Colin McRae che precede Tommi Makinen con la Mitsubishi, ma poi \u00e8 stato escluso. Il podio si completa con le Toyota di Auriol e Sainz.\nRally del Portogallo (21-24 marzo).\nIn Portogallo si disputa la quarta prova del mondiale, Freddy Loix, infortunato, \u00e8 stato sostituito da Marcus Gr\u00f6nholm nelle file della Mitsubishi come compagno di Makinen solo per questa gara. Colin McRae va a vincere anche questa gara davanti a Sainz e Auriol, quarto Richard Burns.\nRally di Catalunya (19-21 aprile).\nIn Catalunya si aspettava pubblico per le WRC ma rovina la festa per le formidabili Citro\u00ebn Xsara Kit Car, con Jesus Puras in testa nella prima tappa ma purtroppo deve lasciare spazio a Philippe Bugalski che va a vincere davanti a Didier Auriol e a Tommi Makinen.\nTour de Corse (7-9 maggio).\nLa prova successiva in Corsica aspettava il debutto della 206 WRC della Peugeot, ma le Citro\u00ebn vanno ancora forte con Bugalski che vince davanti a Puras, giudizio in sospeso per le Peugeot che purtroppo si ritirano entrambe, Carlos Sainz sale sul terzo gradino del podio risultando il miglior pilota tra le WRC, Auriol conquista tre punti bonus per la vittoria nell'ultima speciale televisiva.\nRally d'Argentina (22-25 maggio).\nSi sposta in Sudamerica per il Rally d'Argentina, vince Juha Kankkunen che pone fine a cinque anni di digiuno, alle sue spalle Richard Burns, Didier Auriol terzo, pareggia i conti con Tommi Makinen che giunge alle sue spalle.\nRally dell'Acropoli (6-9 giugno).\nIl Rally dell'Acropoli rivela una sfida da protagonisti, Richard Burns con la Subaru va a vincere la gara davanti a Carlos Sainz e a Tommi Makinen, che si riporta in testa. Mentre Marcus Gronholm, all'esordio con la 206 WRC, vince la prima superspeciale, poi si ritirer\u00e0 nella tappa successiva.\nRally della Nuova Zelanda (15-18 luglio).\nDopo 5 settimane di pausa il mondiale si riprende in Nuova Zelanda, Tommi Makinen, nonostante abbia preso la via di fuga in una speciale, vince la gara e allunga il vantaggio su Didier Auriol, quarto, Juha Kankkunen e Toni Gardemeister guadagnano i rimanenti gradini del podio, quest'ultimo porta alla SEAT il suo primo podio in carriera.\nRally di Finlandia (20-22 agosto).\nIl mondiale si sposta in Finlandia, paese natale di Tommi Makinen, che non \u00e8 mai stato al comando, decide di abbandonare la gara, ripartito nell'ultima speciale, ha guadagnato solo due punti bonus. Il primo leader \u00e8 stato Marcus Gronholm con la 206, ma chiude quarto dopo tre tappe. Alla fine doppietta Subaru con la vittoria di Kankkunen su Burns, terzo Carlos Sainz. Ben figura la SEAT con la nuova Cordoba Evo2 grazie al quinto posto di Rovanpera e al sesto di Gardemeister.\nRally di Cina (17-19 settembre).\nDopo la Finlandia il mondiale rally sbarca in Cina per la prima volta nella storia, Didier Auriol mette ko agli avversari e va a vincere la gara portandosi in testa a pari punti con Tommi Makinen, costretto al ritiro. Davanti al francese si piazzano la Subaru di Richard Burns e l'altra Toyota di Carlos Sainz, per la Toyota \u00e8 la prima vittoria stagionale.\nRally di Sanremo (11-13 ottobre).\nDopo numerose gare sterrate, la gara successiva del mondiale in Italia per il rally di Sanremo. Le Peugeot sono state in testa per 17 prove speciali, ma Tommi Makinen con la furiosa rimonta, dopo un sesto posto dopo la prima tappa, un terzo nella seconda tappa, nel finale va a vincere per 18 secondi sul portacolori della Peugeot Gilles Panizzi, terzo Didier Auriol con la Toyota.\nRally d'Australia (4-7 novembre).\nLa successiva prova si svolge in Australia per vedere il verdetto del mondiale, Didier Auriol si ritira nella prima tappa ma Tommi Makinen, arrivando terzo, arrivando alle spalle di Richard Burns e di Carlos Sainz, \u00e8 campione del mondo per la quarta volta consecutiva. Toyota riesce a consacrare il titolo costruttori. Mentre il titolo di Gruppo N \u00e8 andato per il quarto anno consecutivo all'uruguagio Gustavo Trelles.\nRally di Gran Bretagna (21-23 novembre).\nIn Gran Bretagna si svolge l'ultima prova, con Richard Burns che va a vincere piazzandosi secondo nel mondiale rally, Juha Kankkunen giunge alle sue spalle mentre sul gradino pi\u00f9 basso si piazza la SEAT di Harri Rovanpera. Splendida prestazione per la \u0160koda di Bruno Thiry, alla fine quarto, miglior risultato stagionale per la casa ceca. Ritirato Tommi Makinen, mentre Marcus Gronholm si ritira quando era terzo. Colin McRae deve accontentarsi del sesto posto del mondiale con ben 8 ritiri nelle ultime 8 gare. La Hyundai nel mondiale due litri ha perso nei confronti della Renault.\nClassifiche.\nPunteggio.\nIl punteggio \u00e8 rimasto inalterato rispetto alla precedente edizione. Venne introdotta la \"TV stage\", ultima prova speciale coperta in diretta TV e presente soltanto in Francia e Finlandia, in cui i primi 3 equipaggi e i primi 3 costruttori (iscritti regolarmente al campionato) classificati marcavano rispettivamente 3, 2 e 1 punti.\nClassifica costruttori WRC.\nA partire da questa stagione potevano marcare punti costruttori soltanto le vetture facenti parte dei team iscritti al campionato. Altri eventuali piazzati in zona punti divennero \"trasparenti\", ovvero non avrebbero pi\u00f9 potuto bloccare l'accesso ai punti da parte delle squadre ufficialmente iscritte al campionato.\nCoppa FIA 2 litri costruttori.\nErano validi soltanto gli 8 migliori risultati ottenuti, considerando la somma dei punti conquistati da due vetture del costruttore.\nLa Volkswagen prese parte al campionato ma non venne classificata in quanto non omolog\u00f2 la propria vettura (la Golf Kit-Car) a inizio stagione.\nCoppa del Mondo per vetture produzione (PWRC).\nPer essere classificati, i piloti dovevano partecipare ad almeno una gara al di fuori dell'Europa."}
{"id": "2399562", "revid": "767487", "url": "https://it.wikipedia.org/wiki?curid=2399562", "title": "Panyola", "text": "Panyola \u00e8 un comune dell'Ungheria di 642 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399568", "revid": "1543377", "url": "https://it.wikipedia.org/wiki?curid=2399568", "title": "Cattedrale di San Giorgio (Addis Abeba)", "text": "La cattedrale di San Giorgio \u00e8 una cattedrale ortodossa Tewahedo situata al termine di Churchill Road, all'interno del distretto di Arada, ad Addis Abeba, in Etiopia.\nStoria.\nLa chiesa fu edificata a partire dal 1896 per volere dell'imperatore d'Etiopia Menelik II, allo scopo di celebrare la vittoria contro l'esercito italiano nella battaglia di Adua combattuta in quello stesso anno nel giorno dedicato a san Giorgio; il progetto fu affidato all'ingegner Sebastiano Castagna, catturato in guerra, mentre i lavori furono effettuati dagli altri prigionieri italiani in ottemperanza agli accordi di pace col Regno d'Italia; i lavori di costruzione furono completati nel 1911.\nLa chiesa fu scelta come sede della cerimonia d'incoronazione dell'imperatrice Zaudit\u00f9 nel 1917 e del suo successore Hail\u00e9 Selassi\u00e9 nel 1930.\nNella notte tra il 19 e il 20 febbraio, durante la'occupazione italiana, l'edificio fu depredato dei ricchi addobbi dal federale Guido Cortese e dato alle fiamme durante il massacro scatenato per rappresaglia in seguito al fallito attentato contro il vicer\u00e9 d'Etiopia Rodolfo Graziani; gli interni furono profondamente danneggiati, mentre le strutture esterne rimasero pressoch\u00e9 intatte.\nNel 1941, dopo il ritorno al potere dell'imperatore Hail\u00e9 Selassi\u00e9, la chiesa fu restaurata e decorata internamente con affreschi realizzati dal pittore Afewerk Tekle e altri artisti etiopi.\nDescrizione.\nCattedrale.\nLa chiesa si sviluppa su una pianta centrale ottagonale, diffusa in molti luoghi di culto etiopi.\nLe facciate, rivestite con pietre grigie disposte su righe orizzontali, sono decorate in uno stile neoclassico tipicamente italiano, con semicolonne, lesene e frontoni, che delimitano anche le aperture. In sommit\u00e0, al centro si eleva il tamburo coronato dalla cupola con lanternino.\nAll'interno il soffitto \u00e8 decorato a tratti con un cielo blu puntellato di stelle dorate, mentre alle finestre si trovano varie vetrate; il \"Sancta Sanctorum\" nel mezzo \u00e8 riccamente ornato da affreschi e mosaici, realizzati da Afewerk Tekle.\nMuseo.\nIl museo \u00e8 collocato in un edificio posto a nord della cattedrale.\nTra gli oggetti esposti, fanno parte della collezione di paramenti liturgici, seconda in Etiopia per importanza solo a quella conservata nella cattedrale di Nostra Signora Maria di Sion ad Axum, varie corone, croci processionali e testi sacri; vi si trovano inoltre gli abiti cerimoniali indossati dagli imperatori Zaudit\u00f9 e Hail\u00e9 Selassi\u00e9 durante le loro incoronazioni.\nUna sezione del museo \u00e8 inoltre dedicata agli armamenti usati nella guerra contro gli italiani, tra cui spade curve, tridenti ed elmetti giganti decorati con criniera di leoni."}
{"id": "2399569", "revid": "767487", "url": "https://it.wikipedia.org/wiki?curid=2399569", "title": "Pap (Ungheria)", "text": "Pap \u00e8 un comune dell'Ungheria di 1805 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399571", "revid": "1745361", "url": "https://it.wikipedia.org/wiki?curid=2399571", "title": "Differimento", "text": "In psicologia, differimento indica il rinvio di un'azione rispetto alla stimolazione interna o esterna che la promuove. Il termine \u00e8 impiegato in psicologia sperimentale e in psicoanalisi.\nNella teoria di Sigmund Freud il differimento del soddisfacimento consente l'esecuzione di esperimenti mentali che saggiano le diverse vie possibili di soddisfacimento. "}
{"id": "2399573", "revid": "729019", "url": "https://it.wikipedia.org/wiki?curid=2399573", "title": "Papos", "text": "Papos \u00e8 un comune dell'Ungheria di 864 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399576", "revid": "767487", "url": "https://it.wikipedia.org/wiki?curid=2399576", "title": "Paszab", "text": "Paszab \u00e8 un comune dell'Ungheria di 1286 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399580", "revid": "767487", "url": "https://it.wikipedia.org/wiki?curid=2399580", "title": "P\u00e1troha", "text": "P\u00e1troha \u00e8 un comune dell'Ungheria di 3027 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399583", "revid": "110157", "url": "https://it.wikipedia.org/wiki?curid=2399583", "title": "P\u00e1tyod", "text": "P\u00e1tyod \u00e8 un comune dell'Ungheria di 647 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2399585", "revid": "767487", "url": "https://it.wikipedia.org/wiki?curid=2399585", "title": "Ponte levatoio sul fiume Chikugo", "text": "Il ponte levatoio sul fiume Chikugo \u00e8 un ponte levatoio verticale ed \u00e8 l'unico ponte ferroviario in Ky\u016bsh\u016b, Giappone. \u00c8 stato completato nel 1935. Il ponte ha una lunghezza totale di 500,2 metri e un'altezza di 23 metri.\nLa costruzione della linea ferroviaria che attraversa il ponte \u00e8 terminata nel 1987 e nello stesso anno \u00e8 stato chiuso al traffico. Ma nel 1996 \u00e8 stato riaperto al traffico e, in risposta alle richieste del pubblico, \u00e8 stato aperto anche ai pedoni.\nUn modello in miniatura di precisione del ponte, descrivente la sua struttura, \u00e8 stata esposta presso l'Esposizione internazionale delle arti e delle tecniche (1937). Oggi questo modello \u00e8 in mostra presso il Museo ferroviario di Saitama.\nIl ponte \u00e8 stato definito uno dei pi\u00f9 importanti beni culturali del Giappone nel 2003 e nel 2007 \u00e8 stato incluso nel Patrimonio di ingegneria meccanica giapponese."}
{"id": "2399588", "revid": "1494169", "url": "https://it.wikipedia.org/wiki?curid=2399588", "title": "Arem", "text": ""}
{"id": "2399591", "revid": "287204", "url": "https://it.wikipedia.org/wiki?curid=2399591", "title": "Campionato del mondo rally 1998", "text": "Il Campionato del Mondo rally 1998 \u00e8 la 26\u00aa edizione del campionato del mondo rally organizzato dalla Federazione Internazionale dell'Automobile.\nPremesse.\nNella nuova stagione sono quattro le principali aspiranti al titolo:\nla Mitsubishi, che affida la nuova evoluzione della Lancer a Tommi M\u00e4kinen (vincitore dei due mondiali precedenti sempre con la casa nipponica) e a Richard Burns, giovane inglese pronto a completare la sua maturazione; la Subaru che mette la sua Impreza nelle mani di Colin McRae e di Piero Liatti; la Toyota che affida l'evoluzione della Corolla, nata un anno prima, a Carlos Sainz e a Didier Auriol e infine la Ford che far\u00e0 guidare le sue Escort a Juha Kankkunen, e a Bruno Thiry\nPer quanto riguarda i navigatori, Makinen si affider\u00e0 per la prima volta a Risto Mannisenm\u00e4ki, Burns a Robert Reid, McRae al veterano Nicky Grist, Liatti alterner\u00e0 Mario Ferfoglia e Fabrizia Pons, Carlos Sainz rimarr\u00e0 con il fedele Luis Moya, Didier Auriol si far\u00e0 leggere le note da Denis Giraudet, Kankkunen da Juha Repo e infine Thiry dal solito St\u00e9phane Pr\u00e9vot.\nLa stagione.\nRally di Montecarlo (18-21/01/1998).\nAl via del primo rally della stagione, il rally di Montecarlo, Auriol si porta subito al comando della corsa. Il pilota francese per\u00f2 sbaglia la scelta della gomme alla seconda speciale, sprofondando in classifica e lasciando il comando a Piero Liatti, vincitore dell'edizione precedente. Sia Makinen che Sainz sopravanzano il pilota italiano gi\u00e0 prima del termine della giornata inaugurale, con il pilota spagnolo che per\u00f2 sembra non riuscire a tenere il passo della Mitsubishi. Il finlandese infatti ha un minuto di vantaggio su Sainz quando entra troppo veloce in una curva a destra ghiacciata ed esce di strada. A vincere alla fine sar\u00e0 cos\u00ec Carlos Sainz, che inaugura nel migliore dei modi il suo ritorno alla Toyota, team con il quale aveva vinto, nel 1990 e nel 1992, i suoi due titoli mondiali.\nDietro di lui concluder\u00e0 Juha Kankkunen (che nella seconda e terza tappa dar\u00e0 il tutto per tutto per recuperare sul pilota madrileno) seguito dalle due Subaru di McRae e Liatti, con il pilota italiano che si far\u00e0 sfuggire il podio per soli dodici secondi. Richard Burns e Bruno Thiry completeranno la zona punti.\nRally di Svezia (05-08/02/1998).\nAl via del successivo innevato rally di Svezia, la Subaru consegna a Kenneth Eriksson l'Impreza numero 4 di Piero Liatti mentre la Toyota affida allo specialista di terreni nevosi R\u00e5dstr\u00f6m la Corolla numero 6. Auriol e Liatti correranno comunque il rally svedese, ma con vetture che non potranno marcare punti per il campionato costruttori. Proprio il pilota svedese della Toyota, da sempre un pilota al top in questa gara, si porta subito al comando seguito da Makinen e Sainz. Ford e Subaru non sembrano in grado di tenere il ritmo delle antagoniste, difatti al termine della prima tappa concluderanno anche dietro alla sorpresa Marcus Gr\u00f6nholm, quarto con una Toyota Celica ST205 preparata dalla Grifone. Rallentati fin dall'inizio Richard Burns e Didier Auriol: il primo a causa di un'uscita di strada che gli fa perdere nove minuti, il secondo causa problemi elettrici. Nella seconda tappa R\u00e5dstr\u00f6m esce di strada danneggiando irreparabilmente la vettura, si ritira inoltre anche Colin McRae per problemi elettrici. Al comando si porta cos\u00ec Tommi Makinen che ci rimarr\u00e0 sino alla fine vincendo in scioltezza davanti a Sainz e Kankkunen, che disputano un bel duello nell'ultima parte di gara. Eriksson concluder\u00e0 quarto, ma abbastanza staccato, davanti alla Celica di Gr\u00f6nholm e alla Corolla di Auriol.\nSafari Rally (27/02-02/03/1998).\nIl terzo rally in calendario \u00e8 il Safari Rally: prova del campionato particolarmente dura e selettiva, con una lunghezza totale di circa 2000\u00a0km. La Ford affida temporaneamente la seconda vettura ad Ari Vatanen, a discapito di Bruno Thiry, infortunatosi durante le ricognizioni. Le Mitsubishi cominciano il rally benissimo portandosi subito in prima posizione con Makinen, ed in seconda con Burns; gli avversari, attardati per lo pi\u00f9 da problemi di varia natura, al termine della prima tappa sono gi\u00e0 molto staccati. L'unico che sembra in grado di poter insidiare le Lancer \u00e8 McRae, terzo con quasi due minuti di distacco. Makinen nella seconda tappa incrementa il vantaggio a sei minuti su Burns e a dodici su McRae; ma proprio quando la vittoria sembra ipotecata, si rompe la cinghia di distribuzione della Lancer e il finlandese deve dare forfait. A vincere sar\u00e0 cos\u00ec il giovane britannico Richard Burns, alla sua prima affermazione iridata. Seconda e terza arriveranno le Ford Escort di Kankkunen e Vatanen, mai realmente in gara, come pure Auriol, quarto al traguardo e staccatissimo per una serie di inconvenienti tecnici ed un ribaltamento. Con le Subaru ritirate entrambe per problemi al propulsore e Sainz fuori per la rottura di una sospensione, si classificheranno quinta e sesta la Seat Ibiza di Harri Rovanper\u00e4 e la Volkswagen Golf di Raimund Baumschlager, a oltre due ore dal vincitore.\nRally del Portogallo (22-25/03/1998).\nLa prova successiva \u00e8 il rally del Portogallo, dove Colin McRae si porta subito al comando davanti a Kankkunen e Sainz. Ancora sfortunato Auriol, che incappa quasi subito in problemi al cambio, dopo essere stato anche in prima posizione. La seconda giornata si apre con il ritiro di Makinen che, nel tentativo di recuperare dopo il quarto tempo nella prima tappa, esce di strada. La vera sorpresa di giornata sar\u00e0 per\u00f2 Freddy Loix, abile a sfruttare i problemi tecnici di varia natura sofferti da Sainz, Kankkunen e Burns, per portarsi in seconda posizione dietro al pilota scozzese, nemmeno lui esente da qualche inconveniente sulla sua Subaru. In ogni caso Sainz non demorde e comincia subito a recuperare scavalcando il pilota belga ed insediando McRae, portandosi a poco meno di sette secondi di distacco al via dell'ultima speciale, che si preannuncia cos\u00ec infuocata. Il pilota madrileno per\u00f2 non riuscir\u00e0 a completare la rimonta, recuperando soli cinque secondi. Colin McRae vince cos\u00ec con uno degli scarti pi\u00f9 bassi nella storia del Mondiale Rally. A completare il podio sar\u00e0 Loix, seguito da Burns, Vatanen e Liatti.\nRally di Spagna (19-22/04/1998).\nDopo il Portogallo, si rimane nella penisola Iberica, per correre il quinto rally in programma, quello di Catalunya, dove ci sono alcune novit\u00e0. La Mitsubishi infatti manda al debutto la Lancer Evo V, Thiry rientra come secondo pilota Ford e la Toyota, soddisfatta delle prestazioni di Loix e consapevole che il rally spagnolo \u00e8 quello dove Freddy rende meglio (negli anni precedenti si era sempre messo in mostra), decide di affidare a lui la Corolla ufficiale di Auriol, che ha pochi punti in classifica.\nIl pilota francese potr\u00e0 comunque correre negli asfalti spagnoli, ma con una Corolla non ufficiale (cio\u00e8 che non fa punteggio nella classifica costruttori). \u00c8 proprio Auriol il pilota al comando dopo la prima tappa, con Thiry terzo e con la Citro\u00ebn Xsara Kit Car di Jes\u00fas Puras e la Peugeot 306 Maxidi Gilles Panizzi al secondo e al quarto posto. L'alta posizione in classifica delle Kit Cars non fa altro che scatenare nuovamente le polemiche a riguardo di queste tipologie di vetture, per regolamento a trazione anteriore ma con un peso inferiore ad una Wrc, cosa che rende le loro prestazioni fin troppo elevate nei rally su asfalto. Nel proseguimento del rally, le Subaru e le Ford si ritirano una dopo l'altra, cos\u00ec come Puras, fermato da un'avaria al motore. Al termine della seconda giornata perci\u00f2, la Toyota si trova con i propri piloti ai primi tre posti, seguiti dal duo Mitsubishi e dall'altra Xsara affidata a Philippe Bugalski. Le posizioni rimarranno tali anche alla fine del rally, con la differenza che Sainz sbatte e conclude in settima posizione, regalando un posto in zona punti a Panizzi. Auriol, non soggetto a ordini di scuderia da parte della Toyota per favorire la Corolla ufficiale di Loix, torna cos\u00ec ad affermarsi in un rally mondiale, dopo l'ultimo successo al Tour de Corse 1995.\nRally di Francia (03-06/05/1998).\nDopo cinque gare con cinque diversi vincitori, le squadre si trasferiscono in Francia, per il rally di Corsica. La prima tappa si corre sotto la pioggia battente e Colin McRae, leggermente favorito dalle nuove gomme messe a disposizione dalla Pirelli, si porta al comando della prova. Il rally finisce subito invece per Tommi Makinen, ritirato per problemi elettrici mentre era secondo. Nella seconda giornata finisce di piovere, ma McRae non smette di segnare tempi record incrementando il vantaggio, lasciando gli altri a lottare per i rimanenti gradini del podio. Questa tappa verr\u00e0 ricordata anche per il tentativo di Sainz e del navigatore Moya di riparare un guasto al motore utilizzando dei guanti prima e un ramo di un albero dopo, i due riusciranno a raggiungere l'assistenza e continuare la gara; cosa che non avverr\u00e0 per Burns che si ritira dopo aver danneggiato una sospensione. La terza giornata vedr\u00e0 quindi la conferma della vittoria di McRae e l'incredibile secondo e quarto posto per le Peugeot 306 Maxi di Delecour e Panizzi; a completare il podio l'altra Subaru di Liatti, con Thiry quinto ed Auriol sesto. Sainz sar\u00e0 attardato da altri problemi e terminer\u00e0 ottavo davanti a Kankkunen, da sempre in difficolt\u00e0 nelle gare asfaltate.\nRally d'Argentina (20-23/05/1998).\nDopo queste tre tappe europee, la carovana del Mondiale si trasferisce in Argentina per l\u2019omonimo rally, che comincer\u00e0 con un'incredibile super speciale con tre vetture a correre assieme in percorsi paralleli.\nNella prima giornata Makinen, Auriol e McRae si alternano ripetutamente in testa alla gara, mentre Thiry \u00e8 costretto a ritirarsi per un problema al motore. Nella seconda tappa il finnico della Mitsubishi si ritrova da solo al comando in quanto Auriol deve ritirarsi ancora, causa un problema al propulsore della sua Corolla, e McRae rompe una sospensione perdendo molto tempo in quanto costretto a percorrere due speciali prima di raggiungere l'assistenza. Tommi Makinen salir\u00e0 dunque ancora una volta sul gradino pi\u00f9 alto del podio in questo rally (questa \u00e8 infatti la sua terza affermazione consecutiva) mentre l'ultima tappa vedr\u00e0 una grande battaglia tra Sainz e Kankkunen per la seconda posizione, vinta dallo spagnolo per soli 7 decimi. Richard Burns concluder\u00e0 quarto davanti alle Subaru di McRae, che conquista il quinto tempo a suon di tempi record, e Liatti.\nLa classica piloti dopo il settimo rally in calendario vedr\u00e0 quindi primo Sainz con due punti di vantaggio su McRae e quattro su Makinen. Dietro di loro un po' pi\u00f9 staccati Burns, Kankkunen ed Auriol.\nRally di Grecia (06-09/06/1998).\nLa lotta fra questi tre piloti per il titolo proseguir\u00e0 nel cosiddetto Safari europeo, cio\u00e8 il rally di Grecia, dove il campione della Mitsubishi conta di recuperare i punti di scarto\nMakinen per\u00f2 sar\u00e0 costretto a fermarsi gi\u00e0 dopo i primi quattro chilometri a causa di un problema elettrico, terminando la prima speciale al novantasettesimo posto e non concludendo quella successiva. Poco dopo si ritira ancora una volta anche Bruno Thiry (che era al comando della corsa) a causa di un problema al motore. Al termine della prima tappa Burns si trova cos\u00ec in prima posizione insidiato da McRae. Il portacolori della Mitsubishi per\u00f2 perde terreno nella seconda tappa e viene rimpiazzato al comando da Auriol, che precede a sua volta il pilota scozzese; dietro di loro comincia un'altra battaglia tra Sainz e Kankkunen. Nella terza tappa Auriol sembra amministrare bene il vantaggio ma un piccolo inconveniente elettrico lo costringer\u00e0 ad accontentarsi del secondo posto dietro Colin McRae, dopo aver perso quaranta secondi. Kankkunen terminer\u00e0 terzo davanti a Sainz, Loix e uno staccatissimo Liatti. Il rally sar\u00e0 da dimenticare per la Mitsubishi in quanto anche Burns si ritirer\u00e0 dopo aver piegato una sospensione.\nRally della Nuova Zelanda (24-27/07/1998).\nDopo la gara greca, il campionato prevede il Rally di Nuova Zelanda, che si apre con la spettacolare super speciale di Manukau. Nelle strade sterrate neozelandesi la Corolla Wrc si dimostra a proprio agio, tanto \u00e8 vero che, al termine della prima tappa, il solo McRae sembra riuscire a poter insidiare Sainz ed Auriol. Fuori dai giochi nuovamente Bruno Thiry, questa volta a causa di un ribaltamento. Nella seconda tappa alcune speciali vengono cancellate per via della forte pioggia ed il pilota scozzese perde definitivamente terreno a causa di una toccata che gli danneggia lo sterzo, facendosi scavalcare anche da Burns. La vittoria quindi \u00e8 quindi una questione fra i piloti Toyota, con Auriol che si porta al comando con un discreto vantaggio sul madrileno. Il pilota francese per\u00f2, nella prima speciale della terza tappa, compie un testacoda che gli far\u00e0 perdere circa un minuto, lasciando la prima posizione a Sainz per soli dieci secondi. Vista l'assenza di ordini di squadra, i due piloti della Corolla ingaggiano un bel duello tra di loro per tutte le restanti speciali, vinto dallo spagnolo per soli quattro secondi. Approfittando del cappottamento di Burns (che perde circa un quarto d'ora) e della gomma bucata da McRae (poi quinto al traguardo), a completare il podio sar\u00e0 Makinen, che precede Kankkunen e le due Subaru.\nRally di Finlandia (20-23/08/1998).\nIl decimo rally in calendario \u00e8 quello di Finlandia, gara di casa per Kankkunen e Makinen. In questa gara la SEAT, che praticamente ha in mano per la terza volta di fila il titolo F2 grazie alle prestazioni della Ibiza, decide di far debuttare la Cordoba WRC in preparazione al 1999 dove anche la casa spagnola entrer\u00e0 nella massima categoria; la nuova vettura giunger\u00e0 undicesima con Harri Rovampera e si ritirer\u00e0 per incidente con Oriol Gomez. Per quanto riguarda le altre WRC, vista l'abilit\u00e0 dei piloti finlandesi in questa gara, la Subaru sceglie Jarmo Kyt\u00f6lehto come seconda guida, al posto di Liatti. Il nuovo pilota finlandese per\u00f2 esce di strada perdendo molto tempo gi\u00e0 nella seconda speciale, mentre il compagno di colori McRae si ritira dopo aver piegato una sospensione. Dopo la prima tappa ben tre piloti finlandesi si trovano ai primi quattro posti, con Makinen che conduce davanti a Sainz, Kankkunen e alla Corolla Wrc di Marcus Gr\u00f6nholm. Nella seconda tappa Tommi Makinen incrementa il vantaggio su Sainz mentre Gronholm sar\u00e0 costretto ad alzare bandiera bianca in seguito ad un'uscita di strada, lasciando il quarto posto ad Auriol. La classifica non cambia sino alla fine del rally e cos\u00ec Makinen vince il suo quinto rally di Finlandia consecutivo, mentre il suo compagno di colori terminer\u00e0 dietro al pilota francese della Toyota. Ottima gara per Thomas R\u00e5dstr\u00f6m, che riesce finalmente a guadagnare il primo punto dell'anno. Gara da dimenticare invece per Bruno Thiry, mai sui tempi dei migliori e vittima anche di un'uscita di strada, che arriver\u00e0 decimo.\nRally d'Italia (11-14/10/1998).\nAl successivo rally d'Italia, Sainz si presenta cos\u00ec con nove punti di vantaggio su McRae e Makinen. \u00c8 proprio il campione del mondo il carica a prendere il comando delle operazioni sugli asfalti di San Remo, dopo aver scavalcato il pilota di casa Liatti, nella seconda speciale. Parte male invece Colin McRae che con una toccata rovina la ruota anteriore sinistra ed \u00e8 subito costretto ad inseguire. Nella seconda tappa Auriol taglia troppo una curva trovando un grosso sasso che gli danneggia irrimediabilmente il motore, con lui si ritira anche Kankkunen dopo uno spaventoso incidente. McRae \u00e8 protagonista di un'incredibile rimonta che gli far\u00e0 guadagnare la terza posizione davanti al rivale al titolo spagnolo. Sainz nella tappa conclusiva ingagger\u00e0 l'ennesimo duello dell'annata per riprendersi la posizione, ma lo scozzese la spunter\u00e0 per poco pi\u00f9 di un secondo. Davanti a loro Liatti non riesce a riprendere Makinen, che vince il primo rally di San Remo per la Mitsubishi. Ancora una volta una F2 arriva nei primi sei in un rally d'asfalto, con Gilles Panizzi che conclude quinto davanti a Bruno Thiry e Richard Burns, attardato da problemi elettrici. Male la SEAT Cordoba Wrc al primo rally su asfalto: Rovampera esce di strada nella terza speciale, mentre il compagno Marc Duez non fa meglio di un sedicesimo posto.\nRally d'Australia (05-08/11/1998).\nLa gara successiva in Australia, penultima della stagione, sembra inizialmente mettersi bene per Sainz per la lotta al titolo: Makinen e McRae infatti accusando problemi tecnici di varia natura nella prima tappa, dove Richard Burns distanzia gli inseguitori di un minuto. Finisce subito l'ultima gara in Subaru per Liatti, che danneggia irrimediabilmente la sua Impreza schiantandosi contro un albero. Nella seconda giornata Burns si cappotta perdendo terreno, mentre con l'altra Mitsubishi, la coppia Makinen - Mannisenm\u00e4ki risolve i problemi tecnici e fa segnare il tempo record su ben sei speciali, ritrovandosi presto in seconda posizione dietro a Sainz. Con due contendenti al titolo cos\u00ec vicini, la terza tappa sar\u00e0 piena di tensioni, alimentate inoltre dalla penalizzazione di Makinen per falsa partenza, che gli costa inizialmente un minuto. Il pilota finlandese protesta poi affermando che il cronometro era gi\u00e0 partito quando il semaforo era ancora rosso ed i commissari alla fine gli danno ragione, tra mille polemiche. L'ultima giornata vedr\u00e0 aggiungersi alla lotta per la vittoria anche Auriol ed il terzo candidato al titolo McRae, con un'altra sensazionale rimonta. Il motore della Impreza avr\u00e0 per\u00f2 un piccolo problema al turbo ed il pilota scozzese dovr\u00e0 accontentarsi di una misera quarta posizione, mandando letteralmente in fumo un possibile primo posto e le sue speranze iridate. \u00c8 Makinen quindi a vincere il rally precedendo Sainz ed Auriol, e portandosi a due punti di vantaggio sul pilota madrileno in classifica. Poco da dire per gli altri: Burns si ritirer\u00e0 consegnando il quinto posto a Kankkunen, con Loix a completare la zona punti e Thiry subito dietro. Nessuna SEAT arriver\u00e0 al traguardo.\nRally di Gran Bretagna (21-24/11/1998).\nL'ultimo rally in calendario, in Gran Bretagna, \u00e8 quindi decisivo e le polemiche australiane sono quasi del tutto dimenticate. Tutti si aspettano un duello entusiasmante tra Makinen e Sainz, ma non sar\u00e0 cos\u00ec.\nIl finlandese della Mitsubishi infatti scivola, nella sesta speciale, sull'olio perso da un'auto storica in una gara di contorno al rally, distrugge una ruota ed \u00e8 costretto alla resa.\nCarlos Sainz dunque amministra e lascia Richard Burns e Colin McRae combattere per la vittoria.\nA trecento metri dall'arrivo la Corolla WRC dello spagnolo si ferma con il motore rotto, mandando letteralmente in fumo, tra lo stupore generale, il titolo che pareva gi\u00e0 in tasca al madrileno. A nulla servono i tentativi dei due di farla ripartire, Sainz capisce l'accaduto e quasi rifiuta di crederci mentre Moya \u00e8 una furia e lancer\u00e0 persino il casco contro il lunotto della Corolla.\nIl titolo quindi va per la terza volta di fila a Tommi Makinen (a cui la notizia gli arriva via telefono durante un'intervista TV), mentre il rally di Gran Bretagna viene vinto da Richard Burns, dopo che Mcrae \u00e8 costretto a fermarsi col motore rotto. Questo permette alla Mitsubishi di ottenere il suo primo (e finora unico) titolo costruttori."}
{"id": "2399594", "revid": "154326", "url": "https://it.wikipedia.org/wiki?curid=2399594", "title": "Mwami", "text": ""}
{"id": "2399595", "revid": "343572", "url": "https://it.wikipedia.org/wiki?curid=2399595", "title": "Chiesa di San Gaetano alle Grotte (Catania)", "text": ""}
{"id": "2399598", "revid": "767487", "url": "https://it.wikipedia.org/wiki?curid=2399598", "title": "Capitani d'aprile", "text": "Capitani d'aprile (\"Capit\u00e3es de Abril\") \u00e8 un film del 2000 diretto da Maria de Medeiros.\nLa storia \u00e8 basata sul colpo di stato militare, che avvenne in Portogallo il 25 aprile 1974.\nTrama.\nNella notte tra il 24 ed il 25 aprile 1974, la radio emette una canzone proibita: \"Gr\u00e2ndola vila morena\". Potrebbe trattarsi di un semplice atto d'insubordinazione da parte di uno speaker ribelle ma, in realt\u00e0, \u00e8 il secondo dei segnali programmati del colpo di stato militare che cambier\u00e0 completamente il volto del paese, soggetto alla dittatura dell'Estado Novo da quasi 50 anni, e il destino delle colonie portoghesi in Africa e in Asia.\nAl suono della voce del poeta e cantautore Jos\u00e9 Afonso, le truppe insorte occupano le caserme. A quasi tre ore all'alba, marciano verso Lisbona. A distanza di poco tempo dal triste evento militare in Cile, la Rivoluzione dei garofani si distingue per il carattere avventuriero, ma anche pacifico e lirico del suo svolgimento.\nQueste 24 ore di rivoluzione vengono vissute da tre personaggi principali: due capitani e una donna che \u00e8 professoressa di letteratura e giornalista.\nProduzione.\n\"Capitani d'aprile\" \u00e8 il primo lungometraggio di Maria de Medeiros in veste di regista. In questo modo rende omaggio a quei giovani soldati che salvarono la sua patria da troppo tempo oppressa.\nMaria de Medeiros aveva solo 9 anni quando avvenne la Rivoluzione dei garofani, il 25 aprile 1974."}
{"id": "2399605", "revid": "343572", "url": "https://it.wikipedia.org/wiki?curid=2399605", "title": "Anfiteatro di Milano", "text": ""}
{"id": "2399609", "revid": "404137", "url": "https://it.wikipedia.org/wiki?curid=2399609", "title": "Ekloge", "text": ""}
{"id": "2399625", "revid": "1305772", "url": "https://it.wikipedia.org/wiki?curid=2399625", "title": "William Henry Vanderbilt", "text": "Biografia.\nWilliam Henry fu membro di una delle pi\u00f9 influenti famiglie del tempo, i Vanderbilt. Era il figlio di Cornelius Vanderbilt, il patriarca detto 'il Commodoro', e di sua moglie, Sophia Johnson.\nCarriera.\nVeniva rimproverato e criticato dal padre, il quale lo chiamava \"testa di legno\". William Henry voleva dimostrare al padre che non era una \"testa di legno\". Un importante punto di svolta nel loro rapporto si verific\u00f2 durante il viaggio di famiglia in Europa a bordo della nave a vapore \"Vanderbilt\" nel 1860, dopo il quale William Henry, oltre a divenire molto unito al padre, ebbe un ruolo maggiore negli affari.\nIl padre si occup\u00f2 personalmente della sua formazione aziendale. All'et\u00e0 di 19 anni divenne impiegato bancario a New York. Nel 1862 \u00e8 stato nominato presidente del Staten Island Railway e nel 1865 \u00e8 stato nominato vice presidente del Hudson River railway.\nNel 1869, \u00e8 stato nominato vice-presidente della New York Central and Hudson River Railroad, diventando il suo presidente nel 1877. Alla morte del padre assunse la presidenza della Lake Shore and Michigan Southern Railway, del Canada Southern Railway e del Michigan Central Railroad.\nNel 1877 eredit\u00f2 circa $ 100 milioni da suo padre, che operava nel campo delle imprese ferroviarie, patrimonio che ha aumentato di quasi $ 194 milioni alla sua morte. Quando mor\u00ec era l'uomo pi\u00f9 ricco dell'epoca.\nFilantropia.\nVanderbilt era un filantropo attivo, appoggiando una serie di cause filantropiche, tra cui l'YMCA, donando finanziamenti per aiutare a stabilire la Metropolitan Opera e la facolt\u00e0 di medicina della Columbia University. Nel 1880, fece delle donazioni per il Vanderbilt University di Nashville.\nVanderbilt era un appassionato d'arte; la sua collezione comprendeva alcune delle pi\u00f9 importanti opere degli antichi maestri, e nel corso della sua vita acquist\u00f2 pi\u00f9 di 200 dipinti, che ha ospitato nella sua ricca e sontuosa Fifth Avenue Mansion.\nMatrimonio.\nNel 1841 spos\u00f2 Maria Louisa Kissam (1821-1896), figlia del reverendo Samuel Kissam e di Margaret Hamilton Adams. Ebbero nove figli:\nMorte.\nPrendendo in considerazione l'inflazione e la rivalutazione, la sua ricchezza, che nel 2008 ammonterebbe virtualmente a circa 232 miliardi di dollari, lo ha reso il quarto uomo pi\u00f9 ricco di tutti i tempi.\nMor\u00ec l'8 dicembre 1885 a New York. Fu sepolto nel mausoleo di famiglia a Staten Island, New York. La sua propriet\u00e0 \u00e8 stata divisa tra i suoi otto figli e la moglie."}
{"id": "2399628", "revid": "124985103", "url": "https://it.wikipedia.org/wiki?curid=2399628", "title": "Gran Premio del Pacifico 1995", "text": "Il Gran Premio del Pacifico 1995 fu una gara di Formula 1, disputatasi il 22 ottobre 1995 sul Circuito di Aida. Fu la quindicesima prova del mondiale 1995 e vide la vittoria di Michael Schumacher su Benetton-Renault, seguito da David Coulthard secondo e da Damon Hill terzo. In questa gara ci furono sia l'ultima apparizione per Jean-Christophe Boullion e anche la prima apparizione in F1 per il pilota danese Jan Magnussen. Vincendo questa gara con Hill terzo, il numero 1 della Benetton Schumacher si aggiudic\u00f2 il secondo dei suoi sette mondiali della sua carriera (il secondo della 1\u00aa striscia consecutiva, la seconda coi 5 titoli in Ferrari) e tutto ci\u00f2 con ancora 2 manche da giocare prima della fine del mondiale.\nGara.\nAl via Coulthard tiene la prima posizione mentre Schumacher tenta di attaccare Hill all'esterno in curva 1. L'inglese si difende accompagnando Schumacher vicino all'erba, cos\u00ec che Alesi ne approfitta e si porta secondo. Hill \u00e8 terzo mentre Schumacher viene passato anche da Berger. Al quinto giro Schumacher passa Berger per la quarta posizione. Coulthard nel frattempo vola via e dopo 7 giri ha gi\u00e0 11 secondi di vantaggio sul terzetto Alesi - Hill - Schumacher. Il tedesco prova il sorpasso su Hill all'esterno di curva 5 ma anche in questo caso l'inglese l'accompagna verso l'esterno e Schumacher deve desistere.\nAl 18\u00b0 giro i tre duellanti per il secondo posto rientrano insieme ai box per il primo pit-stop. I meccanici della Benetton sono i pi\u00f9 veloci e Schumacher torna in pista davanti ad Alesi ed Hill. Il francese e l'inglese si trovano dietro anche ad Irvine e Frentzen che non si sono ancora fermati. Alesi passa entrambi senza problemi mentre Hill sbaglia l'attacco su Irvine e tocca la Jordan dell'inglese, ma riesce a proseguire. Coulthard si ferma al giro 25 e rientra in pista davanti a Schumacher di 7 secondi. Il tedesco \u00e8 molto pi\u00f9 veloce e con una serie di giri veloci si porta negli scarichi dello scozzese.\nSchumacher rientra ai box al 38\u00b0 giro per il secondo pit-stop ed esce a 20 secondi da Coulthard, davanti ad Alesi e Hill. L'inglese si ferma al 39\u00b0 giro per cercare il sorpasso sul francese, che rientra ai box nella tornata seguente. Quando Alesi esce dai box \u00e8 dietro l'inglese della Williams. Schumacher intanto ricuce il distacco da Coulthard (che ha una strategia a due soste) con una serie di giri veloci. Il tedesco si porta da 20 a 8 secondi dallo scozzese, che rientra ai box per la sua seconda e ultima sosta al giro 50. Coulthard esce a 14 secondi da Schumacher, che dovr\u00e0 per\u00f2 fermarsi una terza volta. Hill \u00e8 terzo a 20 secondi da Coulthard, mentre la zona punti \u00e8 chiusa da Berger, Alesi e Herbert.\nSchumacher \u00e8 sempre il pi\u00f9 veloce in pista e continua a guadagnare su Coulthard. Quando al 60\u00b0 giro rientra ai box per il terzo pit-stop ha il gap sufficiente per uscire davanti allo scozzese. Anche Hill, Berger, Alesi ed Herbert si fermano per il loro terzo pit-stop ma le posizioni non mutano. Schumacher gestisce gli ultimi giri e vince per la nona volta in stagione e la diciottesima in carriera, ma soprattutto si laurea per il secondo anno consecutivo Campione del Mondo.\nNote.\n\"Salvo indicazioni diverse le classifiche sono tratte da \""}
{"id": "2399629", "revid": "713168", "url": "https://it.wikipedia.org/wiki?curid=2399629", "title": "Feldmarescialli del Sacro Romano Impero", "text": "Questa \u00e8 una lista di quanti ricoprirono il grado di feldmaresciallo del Sacro Romano Impero. La carica corrispondeva a quella di supremo capo dell'esercito imperiale, sottoposto direttamente e unicamente al solo imperatore, 1618-1806."}
{"id": "2399639", "revid": "247222", "url": "https://it.wikipedia.org/wiki?curid=2399639", "title": "Stati per spesa militare", "text": "Questa \u00e8 una lista di paesi per spesa militare basata sulla banca dati dello Stockholm International Peace Research Institute (SIPRI) che calcola le spese militari di ogni paese risalenti al 2009 (in dollari statunitensi). Essa include anche le percentuali dei PIL di ogni paese (risalenti al 2008) impiegati nella spesa militare."}
{"id": "2399641", "revid": "336009", "url": "https://it.wikipedia.org/wiki?curid=2399641", "title": "Mitsubishi Lancer Evo", "text": ""}
{"id": "2399642", "revid": "321661", "url": "https://it.wikipedia.org/wiki?curid=2399642", "title": "Mundus Cereris", "text": "Il mundus Cereris (mundus di Cerere) \u00e8 parte di una delle tradizioni pi\u00f9 oscure e antiche della religione romana arcaica ma l'origine del rituale a essa collegata \u00e8 molto probabilmente di matrice etrusca. Si tratta di una fossa posta nel santuario di Cerere e consacrata ai Mani, che ha forma circolare a ricordare la volta celeste e l'universo tutto. Tale pozzo aveva anche la forma simbolica di un utero rovesciato che veniva scavato al centro della citt\u00e0 al congiungimento degli assi di decumano e cardo. La fossa rimane chiusa per tutto l'anno ad eccezione di tre giorni in cui si celebra il mundus patet.\nIl rito prevedeva infatti che il 24 agosto, il 5 ottobre e l'8 novembre il mundus fosse aperto e pertanto quei giorni erano segnati nel calendario con la dicitura \"mundus patet\", il mundus \u00e8 aperto. L'apertura del mundus metteva in comunicazione il mondo dei vivi e quello dei morti, i segreti dei Mani si trovano \u201calla luce\u201d e per questo era proibita ogni attivit\u00e0 ufficiale.\nIl rito aveva un carattere eminentemente purificatorio, e quindi propedeutico rispetto a eventi sacri che il calendario romano prevedeva nei giorni e soprattutto nel mese immediatamente successivo (Saturnali e Natale del Sole Invitto).\nLo stesso termine \"mundus\" designa il \"mondare\" e il \"purificare\", cos\u00ec come le consonanti 'm-n-d' sono le stesse della radice indoeuropea che richiama alla parola \"bocca\", \"utero\".\nIn quanto rito purificatorio, al pari del battesimo e di altre cerimonie consimili, il rito di apertura del mundus aveva un carattere iniziatico, in quanto la purificazione \u00e8 l'operazione sacra che immediatamente e necessariamente precede l'inizio di una nuova vita, individuale (iniziazione propriamente detta) o collettiva (rito religioso), inoltre si tratta di un rito dal carattere ctonio con valenze anche agricole (il 24 agosto era la vigilia degli Opiconsiva, festa che consacrava la messa al riparo del raccolto), cosa che richiama fortemente le valenze originarie di Cerere che la vedevano non solo come divinit\u00e0 che fa crescere le messi ma anche come guardiana della fecondit\u00e0 umana, dei fenomeni tellurici e del mondo sotterraneo dei morti. \nNon a caso il mundus mette in comunicazione l'esterno della Terra con il mondo sotterraneo e d\u00e8i inferi che le abitano. Il rituale del \"mundus patet\" (il mundus \u00e8 aperto), che si compiva per tre volte ogni anno, era il momento in cui le anime dei defunti potevano ritornare nel mondo dei vivi e aggirarsi a loro piacimento per la citt\u00e0.\nPer la sua funzione, il rituale del Mundus si ricollega alle tutte quelle forme rituali storico-antropologiche che contemplano il tema del \"mondo alla rovescia\", tra cui gli stessi Saturnali, il Samhaim, la festa di Halloween, e di qui anche le festivit\u00e0 legate ai defunti (Feralia e Culti degli antenati) e pi\u00f9 tardi il Carnevale. In letteratura la stessa fossa scavata da Ulisse all'ingresso dell'Ade, nel XI libro dell'Odissea (di questa correlazione si fa menzione nel saggio \"Omero nel Baltico\" di Felice Vinci)"}
{"id": "2399649", "revid": "1086846", "url": "https://it.wikipedia.org/wiki?curid=2399649", "title": "Unione Sportiva Palermo 1950-1951", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1950-1951.\nStagione.\nNel terzo anno consecutivo in Serie A, il Palermo arriva al 10\u00ba posto. Dopo un avvio esaltante nelle prime giornate, il club ha un andamento un po' a singhiozzo che lo porta a met\u00e0 classifica.\nDa quando esiste la Serie A a girone unico, la squadra ottiene una storica vittoria in casa per 8-0 contro la , attualmente quella casalinga con pi\u00f9 reti segnate in massima serie, ma, in seguito ad altre giornate, arriva un risultato negativo, fatale ai rosanero, la \"pesantissima\" sconfitta per 9-0 in casa del , che alla fine si laurer\u00e0 campione d'Italia del 1951, per la prima volta dall'introduzione della massima categoria a girone unico del 1929: per i siciliani \u00e8 tutt'ora la peggiore sconfitta con pi\u00f9 gol di scarto e fuori casa, in assoluto in tutti i campionati che abbia disputato, mentre per i rossoneri \u00e8 il successo casalingo con il punteggio pi\u00f9 alto nella storia.\nIn questa stagione viene stabilito il record di reti fatte in campionato, 59, poi raggiunto nella stagione 2009-2010, esattamente dopo cinquantanove anni.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2399653", "revid": "287204", "url": "https://it.wikipedia.org/wiki?curid=2399653", "title": "Viorel Iord\u0103chescu", "text": "Nella lista FIDE di aprile 2009 ha 2608 punti (158\u00ba al mondo e 3\u00ba nel suo paese).\nHa raggiunto il massimo punteggio in gennaio 2004, con 2634 punti.\nHa partecipato ad otto olimpiadi degli scacchi dal 1994 al 2008 (5 volte in seconda scacchiera) realizzando +20 =29 \u201317.\nTra i principali successi di torneo la vittoria al 49\u00ba torneo di Capodanno di Reggio Emilia 2006/07.\nIn gennaio 2009 ha vinto il torneo internazionale di Ancona."}
{"id": "2399656", "revid": "287204", "url": "https://it.wikipedia.org/wiki?curid=2399656", "title": "Viorel Iordachescu", "text": ""}
{"id": "2399658", "revid": "287204", "url": "https://it.wikipedia.org/wiki?curid=2399658", "title": "Edo (fiume)", "text": "L'Edo \u00e8 un fiume nella regione di Kant\u014d, in Giappone. Si scinde dal Tone e sfocia nella Baia di Tokyo. La sua lunghezza \u00e8 di 59,5\u00a0km.\nIl corso del fiume Edo \u00e8 stato precedentemente il corso principale del fiume Tone, fino a quando non \u00e8 stato deviato nel XVII secolo."}
{"id": "2399659", "revid": "287204", "url": "https://it.wikipedia.org/wiki?curid=2399659", "title": "Grande Macchia Bianca", "text": "Grande Macchia Bianca (Grande Ovale Bianco o GWS, acronimo dell'inglese \"Great White Spot\") \u00e8 il nome assegnato, per analogia con la Grande Macchia Rossa di Giove a delle tempeste periodiche di colore biancastro che si manifestano nell'emisfero boreale di Saturno e appaiono abbastanza grandi da risultare visibili dalla Terra mediante l'uso di telescopi. L'estensione di queste tempeste pu\u00f2 raggiungere alcune migliaia di chilometri.\nCaratteristiche e cause.\nLe Grandi Macchie Bianche sono degli eventi che si verificano principalmente nell'emisfero settentrionale di Saturno. Esse si formano inizialmente come delle macchie quasi anonime, per poi espandersi rapidamente in longitudine, arrivando talvolta a costituire una fascia che circonda tutto il pianeta. Le attuali teorie suggeriscono che le Grandi Macchie Bianche siano delle massicce correnti ascensionali, originate probabilmente da instabilit\u00e0 termiche.\nLa coincidenza della formazione delle Grandi Macchie Bianche con il solstizio \"estivo\" di Saturno \u00e8 stata considerata come la prova che il maggior responsabile di questi fenomeni sia l'insolazione, anche se \u00e8 stata notata una certa frequenza di questi fenomeni atmosferici nel tempo successivo al solstizio \"invernale\" boreale. Non \u00e8 ancora noto se simili fenomeni si verifichino durante il solstizio invernale, in quanto gli anelli costituiscono un impedimento alla visuale del pianeta dalla Terra.\nFrequenza.\nIl fenomeno presenta una periodicit\u00e0 che si aggira sui 28,5 anni, quando l'emisfero nord di Saturno \u00e8 maggiormente rivolto verso il Sole. La seguente \u00e8 una lista delle osservazioni registrate di Grandi Macchie Bianche; gli anni in cui sono apparse considerati parte del ciclo sono 1876, 1903, 1933, 1960 e 1990.\nIl perch\u00e9 nessuna macchia sia stata registrata prima del 1876 \u00e8 un mistero, in qualche modo simile alla lunga mancanza di dati relativi alla Grande Macchia rossa nel XVIII e nella prima parte del XIX secolo; la Macchia del 1876 fu molto prominente, risultando visibile anche con telescopi di apertura 60\u00a0mm.\nMark Kidger ha descritto nel 1992 due significative tipologie di GWS:\nSulla base dei queste apparenti regolarit\u00e0, Kidger ha previsto che la prossima GWS apparir\u00e0 nella NTZ nel 2016 e probabilmente sar\u00e0 meno appariscente di quella comparsa nel 1990."}
{"id": "2399664", "revid": "116294206", "url": "https://it.wikipedia.org/wiki?curid=2399664", "title": "Pattini quad", "text": ""}
{"id": "2399667", "revid": "106579855", "url": "https://it.wikipedia.org/wiki?curid=2399667", "title": "Gran Premio del Giappone 1995", "text": "Il Gran Premio del Giappone 1995 fu una gara di Formula 1, disputatasi il 29 ottobre 1995 sul Circuito di Suzuka. Fu la sedicesima prova del mondiale 1995 e vide la vittoria di Michael Schumacher su Benetton-Renault, seguito da Mika H\u00e4kkinen e da Johnny Herbert. La Benetton, guadagnando 14 punti sulla Williams, vince l'unico titolo costruttori, staccando la scuderia inglese di 35 lunghezze con 2 gare alla chiusura.\nNote.\n\"Salvo indicazioni diverse le classifiche sono tratte da \""}
{"id": "2399669", "revid": "539155", "url": "https://it.wikipedia.org/wiki?curid=2399669", "title": "Soci\u00e9t\u00e9 Nationale de Musique", "text": "La Soci\u00e9t\u00e9 Nationale de Musique venne fondata il 25 febbraio 1871 per promuovere la musica francese e consentire ai giovani compositori la presentazione della loro musica al pubblico. Il suo motto fu \"Ars gallica\".\nStoria.\nVenne fondata da Romain Bussine e Camille Saint-Sa\u00ebns, che ne condivisero la presidenza, e fra i primi membri figurarono C\u00e9sar Franck, Ernest Guiraud, Jules Massenet, Jules Garcin, Gabriel Faur\u00e9, Alexis de Castillon, Henri Duparc, Th\u00e9odore Dubois, e Paul Taffanel. Essa venne concepita in reazione alla tendenza della musica francese del tempo indirizzata prevalentemente alle composizioni operistiche rispetto alla musica per orchestra. Ci\u00f2 in contrapposizione a quanto avveniva in Germania.\nL'organizzazione del primo concerto ebbe luogo il 17 novembre 1871 e present\u00f2 un programma costituito dal \"Trio in Si bemolle maggiore\" di Franck, due melodie di Dubois, \"Cinq pi\u00e8ces dans le style ancien\" di Castillon, una riduzione del \"Concerto per violino\" di Jules Garcin, una \"Improvisation\" per tenore di Massenet, ed il \"Caprice h\u00e9ro\u00efque\" per due pianoforti di Saint-Sa\u00ebns.\nI concerti ebbero luogo alla Salle Pleyel, alla Salle \u00c9rard per i lavori orchestrali, ed alla Chiesa di Saint-Gervais per i lavori per organo. Anche se la societ\u00e0 disponeva di mezzi limitati, riusc\u00ec a scritturare esecutori di primo piano come Pablo de Sarasate, Eug\u00e8ne Ysa\u00ffe, e Wanda Landowska.\nNegli anni '80 del XIX secolo, la societ\u00e0 inizi\u00f2 ad accettare manoscritti di autori non francesi. Ernest Chausson fu segretario, inizialmente insieme a d'Indy, dal 1886 fino al 1899, anno della sua morte. Verso la fine del decennio l'associazione accett\u00f2, fra i suoi membri, compositori delle nuove generazioni come Debussy e Ravel.\nNel 1886, i membri della societ\u00e0 si confrontarono fra loro per una disputa, sull'inserimento dei compositori stranieri, fra i conservatori come Saint-Sa\u00ebns e gli innovatori come Franck, Vincent d'Indy, ed altri. Franck venne eletto presidente e conseguentemente Bussine e Saint-Sa\u00ebns si dimisero. Nel 1890, a seguito della morte di Franck, d'Indy divenne presidente. Dopo una serie di ostilit\u00e0 nei suoi confronti, Ravel lasci\u00f2 nel 1909 la \"Soci\u00e9t\u00e9 Nationale de Musique\" per fondare una nuova organizzazione chiamata \"Soci\u00e9t\u00e9 musicale ind\u00e9pendante\"."}
{"id": "2399670", "revid": "729019", "url": "https://it.wikipedia.org/wiki?curid=2399670", "title": "Nucleus accumbens", "text": "Il nucleus accumbens (NAc o NAcc), anche conosciuto come nucleus accumbens septi (dal latino \u00abnucleo adiacente al setto\u00bb), \u00e8 una regione del prosencefalo basale, rostrale all'area preottica dell'ipotalamo.\nIl \"nucleus accumbens\" e il tubercolo olfattivo collettivamente formano lo striato ventrale che \u00e8 parte dei nuclei della base.\n\u00c8 una struttura presente ad ambo i lati del telencefalo ed \u00e8 situato tra la testa del nucleo caudato e la porzione anteriore del \"putamen;\" \u00e8 unito medialmente al \"septum pellucidum\".\nNel suo insieme il Nucleus Accumbens gioca un ruolo importante nei processi cognitivi dell'avversione, motivazione, ricompensa e molteplici meccanismi di rinforzo dell'azione.\nSi pensa che giochi un ruolo importante nei meccanismi di rinforzo, nella risata, nella dipendenza, nell'elaborazione delle sensazioni di piacere e paura oltre che all'insorgere dell'effetto placebo.\nSuddivisione morfo-funzionale del \"nucleus accumbens\".\nOgni emisfero cerebrale possiede il suo \"nucleus accumbens\", ognuno dei quali pu\u00f2 essere diviso funzionalmente in due porzioni:\nLa suddivisione \u00e8 operata sia per la diversa morfologia dei citotipi sia per la loro funzione.\nA loro volta, le singole suddivisioni posseggono sottopopolazioni diverse di neuroni (es. neuroni MSN, Medium Spiny Neuron di tipo D1 o D2), responsabili di diverse funzioni cognitive.\nLa \"shell\" del \"nucleus accumbens\".\nLa \"shell\" \u00e8 la regione esterna del NAc e, a differenza del \"core\", \u00e8 considerata una parte dell'amigdala estesa, localizzata soprattutto al suo polo rostrale.\nCitotipi nervosi.\nIl guscio del NAcc \u00e8 composto principalmente da neuroni MSN, dall'inglese \"medium spiny neuron\" contenenti recettori per la dopamina o di tipo D1 (i.e., DRD1 e DRD5) oppure di tipo D2 (i.e., DRD2, DRD3, e DRD4). Confinata per lo pi\u00f9 nella \"shell\", rispetto ai neuroni del core del NAcc esiste una sottopopolazione neuronale di neuroni MSN contenente sia recettori D1 sia D2. \u00c8 stato osservato che circa il 40% dei neuroni MSN striatali esprime l'RNA per entrambi DRD1 e DRD2.\nMorfologicamente i neuroni MSN, rispetto al core, posseggono una minore densit\u00e0 (e quindi minor numero) di:\nConnessioni dei neuroni MSN della \"shell\".\nI neuroni MSN proiettano verso la parte sub-commissurale del pallido ventrale, cos\u00ec come verso la VTA (Area Ventro-Tegmentale) e aree diffuse dell'ipotalamo e dell'amigdala estesa.\nFunzioni.\nLa \"shell\" del NAc \u00e8 coinvolta nei processi cognitivi di ricompensa, incluse sensazioni positive di gradimento in risposta a stimoli di piacere, salienza motivazionale, rinforzo positivo. \u00c8 stato dimostrato che la shell sia coinvolta anche durante il PIT (\"Pavlovian Instrumental Transfer\"), ossia dell'interazione tra condizionamento strumentale e condizionamento pavloviano, ovvero un fenomeno in cui uno stimolo classicamente condizionato modifica il comportamento operante.\nIl \"core\" del \"nucleus accumbens\".\nIl \"nucleus accumbens core\" \u00e8 la struttura pi\u00f9 interna del NAc. \u00c8 parte dello striato ventrale, una parte dei nuclei della base.\nCitotipi nervosi.\nIl \"core\" del NAcc \u00e8 composto principalmente da neuroni MSN, dall'inglese \"medium spiny neuron\" contenenti recettori per la dopamina o di tipo D1 oppure di tipo D2. Rispetto ai neuroni del guscio del NAcc posseggono una maggiore densit\u00e0 di:\nNeurotrasmettitori coinvolti.\nI neuroni MSN sono del tipo GABA-ergici, ovvero elaborano un mediatore chimico inibitorio. Posseggono sia numerosi recettori GABA-ergici sia diversi recettori per la dopamina (D1 e D2).\nConnessioni dei neuroni MSN del \"core\".\nI neuroni MSN proiettano verso aree sotto-corticali, come la \"substantia nigra\" e il \"globus pallidus\".\nPanoramica complessiva dei neuroni MSN del NAc.\nIl principale tipo di cellule neuronali trovate nel \"nucleus accumbens\" \u00e8 indicato con la sigla MSN, dall'inglese \"medium spiny neuron\". Essi rappresentano oltre il 95% del pool neuronale del Nac e sono denominati in questo modo a causa del fenotipo particolare del loro soma e delle loro spine dendritiche.\nIl neurotrasmettitore prodotto da questi neuroni \u00e8 l'acido \u03b3-amminobutirrico (GABA), uno dei principali neurotrasmettitori inibitori del sistema nervoso centrale. Questi neuroni rappresentano anche i principali neuroni proiettivi del nucleo.\nMentre il 95% dei neuroni del \"nucleus accumbens\" sono \"medium spiny\" GABA-ergici proiettivi, gli altri tipi neuronali trovati sono gli interneuroni colinergici \"large aspiny\".\nInput - afferenze al NAcc.\nLe afferenze dopaminergiche provenienti dall'area tegmentale ventrale (dove si trovano neuroni dopaminergici della via mesolimbica) si pensa modulino l'attivit\u00e0 dei neuroni del \"nucleus accumbens\". Queste terminazioni sono anche il sito d'azione di molte droghe come la cocaina e le anfetamine che causano un considerevole aumento dei livelli di dopamina nel \"nucleus accumbens\". In realt\u00e0 non si ha diretta stimolazione del \"nucleus accumbens\" o dell'area tegmentale ventrale. L'azione \u00e8 sulla membrana del neurone dopaminergico. Il terminale assonico presinaptico del neurone dopaminergico rilascia dopamina che, dopo un certo tempo, viene ricaptata dallo stesso terminale presinaptico per opera di un trasportatore transmembrana. La cocaina e gli anfetamino-simili agiscono come falsi ligandi sul recettore della dopamina e impediscono la ricaptazione, bloccando il trasportatore della dopamina. Per cui la trasmissione dopaminergica non viene interrotta ma c'\u00e8, invece, una over-espressione della dopamina. Fra le afferenze maggiori al \"nucleus accumbens\" possiamo menzionare le fibre provenienti dalla corteccia prefrontale associativa, dall'amigdala e dai neuroni dopaminergici dell'area tegmentale ventrale (VTA), connessi attraverso la via mesolimbica. Per questo il \"nucleus accumbens\" \u00e8 spesso descritto come parte del circuito cortico-striato-talamico-corticale.\nOutput - efferenze.\nI neuroni efferenti del \"nucleus accumbens\" inviano proiezioni assonali alla porzione ventrale del globo pallido ipsolaterale, conosciuto come il \"ventral pallidum\" (VP). Il VP a sua volta proietta al nucleo mediale dorsale del talamo che invia i suoi assoni alla corteccia prefrontale e anche allo striato. Gli altri efferenti del \"nucleus accumbens\" sono la \"substantia nigra\" del mesencefalo e la formazione reticolare pontina."}
{"id": "2399673", "revid": "121837", "url": "https://it.wikipedia.org/wiki?curid=2399673", "title": "White Oval Spot", "text": ""}
{"id": "2399675", "revid": "287204", "url": "https://it.wikipedia.org/wiki?curid=2399675", "title": "Sukru Gulesin", "text": ""}
{"id": "2399676", "revid": "1086846", "url": "https://it.wikipedia.org/wiki?curid=2399676", "title": "Unione Sportiva Palermo 1951-1952", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1951-1952.\nStagione.\nNel quarto anno consecutivo nel campionato di Serie A, si registra la migliore serie utile di tutti i tempi: nelle prime undici partite il Palermo non subisce sconfitte e si trova al terzo posto in classifica, a due punti dalla e a tre dal capolista. La settimana dopo si interrompe la striscia dei risultati utili consecutivi in massima categoria, ma una successiva vittoria riporta i rosanero in terza posizione, a due lunghezze dalla \"grande\" coppia di vertice. Proprio all'antivigilia di Natale del 1951, lo scontro diretto con la Juventus si risolve in una sconfitta per il Palermo. Tuttavia, il successivo andamento altalenante della formazione siciliana comport\u00f2 alla fine al raggiungimento di un undicesimo posto in graduatoria, come nel 1948-1949.\nPresidente per questa stagione (fino al 30 giugno 1952), che lo divenne gi\u00e0 dalla met\u00e0 dell'annata precedente (dal 26 gennaio 1951), fu Raimondo Lanza di Trabia. Egli, per esattamente quarantotto anni (dal 1954 al 2002), detenne il record del finanziatore pi\u00f9 longevo del Palermo (e in Serie A per sei anni, dal 1948 al 1954), raggiunto e poi superato in questa speciale classifica da Maurizio Zamparini.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2399679", "revid": "1543377", "url": "https://it.wikipedia.org/wiki?curid=2399679", "title": "Bruno Micheloni", "text": "Biografia.\nAlla fine degli anni sessanta parti per gli Stati Uniti d'America, dove visse con i figli Victor e Ketherine in Florida. \u00c8 morto nel 2000 all'et\u00e0 di 75 anni a New York, a seguito di un male incurabile.\nCarriera.\nHa disputato il campionato di Serie A 1951-1952 con la maglia del , e con 8 reti all'attivo in 31 presenze risulta il secondo marcatore dei rosanero, alle spalle del danese Bron\u00e9e.\nHa inoltre disputato otto campionati di Serie B con le maglie di , Siracusa, e Cagliari, per complessive 193 presenze e 78 reti fra i cadetti, aggiudicandosi col Catania il campionato 1953-1954, senza venire confermato per la stagione successiva, e classificandosi col Siracusa per due anni consecutivi (1949-1950 e 1950-1951) della classifica marcatori, in entrambi i casi con 22 reti e alle spalle di Ettore Bertoni.\nTerminata la carriera di giocatore, intraprese quella di arbitro."}
{"id": "2399691", "revid": "767487", "url": "https://it.wikipedia.org/wiki?curid=2399691", "title": "Rolando Vicovaro", "text": "Carriera.\nDopo tre stagioni trascorse fra Serie B e Serie C con la maglia del in Serie C, nella quale segna 9 reti nella stagione 1948-1949, nell'estate 1950 viene acquistato del . Ha esordito in Serie A con la maglia rosanero il 10 settembre 1950 in Palermo-Atalanta (2-0).\nIl periodo in rosanero inizia con un gol nelle prime 3 partite disputate (successi su Atalanta, e , che proiettano i siciliani in testa alla classifica insieme a Bologna e ). Resteranno gli unici gol di Vicovaro nella stagione, che lo vede scendere in campo in 21 incontri di campionato. Disputa da titolare (26 presenze e 4 reti), anche la stagione successiva, anche questa chiusa a met\u00e0 classifica, e a fine stagione viene ceduto all'Hellas Verona, militante in Serie B.\nCon gli scaligeri disputa due stagioni in cadetteria, senza riuscire ad imporsi come titolare fisso n\u00e9 a ritrovare la via della rete, per poi abbandonare il calcio dopo aver militato anche nel Frosinone, in IV Serie.\nIn carriera ha totalizzato complessivamente 47 presenze e 7 reti in Serie A e 26 presenze in Serie B."}
{"id": "2399692", "revid": "729019", "url": "https://it.wikipedia.org/wiki?curid=2399692", "title": "Qualiflyer", "text": "Qualiflyer era il nome di un programma frequent flyer creato nell'Aprile 1992 da Austrian Airlines, Crossair e Swissair. Quando successivamente Swissair cominci\u00f2, nel 1998, ad acquistare partecipazioni in varie compagnie aeree europee, anche queste adottarono Qualiflyer come loro programma fedelt\u00e0. Questo port\u00f2 anche alla fondazione dell'alleanza aerea conosciuta come \"The Qualiflyer Group\". Col fallimento di Swissair nel 2002, l'alleanza venne sciolta cos\u00ec come il programma ad essa connesso. Venne poi formata una compagnia incaricata di dare ad ogni compagnia aerea membro di Qualiflyer un proprio programma frequent flyer.\nAl giorno d'oggi Swiss International Air Lines, nata dalla fusione di Swissair e Crossair dopo il grounding del 2002, partecipa al programma Miles&amp;More di Lufthansa essendo parte della compagnia tedesca.\nGli inizi.\nQualiflyer venne formato nell'Aprile del 1992 ed \u00e8 stato il primo programma frequent flyer europeo. Originariamente partecipavano, oltre a Swissair, anche la sua compagnia aerea regionale Crossair e la sua catena di hotel di lusso Swiss\u00f4tel. Nei primi otto anni di vita i membri del programma salirono velocemente a due milioni, soprattutto grazie alla rinomata eccellenza di Swissair. Successivamente altre compagnie si unirono al programma, facendone aumentare ancora i partecipanti.\nIl logo.\nIl logo della Qualiflyer Group era un globo blu circondato da due bracci. Il tutto era circondato da dieci stelle, che rappresentavano le dieci compagnia aeree del gruppo. A tutte le compagnie membri del gruppo era richiesto di apporre il logo di Qualiflyer sul muso degli aerei.\nPrincipalmente Swissair e Sabena avevano svariati aeroplani colorati in una livrea dedicata: la parte bassa della carlinga era colorata di blu con la scritta sul muso \"The Qualiflyer Group\".\nLa creazione di una nuova alleanza.\nNel 1998 Swissair, una delle compagnie aeree europee pi\u00f9 conservative, decise di espandersi. Invece di attuare questo piano entrando in una delle gi\u00e0 nascenti alleanze aeree Star Alliance, Skyteam e oneworld, la compagnia di bandiera svizzera decise di acquistare partecipazioni in varii vettori europei spesso in difficolt\u00e0. Tra queste si annoverano la belga Sabena, la portoghese TAP Portugal, l'italiana Air Europe e la polacca Polskie Linie Lotnicze LOT: tutte queste compagnie entrarono a far parte anche del programma di accumulo miglia Qualiflyer.\nIn un certo senso il Qualiflyer Group fu una delle cause del fallimento di Swissair.\nI livelli del Club.\nIl programma Qualiflyer fece, gi\u00e0 agli inizi, una distinzione tra i viaggiatori abituali e i veri frequent flyer. Alla sua fondazione nel 1992 vennero lanciati due varianti: il Qualiflyer di base, per coloro che volessero semplicemente guadagnare miglia, e il \"Qualiflyer Travelclub\", per i viaggiatori abituali di classe. Per accogliere le necessit\u00e0 di una particolare fetta di viaggiatori vennero aggiunti ulteriori livelli: nel 2001 il \"Qualiflyer Travelclub Gold\" per i migliori viaggiatori del livello Travelclub ed il \"Qualiflyer Circle\", un gruppo esclusivo di membri selezionati. Fondato nel 1994, l'esistenza del \"Circle\" non fu mai pubblicizzata per mantenerne l'esclusivit\u00e0.\nAl passaggio al livello successivo si aggiungevano benefici e vantaggi sempre pi\u00f9 esclusivi."}
{"id": "2399696", "revid": "44876", "url": "https://it.wikipedia.org/wiki?curid=2399696", "title": "Molfetta Sportiva 1917", "text": "L'A.S.D. Molfetta Sportiva 1917, meglio nota come Molfetta Sportiva o semplicemente Molfetta, \u00e8 una societ\u00e0 calcistica con sede nella citt\u00e0 di Molfetta, parte della citt\u00e0 metropolitana di Bari. Milita in Terza Categoria. Porta il nome di un sodalizio esistito per gran parte del XX Secolo.\nFondata nel 1917 con il nome di \"Unione Sportiva Fulgor\", la Molfetta Sportiva \u00e8 stata la formazione del comune pugliese che ha raggiunto le maggiori categorie, avendo disputato delle sue 74 stagioni sportive ufficiali, 16 anni nella terza serie nazionale e 21 nel massimo campionato dilettantistico nazionale principalmente fra gli anni venti e i primi anni settanta. Nel quinquennio 1990-1995, a trentatr\u00e9 anni dall'ultima apparizione in Serie C, ha disputato gli unici suoi cinque campionati pienamente professionistici in Serie C2. Nel 1999 \u00e8 fallita dopo una crisi finanziaria. \nRifondata due volte per variazione di denominazione di altri club, rispettivamente nel 2009 e l'ultima nel 2015. I due club che dopo l'anno 2000 hanno rivendicato ufficialmente la tradizione della squadra storica, hanno in comune con questa solo il nome e i colori sociali, nessun legame giuridico.\nStoria.\nDalla nascita alla fine degli anni quaranta (1917-1948).\nL'U.S. Fulgor dagli albori agli esordi nei campionati federali (1917-1929).\nNella prima decade del settembre 1917 (durante la prima guerra mondiale) viene fondata a Molfetta l'\"Unione Sportiva Fulgor\", una societ\u00e0 polisportiva attiva nel football, atletica e nuoto, i cui atleti indossano maglie a strisce verticali bianche e blu (squadra ricordata come \"Fulgor Molfetta\"). Nel calcio, la Fulgor disputa per i primi dieci anni gare a carattere non ufficiale; in questo periodo gioca fra i bianco-blu il molfettese Giosu\u00e8 Poli, che nel 1926 si laureer\u00e0 vice-campione di decathlon e sar\u00e0 apprezzato come calciatore nel biennio 1926-1928 nel , assieme al compagno di squadra Giovanni Visentini (anch'egli molfettese e come Poli ceduto dalla Fulgor al Foggia nel 1926). Il campo utilizzato dalla rappresentativa calcistica molfettese, in questo primo periodo \u00e8 il terreno dell'istituto per sordomuti Apicella (o campo dell'Apicella). Nel 1927 i fulgoriani debuttano nel campionato FIGC di Terza Divisione, chiudendo il girone pugliese A in quarta posizione di classifica (penultimo posto). Nel 1928, a causa dell'allargamento della Prima Divisione alle formazioni che si sarebbero dovute iscrivere in seconda, anche la Fulgor partecipa al Campionato Meridionale 1928-1929 di Prima Divisione, in quella stagione coincidente con il secondo livello calcistico nazionale, terminato da essa in sesta e terzultima posizione (sopra San Pasquale Bari e Gioiese), cos\u00ec retrocedendo in Seconda Divisione.\nL'approdo in Serie C (1929-1948).\nNell'estate del 1929 l'impresa sportiva molfettese cambia per la prima volta ragione sociale, in \"Unione Sportiva Molfetta\", richiamandosi alla citt\u00e0 adriatica anche nei colori sociali, mutati in bianco e rosso (gli stessi colori dello stemma comunale).\nNella stagione 1929-1930 il Molfetta vince il girone pugliese di Seconda Divisione (totalizzando 22 punti, uno di vantaggio sul Trani) e chiude il girone per il titolo meridionale al terzo posto; viene ammesso in Prima Divisione. Dopo tre anni nella stessa categoria decide di iscriversi (nel 1934) in Seconda Divisione (che a partire dalla stagione 1934-1935 diverr\u00e0 Prima Divisione regionale, a causa dell'introduzione della Serie C). Nel 1936 \"gli sparlotti\" (cos\u00ec erano chiamati i giocatori del Molfetta) vengono promossi in Serie C, iniziando dapprima un'alternanza fra quest'ultima e la prima serie regionale e poi mantenendo la Serie C dal 1939 al 1948 (tralasciando il periodo di pausa bellica 1943-1945, in cui il Molfetta non gioc\u00f2 alcun campionato ufficiale).\nL'alternanza fra le serie interregionali e la Serie C (1948-1964).\nNella stagione 1947-1948 di Serie C i pugliesi perdono lo spareggio salvezza contro il Barletta, dopo aver chiuso il girone S della Lega interregionale Sud al dodicesimo posto in classifica, ottenendo per\u00f2 la riammissione d'ufficio nella nuova Promozione interregionale e non pi\u00f9 in Prima Divisione regionale.\nNel 1948 entra a far parte dei biancorossi l'istriano Alberto Milli, centravanti con passati in Serie A; vestir\u00e0 la casacca del Molfetta per otto anni, facendo nel 1952-1953 anche l'allenatore. Gli sparlotti tornano in terza serie nel 1951 (al terzo anno disputato in Promozione), dopo aver vinto il girone N e il girone finale di Promozione Lega Sud; dopo due anni retrocedono in IV Serie e tornano in C nel 1955, per effetto del primo posto nel girone G (due punti di vantaggio sulla Chinotto Neri) e del primo posto nel girone meridionale (vengono sconfitti in semifinale dal Colleferro).\nNel 1957 il Molfetta termina il girone unico di Serie C all'ultimo posto, retrocedendo nel campionato interregionale di Prima Categoria; nel 1959 viene a trovarsi nella neo istituenda Serie D (a causa di riforme dei campionati). Terminando la stagione 1963-1964 all'ultimo posto nel girone F, (il Molfetta) torna dopo 25 anni nelle serie regionali, allora la Prima Categoria (escludendo i gironi di Promozione di fine anni quaranta, che non erano perfetti campionati regionali).\nIl quinquennio in Serie D, la ricaduta nelle serie regionali e il ritorno in Interregionale (1964-1987).\nDopo tre anni, conclusi in posizioni di alta classifica in Prima Categoria, i biancorossi vengono ammessi in Serie D per completamento di organici (nel 1967), trascorrendo cinque anni nella prima serie dilettantistica; nel 1972, giunti ultimi retrocedono nella prima serie regionale, nel frattempo diventata \"Promozione\" per effetto di una riforma federale. Dopo cinque stagioni di buoni piazzamenti, nel 1978 il Molfetta retrocede nella seconda serie regionale e fa ritorno in Promozione nel 1982, per mezzo di una fusione con la Polisportiva San Paolo (rappresentativa dell'omonimo quartiere di Bari). Nel 1984 il politico molfettese Alessandro Fiore (detto Sandro) diventa azionista di maggioranza e presidente della Molfetta Sportiva e sotto la sua guida, nel 1987, dopo aver concluso il proprio girone di Promozione regionale a un punto di distacco dal Cerignola primo classificato, la formazione adriatica viene ammessa nel Campionato Interregionale, ancora per ripescaggio.\nLa salita in Serie C2, il declino e il fallimento (1987-1999).\nIl presidente Fiore, per favorire l'aumento di entrate nella societ\u00e0 biancorossa vara \"le Azioni della Molfetta Sportiva\", che potevano essere acquistate da chiunque: un principio di azionariato popolare, poi maggiormente diffuso in Europa a partire dagli anni duemila. Gli sparlotti chiudono i campionati interregionali, negli anni 1988 e 1989 in posizioni di alta classifica; nel 1990, anche grazie ai goal di Emanuele Del Zotti (che sette anni prima ha fatto parte del Bari di Catuzzi) giungono secondi nel girone G, a due punti di distanza dalla capolista Vastese e vengono ripescati in Serie C2: tornano quindi in C dopo 32 anni, entrando per la prima volta nella loro storia nel Calcio professionistico.\nIn Serie C2, il Molfetta conclude le stagioni 1990-1991 e 1991-1992 a ridosso della met\u00e0 classifica del proprio girone (il C) e dopo la prima stagione di C2 Sandro Fiore lascia la presidenza biancorossa (dopo sette anni di gestione). Nell'anno calcistico 1992-1993 i molfettesi, allenati da Diego Giannattasio, ultimano il girone in quinta posizione (a quattro punti dalla coppia delle formazioni promosse in Serie C1) e i tifosi apprezzano l'attaccante biancorosso Micciola (acquistato nell'estate del '92 dal Trani). Dopo una salvezza a met\u00e0 classifica nella stagione successiva, in cui il portiere Dario Loporchio (anch'egli nel Molfetta dall'estate del '92) viene convocato da Roberto Boninsegna per l'Italia Under-19, gli sparlotti chiudono al penultimo posto del girone il campionato 1994-1995, perdendo gli spareggi Play-out contro l'Astrea (per effetto dello 0-0 in casa e del 4-1 a Roma, in favore dei \"ministeriali\").\nCon la retrocessione nel Campionato Nazionale Dilettanti ha inizio il declino della Molfetta Sportiva, che nel giro di tre anni retrocede in Promozione (divenuta nel frattempo seconda serie regionale). Nella stagione 1998-1999, a causa della grave situazione finanziaria del club e delle numerose assenze della squadra alle gare in programma nel girone di ritorno, questa viene esclusa dal campionato prima della fine delle competizioni e il club dichiarato fallito dopo 82 anni di esercizio sportivo.\nNell'estate del 1999 l'A.S. Adriatica Immobiliare Molfetta (che aveva militato nello stesso girone di Promozione della Molfetta Sportiva) cambia denominazione sociale in \"Associazione Sportiva Molfetta Calcio\" (poi chiamata e ricordata comunemente come \"Molfetta Calcio\") e i colori sociali da blu e giallo in bianco e rosso, sostituendo la scomparsa Molfetta Sportiva come rappresentativa cittadina di maggiore categoria. Come altre varie compagini molfettesi avvicendatesi dai primi anni duemila in poi, questa non arriver\u00e0 oltre il campionato di Eccellenza e sar\u00e0 sciolta nel 2008.\nLa rifondazione e il quadriennio 2009-2013 in Prima Categoria.\nNell'estate del 2009 Carlo Tattoli, presidente e proprietario della societ\u00e0 calcistica molfettese \"Bari Sport\" (da lui fondata nel 1984), appena promossa dalla Seconda alla Prima Categoria pugliese, ottiene dalla F.I.G.C. l'autorizzazione a modificare il nome del proprio titolo sportivo in \"Associazione Calcio Dilettantistica Molfetta Sportiva\", annunciando pubblicamente la rinascita dell'omonima societ\u00e0, scomparsa dieci anni prima. Quello di Tattoli e dei suoi collaboratori \u00e8 un progetto basato sulla valorizzazione dei giovani e su una collaborazione finanziaria diffusa, per la gestione del club. A differenza della prima Molfetta Sportiva, la seconda non \u00e8 sempre la rappresentativa molfettese di livello pi\u00f9 alto (difatti, nella stagione 2009-2010 milita in Eccellenza il Liberty Molfetta, mentre a partire dal 2012 gioca, sempre in Eccellenza, la Libertas Molfetta, fondata mediante acquisizione di titolo sportivo; la Molfetta Sportiva rimarr\u00e0 invece in Prima Categoria).\nNel 2010 e 2011 i ragazzi di Tattoli concludono il girone B di Prima Categoria in quarta posizione di classifica, perdendo entrambi gli anni il primo turno dei Play-off contro il Carapelle; nel 2011 (i biancorossi) vincono la Coppa Puglia di Prima Categoria, battendo in finale gli alto-salentini del Carovigno per 2-0 (per effetto della doppietta del capitano Paparella). Dopo aver terminato il campionato 2011-2012 a met\u00e0 classifica, i biancorossi chiudono il successivo in terzultima posizione di classifica, perdendo poi i Play-out contro l'Omnia Bitonto (2-0) e retrocedendo in Seconda Categoria.\nNell'estate del 2013 l'A.C.D. Molfetta Sportiva viene sciolta.\nIl ritorno di Mauro Lanza (2015-2019).\nIl 26 giugno 2015 la Libertas Molfetta di propriet\u00e0 di Mauro Lanza (gi\u00e0 presidente della Molfetta Sportiva a inizi anni ottanta, subito prima di Sandro Fiore), militante in Eccellenza da tre stagioni, incorpora la societ\u00e0 calcistica concittadina di Promozione \"Nuova Molfetta 1983\" e ottiene dalla Federazione il cambio di denominazione del titolo sportivo in \"Associazione Sportiva Dilettantistica Molfetta Sportiva 1917\". Nel corso del 2015-2016 i nuovi dirigenti abbandonano la societ\u00e0 per contrasti con Lanza, detentore della maggioranza del pacchetto azionario, e la tifoseria organizzata molfettese toglie il supporto alla squadra perch\u00e9 in disaccordo con la gestione del presidente.\nAl secondo anno consecutivo nella prima divisione regionale la squadra retrocede ai play-out, in Promozione. Nell'estate 2017 il presidente Lanza acquista i diritti sportivi del \"Madrepietra Daunia\" di Castelnuovo della Daunia (Foggia), iscrivendo la societ\u00e0, appositamente ribattezzata \"Sporting Fulgor\", alla Serie D 2017-2018. I biancorossi concludono il campionato interregionale all'ultimo posto nel loro girone, privi da quasi tre anni di sostenitori a seguirli dagli spalti (e disputando le gare di casa nello Stadio comunale San Sabino di Canosa, essendo vietato dalle norme federali l'utilizzo del Paolo Poli, peraltro non a norma per la categoria interregionale).\nNel giugno 2018 il presidente Lanza liquida il titolo della Sporting Fulgor, acquisendo quello di Eccellenza dell'U.S. Bitonto per la societ\u00e0 di calcio giovanile A.S.D. Molfetta Sportiva 1917, alla cui presidenza \u00e8 nominata la figlia, Antonia Lanza. La stagione si chiude con la retrocessione in Promozione. Nel 2019 il club della famiglia Lanza rinuncia all'iscrizione in Promozione, continuando l'attivit\u00e0 solo con il settore giovanile.\nNel 2021 si iscrive al campionato di Terza Categoria Pugliese, nel girone provinciale barese.\nColori e simboli.\nColori.\nI colori della Molfetta Sportiva sono il bianco e il rosso (gli stessi, come gi\u00e0 accennato, dell'effigie comunale di Molfetta). La casacca indossata tipicamente dagli sparlotti (quella storica) \u00e8 stata a strisce verticali, bianche e rosse alternate. Fino all'estate del 1929 (in cui ci fu il cambio di denominazione da U.S. Fulgor a U.S. Molfetta), la Fulgor indossava invece maglie con strisce verticali bianche e blu alternate. Le casacce a strisce verticali bianche e rosse alternate, sono state utilizzate, anche dopo il 1999, da diverse altre formazioni molfettesi. Qui di seguito sono riportate, in ordine cronologico, alcune uniformi utilizzate dal Molfetta in vari periodi storici, diverse dalla canonica strisciata biancorossa: sono immortalate dalle foto di repertorio della formazione biancorossa, reperibili in rete. La datazione non \u00e8 certamente precisa, perch\u00e9 non essendo disponibili le foto di ogni stagione, non \u00e8 possibile stabilire con certezza se tali divise siano state utilizzate solo nelle stagioni indicate o anche nelle stagioni seguenti o precedenti. \nSimboli ufficiali.\nStemma.\nL'ultimo logo della Molfetta Sportiva fallita nel 1999, era composto da uno scudo svizzero con strisce alternate rosse e bianche, bordato di bianco; nello spazio bordato bianco erano poste, rispettivamente superiormente quattro palle da football e inferiormente una palla dello stesso tipo. Ai lati (sempre nella bordatura bianca) campeggiavano le scritte in rosso, rispettivamente a sinistra \"Molfetta\" e a destra \"Sportiva\".\nLo stemma dell'A.C.D. Molfetta Sportiva di Carlo Tattoli (2009-2013) era sempre del tipo svizzero, ma con i fianchi perfettamente diritti (e verticali) e contornato da una semplice striscia rossa continua. La parte interna, bianca, conteneva superiormente la scritta \"A.C.D. Molfetta Sportiva\", circa centralmente un disegno rosso del duomo di Molfetta e in basso il numero 1984, corrispondente all'anno di fondazione della Bari Sport di Tattoli.\nL'A.S.D. Molfetta Sportiva 1917, rifondata nel 2015 per mezzo di cambio denominazione, ha riadottato lo stemma tradizionale con scudo a strisce.\nMascotte.\nLa mascotte della Molfetta Sportiva \u00e8 il pesce sparlotto. Non sono disponibili fonti che spieghino i motivi dell'uso di questa mascotte; il soprannome \"sparlotti\" per la squadra di Calcio del centro costiero, \u00e8 gi\u00e0 usato dalla Gazzetta del Mezzogiorno il 26 ottobre 1931 (nel resoconto della gara Molfetta-Catanzarese disputata il giorno precedente e finita 3-2 per i pugliesi).\nCalciatori.\nDi seguito l'elenco di alcuni calciatori distintisi nelle file della Molfetta Sportiva, nei vari periodi storici per diversi motivi. Annoverati anche per numero di presenze o record particolari.\nStatistiche e record.\nPartecipazione ai campionati.\nCampionati regionali.\nNOTA: il campionato di Promozione Puglia 1998-1999 fu disputato fino quasi a fine girone d'andata, dopo di che la squadra fu \"esclusa\" per sopraggiunto fallimento del club. La partecipazione a quel campionato \u00e8 qui riportata per completezza di contenuti, ma essendo poi stati sottratti a tutte le squadre gli effetti degli incontri con la Molfetta Sportiva, di regola quel campionato non va conteggiato.\nTifoseria.\nStoria.\nStipato nel settore chiamato \"Gradinata\" dello stadio Poli, il primo gruppo organizzato della tifoseria \"sparlotta\" nacque nel campionato 1985-1986, con il nome Hooligans Molfetta. Il gruppo si contraddistinse sia in casa per la massiccia presenza, sia in trasferta.\nNegli anni si sono susseguiti vari gruppi poi scioltisi come: Red Skins, Brigate, Farmacy Group, Vecchia Guardia. Fino alla met\u00e0 degli anni duemiladieci gli \"Hooligans Molfetta\" usavano il toponimo di HVG 1985 (Hooligans Vecchia Guardia), affiancati dal gruppo nato nel 2009 come Nuove Leve MMIX poi diventato \"ML Ultras\" (Molfetta Ultras). Nel 2019, da una costola degli HVG 1985, ormai non pi\u00f9 attivi, sono nati i \"Molfetta Casual\".\nDal 1999, anno in cui fall\u00ec la Molfetta Sportiva, sono seguiti periodi bui per il tifo organizzato molfettese, in cui le squadre cittadine non essendo per i tifosi all'altezza sia a livello progettuale sia di risultati, rispetto alla precedente societ\u00e0, hanno causato per diverse stagioni l'allontanamento dei gruppi dalla \"Gradinata\". Dalla stagione 2001-2002, in cui il Molfetta Calcio risal\u00ec in Promozione, si registr\u00f2 un graduale riavvicinamento del pubblico, tornato ufficialmente a supportare la compagine biancorossa (lo stesso Molfetta Calcio) dalla stagione 2004-05, con la sua promozione in Eccellenza. Causa lo scioglimento di quest'ultima nell'estate 2008, i gruppi hanno continuato a supportare le varie compagini cittadine che rappresentavano la massima espressione del calcio in citt\u00e0, il Liberty Molfetta nel 2009-10 e la Libertas Molfetta poi diventata Molfetta Sportiva, dal 2012 al 2015. Dopo una lunga contestazione verso la societ\u00e0 di Mauro Lanza, i gruppi organizzati decisero di non seguire pi\u00f9 la squadra e dal 2017 supportano il nuovo Molfetta Calcio.\nGemellaggi e rivalit\u00e0.\nL'unico gemellaggio ufficiale ad oggi della tifoseria sparlotta \u00e8 quello con i molisani del Termoli, instaurato nel campionato Interregionale 1988-1989 e rilanciato negli ultimi anni grazie alle visite reciproche delle tifoserie.\nRapporti di rispetto reciproco con la tifoseria dell'Andria per via della comune rivalit\u00e0 con i tranesi.\nVecchie amicizie, interrotte per gli scarsi incontri tra le due compagini causa le differenze di categoria, sono quelle con i campani della Juve Stabia(1991-1993) e con quella del .\nPer quanto concerne le rivalit\u00e0 sono due quelle pi\u00f9 accese, con le vicine Bisceglie e Trani, spesso sfociate in scontri. Altre rivalit\u00e0 degne di nota si hanno con il Cerignola, la cui formazione \u00e8 stata spesso in lotta con i biancorossi per i medesimi obiettivi stagionali, e il Manfredonia. In terra di Bari non buoni sono i rapporti con gli ultras altamurani, molesi e coratini."}
{"id": "2399697", "revid": "1543377", "url": "https://it.wikipedia.org/wiki?curid=2399697", "title": "Hed Kandi", "text": "Hed Kandi \u00e8 un'etichetta discografica inglese, specializzata nel settore della musica house.\nL'etichetta, fondata nel 1999 da Mark Doyle, fu acquistata nel dicembre del 2006 dall'etichetta inglese Ministry of Sound per una somma non meglio specificata. L'amministrazione di Hed Kandi pass\u00f2 in mano a Dan Baxter il quale aveva gi\u00e0 avuto l'occasione di lavorare per la casa anche in passato.\nLa sua produzione discografica conta oltre 90 compilation e svariati singoli \u2014 dei quali tre entrati nelle Top Ten inglesi.\nDal marzo del 2007 Hed Kandi \u00e8 presente anche in Mar Rosso con uno stabilimento balneare lungo la costa dell'Hurghada.\nIl marchio.\nSin dalla sua fondazione, l'etichetta ha avuto come obiettivo la valorizzazione e la diffusione del proprio marchio nei settori pi\u00f9 disparati della \"bella vita\", come l'abbigliamento, e l'organizzazione di eventi mondani in tutto il pianeta.\nPer questo motivo l'azienda ha stretto un accordo con la compagnia aerea Monarch Airlines che prevede la creazione di linee aeree per Ibiza con il proprio brand, ridefinito per l'occasione con il nome di \"FlyKandi\"."}
{"id": "2399701", "revid": "767487", "url": "https://it.wikipedia.org/wiki?curid=2399701", "title": "Renato Martini", "text": "Carriera.\nCrebbe nel dove esord\u00ec diciannovenne, disputando due campionati di terza serie.\nGioc\u00f2 poi sei campionati in Serie A: tre con la maglia del Palermo (dal 1951 al 1954), facendo il suo esordio in Serie A il 14 ottobre 1951 in Palermo- (4-1), e tre con la Sampdoria (dal 1955 al 1958), totalizzando complessivamente 166 presenze nella massima serie e realizzando una rete in occasione della sconfitta esterna della Sampdoria contro il Bologna della stagione 1955-1956.. Con il Palermo disput\u00f2 anche un campionato di Serie B (1954-1955).\nCon il Brescia collezion\u00f2 104 presenze in tre campionati di Serie B prima di passare alla dove chiuse la sua carriera disputando due campionati, il primo in Serie B e il secondo in Serie C, giocando 31 incontri."}
{"id": "2399704", "revid": "1543377", "url": "https://it.wikipedia.org/wiki?curid=2399704", "title": "ARP 2600", "text": "L'ARP 2600 era un sintetizzatore semi-modulare a sintesi sottrattiva, disegnato da Alan R. Pearlman e costruito dalla sua ditta, la ARP Instruments. Diversamente dagli altri sistemi modulari del tempo, che necessitavano di moduli da comprarsi separatamente e che andavano collegati dal musicista, il \"2600\" aveva una selezione di moduli di base gi\u00e0 collegati internamente.\nStoria.\nDurante il periodo di vita della ARP vennero costruiti tre modelli base del \"2600\". Il primo, soprannominato \"Blue Marvin\", fu assemblato con strumenti semplici nel primo periodo di vita della ARP come compagnia. Ci furono spesso errori nel riferimento del nome \"Blue Marvin\", in quanto molti consideravano il nome riferito a \"Blue Melanies\", mentre invece \"Marvin\" era dedicato all'allora direttore finanziario della ARP, \"Marvin Cohen\".\nIl successivo modello fu costruito in una cassa di legno ricoperta di vinile, e al suo interno conteneva un'imitazione del filtro a 4 poli \"VCF\" di Robert Moog, successivamente oggetto di una minacciata (ma mai veramente avviata) causa legale. Alla fine, per potersi adattare alla consueta livrea nero/arancione degli strumenti ARP, il 2600 fu costruito nella sua terza versione con etichette arancioni sopra un pannello d'alluminio nero.\nLa duratura popolarit\u00e0 del \"2600\" va ricondotta al fatto che compagnie produttrici di software come \"Arturia\" e \"Way Out Ware\" produssero software di emulazione da usarsi con equipaggiamenti moderni come il MIDI ed i sequencer."}
{"id": "2399709", "revid": "767487", "url": "https://it.wikipedia.org/wiki?curid=2399709", "title": "Luigi Pendibene", "text": "Laureato in ingegneria, \u00e8 stato anche direttore generale della casa discografica RCA.\nCarriera.\nDisput\u00f2 alcuni tornei amichevoli nell'immediato dopoguerra tra le file del Ferrania, societ\u00e0 di Cairo Montenotte.\nNella stagione 1946-1947 \u00e8 al . Nel gennaio 1948 fa il suo esordio con la , dove rimane anche nella stagione 1948-1949, collezionando complessivamente 40 presenze e subendo 47 gol.\nHa esordito in Serie A con la maglia del l'8 dicembre 1949 in -Palermo (2-0).\nHa giocato in massima serie anche con le maglie di e ."}
{"id": "2399711", "revid": "1805885", "url": "https://it.wikipedia.org/wiki?curid=2399711", "title": "Crossfire (videogioco 1992)", "text": "Crossfire \u00e8 un MMORPG libero multipiattaforma di genere fantasy sviluppato da Mark Wedel. Il client permette di giocare in grafica 2D pseudo-isometrica. Tutti i contenuti sono disponibili sotto licenza GNU GPL.\nModalit\u00e0 di gioco.\n\"Crossfire\" si rif\u00e0 ad altri giochi come \"Gauntlet\", \"NetHack\" e \"Angband\". Qualsiasi numero di giocatori si pu\u00f2 connettere ai server pubblici e giocare, raccogliendo oggetti, combattendo mostri e risolvendo quest. I giocatori possono sia cooperare che combattere tra loro. I contenuti del mondo sono in parte statici ed in parte generati casualmente al momento dell'utilizzo. Essendo liberamente disponibili sia il client che il server del gioco, \u00e8 possibile giocare su internet come su una rete locale o su un singolo computer isolato che funga anche da server.\n\"Crossfire\" ha un'ambientazione fantasy medievale come molti altri giochi di questo genere. I giocatori possono scegliere il loro personaggio tra 14 razze e tra 15 classi o professioni. Il gioco permette e richiede lo sviluppo distinto di ciascuna abilit\u00e0 e non un semplice sistema di conteggio dei punti esperienza. Per questo motivo il personaggio sviluppa solo le abilit\u00e0 che ha realmente utilizzato.\nUna volta creato il personaggio, i giocatori possono entrare nel mondo del gioco partendo da due localit\u00e0 a scelta: \"Scorn\" oppure \"Navar\". Il gioco comprende oltre 150 mostri, 3000 mappe e un elaborato sistema di gestione di incantesimi e artefatti.\nPersonaggio.\nIl personaggio ha le seguenti caratteristiche: Nome, Punti ferita (\"HP\"), Punti incantesimo o Mana (\"Spell points\"), Grazia (\"Grace\"), Nutrimento (\"Food\"), Forza (\"Str\"), Destrezza (\"Dex\"), Costituzione (\"Con\"), Intelligenza (\"Int\"), Saggezza (\"Wis\"), Potere (\"Pow\"), Carisma (\"Cha\").\nEsistono anche una serie di caratteristiche secondarie: Classe arma (\"WC\"), Classe danno (\"Dam\"), Classe armatura (\"AC\"), Resistenza ai colpi subiti (\"Arm\"), Velocit\u00e0 di spostamento (\"Speed\"), Velocit\u00e0 d'uso dell'arma (\"Weapon Speed\"), Gittata dell'arma (\"Range\"), Esperienza e Livello.\nAbilit\u00e0.\n\"Alchemy\",\n\"Bargaining\",\n\"Bowyer\",\n\"Clawing\",\n\"Climbing\",\n\"Disarm Traps\",\n\"Find Traps\",\n\"Flame Touch\",\n\"Hiding\",\n\"Inscription\",\n\"Jeweler\",\n\"Jumping\",\n\"Karate\",\n\"Levitation\",\n\"Literacy\",\n\"Lockpicking\",\n\"Meditation\",\n\"Melee Weapons\",\n\"Missile Weapons\",\n\"Mountaineer\",\n\"Oratory\",\n\"Praying\",\n\"Punching\",\n\"Sense Curse\",\n\"Sense Magic\",\n\"Set Traps\",\n\"Singing\",\n\"Smithery\",\n\"Stealing\",\n\"Thaumaturgy\",\n\"Throwing\",\n\"Use Magic Item\",\n\"Wizardry\",\n\"Woodsman\",\n\"Writing\""}
{"id": "2399713", "revid": "767487", "url": "https://it.wikipedia.org/wiki?curid=2399713", "title": "Remo Galli", "text": "Biografia.\nEra appassionato di ciclismo.\nAnche suo nipote Carlo \u00e8 stato un calciatore.\nCarriera.\nGiocatore.\nNei primi anni trenta gioc\u00f2 con Montecatini, e . Esord\u00ec in Serie A con la maglia dell'Ambrosiana-Inter il ottobre 1934 in Livorno-Ambrosiana-Inter (1-1).\nGioc\u00f2 in massima serie anche con le maglie di Torino, Lucchese e , oltre che con il Montecatini nella Divisione Nazionale 1943-1944 nelle vesti di allenatore-giocatore. Con la maglia del Modena, nella stagione 1933-1934 vinse il titolo di capocannoniere di Serie B con 32 reti realizzate.\nAllenatore.\nNel 1942 inizia l'attivit\u00e0 di allenatore, inizialmente affiancata a quella di giocatore: siede sulla panchina della Scafatese, poi del Montecatini e nuovamente della Scafatese, con cui ottiene la promozione in Serie B, e si ripete l'anno successivo alla guida della , che guida anche tra i cadetti. Nella stagione 1948-1949 \u00e8 allenatore-giocatore della Pistoiese, e negli anni successivi diventa allenatore a tempo pieno guidando Palermo, Livorno e Fiorentina (come allenatore in seconda).\nNel corso della stagione 1954-1955 subentra ad Euro Riparbelli alla guida del Matera, e nel corso della stagione successiva lascia la panchina dei lucani per approdare all'Empoli; nella stagione 1958-1959 conduce la Sassari Torres alla promozione in Serie C, mentre nel campionato 1961-1962 torna alla Scafatese."}
{"id": "2399716", "revid": "486946", "url": "https://it.wikipedia.org/wiki?curid=2399716", "title": "Paesi confinanti con l'Unione europea", "text": ""}
{"id": "2399717", "revid": "54253", "url": "https://it.wikipedia.org/wiki?curid=2399717", "title": "Televisione a pagamento", "text": ""}
{"id": "2399718", "revid": "123749908", "url": "https://it.wikipedia.org/wiki?curid=2399718", "title": "HMS Clyde (N12)", "text": "L'HMS \"Clyde\" (Pennant number N12) \u00e8 stato un sommergibile oceanico della Classe Thames della Royal Navy. Venne costruito nei cantieri Vickers Armstrong, di Barrow e varato il 15 marzo 1934. Entr\u00f2 in servizio il 12 aprile 1935.\nServizio.\nDurante la seconda guerra mondiale il \"Clyde\" fu molto attivo in vari teatri di guerra. Nel maggio 1940, mentre si trovava al largo delle coste scandinave intercett\u00f2 il mercantile armato tedesco \"Widder\" ma venne respinto. Il 20 giugno seguente individu\u00f2 e colp\u00ec con un siluro l'incrociatore da battaglia tedesco \"Gneisenau\" costringendolo a tornare a Trondheim per riparazioni.\nIl 16 luglio affond\u00f2 il peschereccio norvegese SF52 e quattro giorni dopo attacc\u00f2 per errore la HMS \"Truant\", fortunatamente senza colpirla, credendola un sommergibile nemico.\nNel 1941 pass\u00f2 ad operare nel Mar Mediterraneo dove affond\u00f2 i mercantili italiani \"San Marco\" e \"Sturla\", rispettivamente il primo e l'8 giugno e successivamente il pattugliatore ausiliario \"Giovanni Bottigliere\" (V 125), a sud di Capo Spartivento.\nNel settembre successivo venne trasferito nel Pacifico e durante il viaggio di trasferimento attacc\u00f2 senza successo i sommergibili tedeschi U-67, U-68 ed U-111 nella Baia di Tarafal, a Capo Verde. Nel marzo 1945 affond\u00f2 una nave a vela giapponese e la nave antisommergibili \"Kiku Maru\" al largo di Sumatra. Il 15 maggio affond\u00f2 un'altra nave a vela in quella che fu l'ultima azione di guerra del \"Clyde\".\nCollegamenti esterni.\n Il \"Clyde\" su Uboat.net"}
{"id": "2399720", "revid": "547992", "url": "https://it.wikipedia.org/wiki?curid=2399720", "title": "Gu\u00e9 Pequeno", "text": "Biografia.\nPrimi anni e Club Dogo.\nNato il giorno di Natale del 1980, \u00e8 figlio dei giornalisti Marco Fini e Michela. Con lo pseudonimo iniziale Il Guercio, il rapper ha iniziato la propria carriera musicale intorno al 1997, assieme al compagno di classe Dargen D'Amico. I due, dopo un primo demo autoprodotto, conoscono Jake La Furia e formano con lui il gruppo Sacre Scuole. Il trio pubblicher\u00e0 soltanto il disco \"3 MC's al cubo\" e si scioglier\u00e0 a causa di contrasti tra D'Amico e La Furia. I rimanenti componenti, insieme al produttore Don Joe (che aveva realizzato alcune strumentali per \"3 MC's al cubo\"), formeranno successivamente i Club Dogo. Durante questo periodo Pequeno ha partecipato alla realizzazione di diversi album e mixtape, tra cui spiccano \"50 Emcee's Pt. 1\" degli ATPC e \"Tutti x uno\" di DJ Enzo.\nCarriera solista.\nPrime pubblicazioni (2005-2011).\nNel 2005 Gu\u00e9 Pequeno ha pubblicato l'EP \"Hashishinz Sound Vol. 1\" insieme al DJ producer Deleterio, mentre l'anno successivo ha pubblicato il mixtape \"Fastlife Mixtape Vol. 1\", inciso con DJ Harsh e seguito tre anni pi\u00f9 tardi da \"Fastlife Mixtape Vol. 2 - Faster Life\".\nNel corso degli anni ha collaborato con i maggiori artisti della scena underground e non, tra cui Noyz Narcos del TruceKlan, J-Ax, Marracash ed Entics. Nel 2010 pubblica il libro \"La legge del cane\", scritto a quattro mani con Jake La Furia. Nel marzo del 2011 va in onda su Deejay TV con il programma \"Un giorno da cani\", format televisivo di quattro puntate dove lui e Jake La Furia provano esperienze lavorative tramutandole in testi per le loro canzoni hip hop, con Don Joe alla base.\n\"Il ragazzo d'oro\" e \"Bravo ragazzo\" (2011-2014).\nNel mese di giugno 2011 esce il suo primo album da solista, intitolato \"Il ragazzo d'oro\", che vede la partecipazione di diversi rapper italiani, tra cui Marracash, Entics, Ensi e Jake La Furia. Il disco \u00e8 stato anticipato dal singolo \"Non lo spegnere (Reloaded)\" e successivamente viene estratto anche il video musicale per il brano \"Ultimi giorni\".\nSempre nel 2011, il rapper fonda insieme a DJ Harsh l'etichetta discografica indipendente Tanta Roba, il cui primo prodotto \u00e8 stato \"Il mio primo disco da venduto\" di Fedez. Il 20 gennaio 2012 esce \"Fastlife Mixtape Vol. 3\", frutto della collaborazione con DJ Harsh e altri artisti italiani del genere come il gi\u00e0 citato Fedez, Emis Killa, Salmo, Gemitaiz e Daniele Vit.\nIl 28 marzo 2013 esce il mixtape \"Guengsta Rap\", scaricabile gratuitamente dal suo sito ufficiale. I brani dell'album sono mixati da DJ Jay-K. Il 5 aprile viene pubblicato \"Business\", primo singolo estratto dal secondo album in studio del rapper e prodotto da 2nd Roof. Il relativo video, anticipato da un trailer in cui viene rivelata la data di pubblicazione dell'album, fissata per il 4 giugno, viene invece pubblicato il 9 aprile. Successivamente viene annunciato il secondo singolo \"Rose nere\", pubblicato su iTunes il 23 aprile; il video invece \u00e8 stato pubblicato su YouTube il 26 aprile, data in cui viene rivelato il titolo dell'album, \"Bravo ragazzo\". Il 9 maggio annuncia, attraverso la propria pagina Facebook, la lista tracce dell'album, mentre il giorno successivo pubblica il terzo singolo estratto dall'album, l'omonimo \"Bravo ragazzo\".\nIl 13 giugno \u00e8 stata pubblicata un'anteprima del video del brano \"Il drink &amp; la jolla\", realizzato con la partecipazione di Nt\u00f2 e pubblicato il 18 giugno. Il 10 luglio \u00e8 stata pubblicata un'anteprima del video di \"Tornare indietro\", brano realizzato con la partecipazione della cantante britannica Arlissa; il video \u00e8 uscito due giorni pi\u00f9 tardi. Il 12 settembre \u00e8 stato annunciato il video del brano \"Brivido\", realizzato insieme a Marracash e resso disponibile il 17 settembre.\nNel mese di dicembre 2013 \"Bravo ragazzo\" \u00e8 stato certificato disco di platino per aver raggiunto la soglia delle copie vendute. Nel 2021 viene poi certificato doppio disco di platino.\n\"Vero\" (2015).\nNella primavera del 2015 Pequeno ha rinnovato il proprio contratto con la Universal Music Group e ha annunciato la firma per la Def Jam Recordings, divenendo cos\u00ec il primo artista italiano a firmare per l'etichetta. In seguito a ci\u00f2, il rapper ha pubblicato il video di un brano inedito intitolato \"Squalo\". Quest'ultimo, insieme ai singoli \"Le bimbe piangono\" e \"Interstellar\", ha anticipato l'uscita del terzo album da solista del rapper, intitolato \"Vero\" e pubblicato il 23 giugno dello stesso anno. Nello stesso anno ha collaborato con Fabri Fibra al brano \"E tu ci convivi\", presente nell'album \"Squallor\". Nel giugno dello stesso anno, Pequeno ha partecipato al Summer Festival 2015 con \"Interstellar\", ottenendo una candidatura per il Premio RTL 102.5 - Canzone dell'estate.\nCollaborazione con Marracash (2016-2017).\nIl 4 gennaio 2016, attraverso i social network, il rapper ha annunciato la realizzazione di un album in studio insieme a Marracash. Pubblicato il 24 giugno dello stesso anno, l'album si intitola \"Santeria\" ed \u00e8 composto da quindici brani, tra cui il singolo apripista \"Nulla accade\", uscito il 7 giugno. Nello stesso anno \u00e8 stato scelto tra i giudici della terza edizione del programma televisivo \"TOP DJ\". Il 31 marzo 2017 il duo ha pubblicato l'album dal vivo \"Santeria Live\", contenente l'intero concerto da loro tenuto presso l'Alcatraz di Milano. Il 3 luglio \u00e8 stato pubblicato il video del brano \"Tony\", l'ultimo tratto da \"Santeria\" e girato a Bogot\u00e0.\n\"Gentleman\" e \"Sinatra\" (2017-2020).\nIl 21 aprile 2017 Gu\u00e9 Pequeno ha pubblicato per il download digitale e per lo streaming il singolo \"Trinit\u00e0\", quest'ultimo promosso dal relativo video diretto da Igor Grbesic e Marc Lucas. A seguire \u00e8 stato il doppio singolo \"Non ci sei tu/T'apposto\", pubblicato il 2 giugno dello stesso anno. Il 6 giugno il rapper ha annunciato in via ufficiale il quarto album solista \"Gentleman\", uscito il 30 dello stesso mese e composto da diversi brani in collaborazione con vari artisti, tra cui Sfera Ebbasta e Marracash. L'edizione standard dell'album \u00e8 stata commercializzata nelle edizioni \"Red Version\" e \"Blue Version\", caratterizzati da copertina e bonus track differenti, mentre quella deluxe \u00e8 stata resa disponibile esclusivamente su Amazon.com. La promozione dell'album \u00e8 proseguita con la pubblicazione del singolo \"Milionario\", uscito il 7 luglio e che ha visto la partecipazione vocale di El Micha. Il singolo ha raggiunto la nona posizione della Top Singoli, venendo certificato doppio disco di platino dalla FIMI per le oltre copie vendute. Il successivo singolo, \"Lamborghini\", ha invece conquistato la vetta della rispettiva classifica, vendendo oltre copie in Italia.\nIl 6 aprile 2018 Gu\u00e9 Pequeno ha pubblicato il singolo inedito \"Come se fosse normale\", mentre il 18 maggio \u00e8 uscito \"Nero Bali\" di Elodie, a cui il rapper ha collaborato vocalmente insieme a Michele Bravi. Il mese successivo, invece, inizia con un ulteriore nuovo singolo, \"Lungomare latino\", inciso con la collaborazione di Willy William. Il 1\u00ba agosto 2018 annuncia ufficialmente la sua entrata nella Billion Headz Music Group, etichetta fondata da Sfera Ebbasta e Charlie Charles. Il 24 dello stesso mese annuncia tramite i propri social ufficiali l'uscita del quinto album solista \"Sinatra\", avvenuta il 14 settembre seguente e anticipato dal singolo \"Trap Phone\". Il disco \u00e8 stato in seguito promosso anche dai successivi singoli \"Bling Bling (Oro)\" e \"2%\", entrambi di discreto successo commerciale. L'8 febbraio 2019 si \u00e8 esibito al 69\u00ba Festival di Sanremo, duettando con Mahmood al brano \"Soldi\", in seguito proclamato vincitore nella serata conclusiva della manifestazione. Da aprile 2019 \u00e8 giurato del talent show \"The Voice of Italy\". Il 21 giugno dello stesso anno ha pubblicato \"Gelida estate EP\".\n\"Mr. Fini\" e \"Fastlife 4\" (2020-2021).\nIl 14 giugno 2020 Gu\u00e9 Pequeno ha annunciato il settimo album \"Mr. Fini\", da lui definito il proprio \u00abkolossal\u00bb e pubblicato il 26 dello stesso mese. Da esso sono stati estratti i singoli \"Saigon\" e \"Chico\", il secondo dei quali ha raggiunto la quinta posizione della Top Singoli. Successivamente \u00e8 stato estratto come singolo anche \"25 ore\", per l'occasione in una versione remixata da Shablo e che ha visto la partecipazione vocale di Ernia. Nello stesso anno ha collaborato con Anna alla realizzazione del singolo \"Bla Bla\", uscito nel mese di ottobre. A dicembre 2020 il rapper ha pubblicato l'inedito \"Vita veloce freestyle\", prodotto da DJ Harsh.\nIl 26 marzo 2021 il rapper ha ripubblicato l'album di debutto \"Il ragazzo d'oro\" in occasione del decennale dalla sua uscita. Oltre ai brani dell'edizione originaria, qui presenti in veste rimasterizzata, sono contenuti anche remix inediti realizzati da svariati artisti appartenenti alla scena hip hop italiana come Charlie Charles, Gemitaiz e Lazza. Il 9 aprile 2021 esce il mixtape \"Fastlife 4\", che continua la serie di mixtape iniziata nel 2006 insieme a DJ Harsh.\nCambio di nome in Gu\u00e9, \"Guesus\" (2021-presente).\nIl 14 novembre il rapper ha rivelato il cambio di pseudonimo da Gu\u00e9 Pequeno a Gu\u00e9, annunciando nelle settimane successive il settimo album \"Guesus\". Uscito il 10 dicembre, il disco presenta la partecipazione di diversi artisti, tra cui Coez, Ernia, Elisa e Rick Ross, e verr\u00e0 promosso da un concerto speciale che l'artista terr\u00e0 presso il Fabrique di Milano il 24 febbraio 2022."}
{"id": "2399724", "revid": "110157", "url": "https://it.wikipedia.org/wiki?curid=2399724", "title": "To Live in Discontent", "text": "To Live in Discontent \u00e8 una raccolta del gruppo hardcore punk statunitense Strike Anywhere, pubblicato il 18 giugno 2005 dalla Jade Tree Records. Contiene tracce dal vivo, inediti, rarit\u00e0 e il primo EP del gruppo, \"Chorus of One\", ora fuori produzione.\nTracce.\nTutte le tracce degli Strike Anywhere tranne dove indicato"}
{"id": "2399726", "revid": "244237", "url": "https://it.wikipedia.org/wiki?curid=2399726", "title": "Skyteam", "text": ""}
{"id": "2399728", "revid": "122557177", "url": "https://it.wikipedia.org/wiki?curid=2399728", "title": "Harley-Davidson Sportster", "text": "La Sportster \u00e8 uno dei modelli pi\u00f9 famosi della casa motociclistica Harley-Davidson nonch\u00e9 il pi\u00f9 longevo.\nLa Motocicletta Sportster (anche detta Sporty) entrata in produzione nel 1957, \u00e8 possibile acquistarla ancora oggi con lo stesso nome, estetica simile e con la stessa tecnologia di base, seppur aggiornata nel tempo.\nOriginariamente venne introdotta nella gamma Harley per insidiare le vendite delle moto sportive inglesi, in particolar modo le Triumph, molto in voga alla fine degli anni '50 in America, colmando quindi il vuoto nella gamma HD al di sotto dei modelli motorizzati Panhead (cosiddetti 'Big Twin'). La prima pubblicit\u00e0 della nuova Sportster la reclamizzava per il suo nuovo look, per la sua potenza e per la nuova eccitante esperienza di guida.\n\u00c8 una motocicletta sprovvista di carenature protettive, dalla linea classica ma sportiva nell'accezione pi\u00f9 tradizionale del termine; nella maggior parte degli allestimenti la linea \u00e8 storicamente caratterizzata dalla forma a nocciolina ('peanut' in inglese) del singolare piccolo serbatoio, originariamente della capacit\u00e0 massima di soli 8,5 l, successivamente aumentata a 12 l e oltre.\nCarattere ed evoluzione del modello.\nIl suo predecessore, il modello K \u00e8 stato introdotto nel 1952, e si differenziava dagli altri modelli della casa per avere il blocco cambio pi\u00f9 stretto oltre che parte integrante del blocco motore, il che permetteva di avere una moto pi\u00f9 agile e compatta. Fu la prima motocicletta di casa Harley dotata di sospensioni posteriori.\nPer i primi anni della sua produzione 1952-1953 l'unica cilindrata disponibile era 750\u00a0cm\u00b3 (modelli K e KK). Dal 1954 la cubatura \u00e8 stata aumentata a 888\u00a0cm\u00b3 (modello KH e KHK).\nDal 1957 con l'avvento della serie XL e del nuovo motore \"ironhead\" il modello viene definitivamente chiamato Sportster venduto in due diverse motorizzazioni, 883\u00a0cm\u00b3 e 1000\u00a0cm\u00b3 (solo nel 1986 verr\u00e0 portato a 1200\u00a0cm\u00b3).\nLe motorizzazioni attualmente sono due, entrambe basate sul propulsore Harley-Davidson Evolution: 883 e 1.202 centimetri cubici (in precedenza la cilindrata maggiore era di 1.100). Da notare che la cilindrata minore resiste sin dal 1957. Con l'introduzione dell'XL nel 1957 vengono anche adottati gli stemmi identificativi Harley-Davidson circolari in plastica.\nNel primo anno di vita del modello vennero prodotte 1.983 Sportster vendute a 1.103$.\nIl propulsore \u00e8 un classico V di 45\u00b0 con distribuzione ad aste e bilancieri, raffreddato ad aria, avente due valvole in testa per cilindro (configurazione mai mutata nella storia del modello); sino al 2004 veniva montato direttamente sul telaio, senza la presenza di sistemi di ammortizzamento (da cui le celebri 'good vibrations' trasmesse alle braccia del pilota).\nDal 1991 il cambio \u00e8 a cinque rapporti (in precedenza quattro) come sul resto della gamma Harley.\nSin dagli anni '50 la Casa di Milwaukee produce numerose versioni della Sportster, caratterizzate da maggiore sportivit\u00e0 o dalla presenza di pi\u00f9 accessori per il mototurismo, spesso destinate a sparire o cambiare denominazione dopo un solo anno di produzione.\nNel corso dei decenni la semplicit\u00e0, l'economicit\u00e0 e la versatilit\u00e0 di questo modello (caratteristiche intrinseche mai venute meno) hanno trasformato la Sportster in un vero e proprio fenomeno di culto del mondo motociclistico.\nIl cambiamento certamente pi\u00f9 radicale, avvenuto nell'evoluzione del modello, \u00e8 costituito dalla completa riprogettazione delle due unit\u00e0 propulsive, avvenuta nel 1986 con la nascita della versione Sportster del motore Evolution (nel frattempo presentato nel 1984 sulla Softail, che mand\u00f2 in pensione l'ormai obsoleto motore 'Iron head', nato all'epoca del propulsore Shovelhead: oltre alla 883 venne introdotta una versione pi\u00f9 sportiva di 1.098\u00a0cm\u00b3 che poi, nel 1988 a seguito di ulteriori perfezionamenti, raggiunse l'attuale cilindrata di 1.202\u00a0cm\u00b3. \nLe migliorie furono radicali: oltre all'incremento della cilindrata, il blocco motore divenne in alluminio (precedentemente era in ghisa), poi vennero migliorate distribuzione e lubrificazione, furono introdotti la trasmissione a cinghia dentata in Kevlar nel 1992 (prima a catena) ed il cambio a 5 marce (come gi\u00e0 detto nel 1991), vennero ridotti i consumi, furono migliorati il sistema di raffreddamento ad aria, la curva di coppia, le prestazioni in genere ed il peso.\nPer assistere ad altre modifiche importanti bisogna attendere il 2004, allorquando Harley-Davidson modifica la motocicletta sia per quanto riguarda il telaio, introducendo i cosiddetti \"silent block\" che consentono di trasmettere in misura minore le vibrazioni del bicilindrico HD alla doppia culla, sia per quanto riguarda altre parti meccaniche, ad esempio il serbatoio dell'olio (che ora ha il tappo a scomparsa anzich\u00e9 a \"imbuto fisso\"). Anche il motore Evolution viene rivisitato profondamente: miglior raffreddamento grazie ad alette e teste dei cilindri ridimensionate e pistoni pi\u00f9 leggeri. Bielle alleggerite, alberi a camme ad elevate prestazioni, teste con aumentata portata di gas, consentono migliorie nella erogazione della coppia e il regime aumenta a 6.000 giri (dai 5.500 precedenti).\nIn questo periodo la famiglia conta solo quattro modelli contro i sette del 2003, ma completamente rinnovati in profondit\u00e0.\nLa successiva grande svolta nella storia della Sportster \u00e8 stato l'abbandono del carburatore in favore dell'iniezione elettronica (dal gennaio 2007), come avvenuto sul resto della gamma Harley, al fine di rispettare le normative americana ed europea in tema di emissioni e consumi, fatto di per s\u00e9 epocale e oggetto di critiche da parte della clientela pi\u00f9 tradizionalista.\nL'anno successivo, 2008, arriva nella famiglia Sportster un modello dal look seducente, il Nightster (XL1200N), che ricorda le naked trasformate degli anni '60. Minimalista, doppia colorazione, serbatoio piccolo, sella bassa, lo rendono un mezzo maneggevole e particolarmente adatto sia in ambiente urbano che per spostamenti brevi. \nNel 2009 viene rilasciata anche una versione pi\u00f9 piccola del Nightster, la XL883N \"Iron 883\".\nNel 2010 alla famiglia Sportster si aggiunge un nuovo modello, il Forty-Eight (XL1200X 48), sempre con motore Evolution 1202\u00a0cm\u00b3, caratterizzata dal particolare serbatoio peanut di ridotta capacit\u00e0 (8 litri), sospensioni ribassate e specchietti sotto il manubrio, che uniti a colorazioni brillanti Hard Candy Custom, gli hanno permesso in pochissimo tempo di diventare la seconda HD pi\u00f9 venduta sul mercato italiano dopo la iconica 883.\nUn paio di anni dopo HD introduce la Seventy-Two (XL1200V 72), ispirata ai chopper degli anni '70, la quale spicca per personalit\u00e0 delle rifiniture, con verniciature con schegge di metallo Hard Candy Custom, serbatoio peanut di ridotta capacit\u00e0, fasce bianche agli pneumatici, e il solito affidabile motore Evolution da 1202\u00a0cm\u00b3.\nL'utilizzo del propulsore Evolution sulla Sportster perdura, pur con vari aggiustamenti, sin dal 1986, nonostante questo motore (nella versione da 1.338 cc) sia venuto meno sui modelli pi\u00f9 grandi gi\u00e0 nel 1999: ci\u00f2 a testimonianza della bont\u00e0 del progetto Evolution e dell'affidabilit\u00e0 di tale famiglia di propulsori.\nDal 2014 tutta la famiglia Sportster (come del resto tutta la produzione HD) viene dotata di ABS, migliorando la frenata, che comunque non resta un punto di forza del modello.\nIl 2015 vede a catalogo HD, nella famiglia Sportster, i seguenti modelli: 883R dalla sella lunga e trapuntata, l'Iron 883 dalle colorazioni opache, il Superlow con doppia colorazione, altezza sella ribassata e serbatoio da 17 litri come le grandi 1200. Con questa motorizzazione (1202\u00a0cm\u00b3) ci sono la 1200 Custom classica con pedane avanzate (disponibile in 3 varianti, diverse opzioni colore e manubri), il Superlow 1200T con borse laterali di serie, parabrezza e pedane centrali, il Forty-Eight ed il Seventy-Two.\nNel 2021 viene presentata la Sportster S 2021, modello completamente inedito che sostituisce dopo 37 anni la piattaforma Evolution. Il motore \u00e8 un V-Twin Revolution Max 1250T a corsa corta (105\u00d772,3 mm le misure di alesaggio e corsa) da 122 cavalli a 7.500 giri, mentre la coppia massima di ben 127 Nm \u00e8 ottenuta a 6.000 giri.\nSport.\nCome dice il nome stesso, la Sportster nacque anche e soprattutto per l'utilizzo nelle gare sportive, sia da parte di privati che da parte della Casa in gare ufficiali (ad esempio nel 'Dirt Track' o in gare su pista).\nInizialmente il propulsore 'Iron head' per uso sportivo era proposto nelle cilindrate di 750\u00a0cm\u00b3 e 1.000\u00a0cm\u00b3; i modelli sportivi da gara solitamente utilizzavano la sigla XR per distinguerli dalle versioni stradali, denominate XL.\nIn seguito all'abbandono dei vecchi propulsori sulla XR, la Sportster ha continuato a gareggiare soltanto in gare e trofei minori, condotta da piloti privati; ad esempio da molti anni vengono organizzati trofei sportivi monomarca, anche in Europa e dal 2008 in Italia, con la versione XR1200R, ovvero la versione Racing della Sportster 1.202\u00a0cm\u00b3 motorizzata Evolution. A livello di mercato, dal 2009 e fino al 2012, la Casa ha prodotto un modello omologato per l'uso su strada dello Sportster XR1200 e successivamente anche una versione evoluta dello stesso, denominata XR1200X: questa \u00e8 stata in assoluto la versione di serie pi\u00f9 sportiva mai prodotta dello Sportster, caratterizzata inoltre da una specifica preparazione del motore Evolution 1.202\u00a0cm\u00b3 in grado cos\u00ec di erogare 91 CV (67\u00a0kW) di potenza alla ruota a 7000 giri e 10,2 kgm (100 Nm) di coppia a 3700 giri.\nCuriosit\u00e0.\nLa cilindrata del motore (883 cm cubici) ispir\u00f2 il nome del gruppo 883 di Max Pezzali e Mauro Repetto, grandi appassionati di Harley (di cui Max Pezzali \u00e8 anche socio di una concessionaria autorizzata a Pavia).\nNel film del 1996 \"Fuga da Los Angeles\" diretto da John Carpenter, il personaggio principale Jena Plissken interpretato da Kurt Russell, in una scena d'azione si trova a tentare di fuggire a bordo di una Harley Davidson Sportster, inseguito da dei nemici anche loro a bordo della stessa moto. In una delle copertine ufficiali del film riportano l'immagine di Kurt Russel a bordo della Sportster.\nUna curiosit\u00e0 sul nome dietro ai modelli Forty-eight e Seventy-Two. Sebbene il nome 72 possa sembrare un ovvio riferimento a un anno sul calendario, in realt\u00e0 si identifica con la vecchia Route 72. Questa strada \u00e8 meglio conosciuta come Whittier Blvd. a East Los Angeles, il luogo di nascita di choppers, customs e cruisers e un centro culturale per i messicani americani e gli autoproclamati chicanos.\nIl nome 48 \u00e8 invece dipeso dall'anno in cui venne introdotto il serbatoio \"peanut\", utilizzato originariamente sulla Harley-Davidson 125 s."}
{"id": "2399730", "revid": "320578", "url": "https://it.wikipedia.org/wiki?curid=2399730", "title": "Miles&amp;More", "text": ""}
{"id": "2399731", "revid": "767487", "url": "https://it.wikipedia.org/wiki?curid=2399731", "title": "Agatsuma (fiume)", "text": "L'Agatsuma \u00e8 un fiume del Giappone nella regione di Kant\u014d. \u00c8 lungo 76,22\u00a0km ed ha un'area di 1.366\u00a0km\u00b2 di drenaggio. Situato interamente all'interno della Prefettura di Gunma, \u00e8 uno dei principali fiumi di quest'ultima. \u00c8 anche un importante affluente del Tone.\nGeografia.\nLa sorgente del fiume \u00e8 il (a 1.362 metri di altitudine), al confine tra la Prefettura di Gunma e la Prefettura di Nagano. Essa raccoglie affluenti dal Monte Asama e dal Monte Kusatsu-Shirane, e sfocia nel Tone a Shibukawa. La maggior parte dei canali di scolo dell'Agatsuma si trovano per\u00f2 a nord-ovest della prefettura in cui scorre.\nLa sezione centrale del fiume \u00e8 conosciuta per la sua bellezza in quanto passa attraverso le strette del canyon dell'Agatsuma.\nTrasporti.\nFerrovie.\nLa Linea di Agatsuma della East Japan Railway Company (linea a binario unico), corre lungo il fiume a partire dalla Stazione di Shibukawa e finisce alla Stazione di \u014cmae.\nAutostrade.\nDiviso in tre sezioni, il fiume pu\u00f2 essere percorso via autostradale con tre autostrade nazionali: Strada 353 (a est), Strada 145 (al centro) e Strada 144 (a ovest)."}
{"id": "2399733", "revid": "287204", "url": "https://it.wikipedia.org/wiki?curid=2399733", "title": "Leonid Grigor'evi\u010d Judasin", "text": "Nato in una famiglia ebraica, si trasfer\u00ec nel 1992 in Israele e nel 2002 negli Stati Uniti a New York.\nNel 1984 vinse il campionato di Leningrado, ottenendo dopo poco tempo il titolo di grande maestro.\nNel 1990 vinse, alla pari con Oleksandr Beljavs'kyj, Evgenij Bareev e Aleksej Vy\u017emanavin, il 57\u00ba Campionato sovietico.\nPartecip\u00f2 dal 1990 al 1996 a tre olimpiadi degli scacchi (nel 1990 con l'URSS, nel 1994 e 1996 con Israele), vincendo nel 1990 la medaglia d'oro di squadra e di bronzo individuale.\nHa vinto due volte, nel 1994 e 1996, il campionato di Israele.\nTra gli altri risultati i seguenti:"}
{"id": "2399734", "revid": "363629", "url": "https://it.wikipedia.org/wiki?curid=2399734", "title": "Sonate per violoncello (Vivaldi)", "text": "Antonio Vivaldi ha composto diverse sonate per violoncello e basso continuo. Sei di esse, composte tra il 1720 ed il 1730, furono pubblicate a Parigi nel 1740 da Leclerc e Boivin. Altre due sono conservate manoscritte al Conservatorio di Napoli (RV 39 e RV 44) ed un'altra in un manoscritto nel castello di Wiesentheid (RV 42). \u00c8 nota l'esistenza di una decima sonata, in re minore (RV 38), che \u00e8 andata perduta.\nQueste sonate sono costituite dai 4 movimenti delle tipiche sonate tardobarocche. I tempi si presentano in forma lento - veloce - lento - veloce.\nLa sonata per violoncello era un genere in voga nell'ambiente veneziano dell'epoca; poco prima di Vivaldi, anche Benedetto Marcello aveva scritto sei sonate per violoncello in uno stile non dissimile da quello del Prete Rosso. Scrive Eleanor Selfridge-Field: \u00abla spinta a scrivere queste opere in et\u00e0 cos\u00ec avanzata venne forse a Vivaldi dalla generale popolarit\u00e0 delle sonate per violoncello degli anni '30 del Settecento, o magari dall'esempio specifico di Marcello, autore di due raccolte di sonate per violoncello pubblicate in quel decennio\u00bb.\nLe sonate e i movimenti.\nPubblicate a Parigi, senza numero di opus (Leclerc e Boivin, 1740).\nQueste sonate vengono talvolta impropriamente indicate come op. 14."}
{"id": "2399735", "revid": "339392", "url": "https://it.wikipedia.org/wiki?curid=2399735", "title": "Leonid Judasin", "text": ""}
{"id": "2399738", "revid": "339392", "url": "https://it.wikipedia.org/wiki?curid=2399738", "title": "Leonid Yudasin", "text": ""}
{"id": "2399743", "revid": "486946", "url": "https://it.wikipedia.org/wiki?curid=2399743", "title": "Trnc", "text": ""}
{"id": "2399746", "revid": "438678", "url": "https://it.wikipedia.org/wiki?curid=2399746", "title": "Elvira Casazza", "text": "Secondo il \"Dizionario biografico degli italiani\", a cavallo fra XIX e XX secolo contribu\u00ec a scrivere un \"capitolo importante della storia dell'interpretazione operistica\", assieme ad altri cantanti quali Tina Poli-Randaccio, Lucia Crestani, Mafalda Favero ecc.\nBiografia.\nDopo aver intrapreso i suoi studi a Milano, debutt\u00f2 nel 1910 a Sanremo nel \"Il trovatore\", poi fu a Venezia e negli Stati Uniti.\nNel suo vasto repertorio ha affrontato tutti i ruoli principali pi\u00f9 importanti: \"La Favorita\", \"Amneris\" in \"Aida\", \"Eboli\" nel \"Don Carlo\", \"Carmen\", \"Ortruda\" nel \"Lohengrin\", \"Mignon\", \"Ulrica\" ne \"Un ballo in maschera\", \"Werther\", \"La zia principessa\" in \"Suor Angelica\", poi negli anni della maturit\u00e0 ha aggiunto al suo nutrito repertorio \"La strega\" in \"H\u00e4nsel und Gretel\", di \"Margherita\" ne \"I quatro rusteghi\", e soprattutto \"Quickly\" nel \"Falstaff\" di Verdi, in cui dava eccezionale sfoggio delle sue note di petto, rotonde e brunite.\nFu interprete delle prime assolute di \"Debora e Jaele\" al Teatro alla Scala di Milano nella stagione lirica 1922, \"I cavalieri di Ekeb\u00f9\" di Ildebrando Pizzetti, \"La via della finestra\" di Riccardo Zandonai a Pesaro nel 1919, \"Abul\" di Napomuceno a Buenos Aires nel 1913, \"Canossa\" di Malipiero a Roma nel 1914 e alla prima italiana dell'opera di Richard Strauss \"La donna silenziosa\".\nLa sua ultima interpretazione fu a Trieste, nel ruolo della madre della \"Madre\" nell'opera \"Louise\" di Gustave Charpentier.\nDal 1948 si \u00e8 dedicata all'insegnamento presso il Conservatorio di Pesaro e poi al Conservatorio di Santa Cecilia di Roma.\nVanta alcune registrazioni presso la Fonografia Nazionale Mondial Record (arie e anche alcuni duetti con Giovanni Inghilleri ed Ettore Bergamaschi)."}
{"id": "2399751", "revid": "390153", "url": "https://it.wikipedia.org/wiki?curid=2399751", "title": "Elezioni europee 2009", "text": ""}
{"id": "2399759", "revid": "287204", "url": "https://it.wikipedia.org/wiki?curid=2399759", "title": "Ursulo", "text": "Biografia.\nUrsulo ricopr\u00ec il ruolo di \"comes sacrarum largitionum\" (una sorta di ministro delle finanze) di Giuliano, quando questi fu nominato cesare e inviato a governare le Gallie dal cugino e imperatore Costanzo II (355). Molti degli alti funzionari di Giuliano furono ostili al cesare e tentarono di ostacolarlo, in particolare negandogli i fondi per fare donativi all'esercito e tenerlo tranquillo; ma Ursulo, invece, lo aiut\u00f2 quando l'esercito stava per ammutinarsi, inviando una lettera al tesoriere provinciale in cui gli ordinava di concedere tutto ci\u00f2 che voleva al cesare.\nDi fronte alla distruzione di Amida (359/360), un'importante roccaforte frontaliera, per mano dei Sasanidi, Ursulo ebbe a commentare dolorosamente \u00abEcco con quale animo le citt\u00e0 sono difese dai soldati, per aumentare il cui stipendio ormai vengono meno le ricchezze dell'impero!\u00bb.\nDopo la morte di Costanzo e l'ascesa al trono di Giuliano, a Calcedonia fu istituito un tribunale che aveva il compito di giudicare i membri della corte di Costanzo: Ursulo fu condannato a morte, e la sua uccisione fu \u00abpianta dalla Giustizia stessa, che accus\u00f2 di ingratitudine l'imperatore\u00bb. La notizia della morte di Ursulo, infatti, caus\u00f2 malumore e accuse nei confronti di Giuliano, che tent\u00f2 di discolparsi affermando che la morte di Ursulo era stata decisa a sua insaputa e per colpa dell'astio dei militari nei suoi confronti."}
{"id": "2399764", "revid": "287204", "url": "https://it.wikipedia.org/wiki?curid=2399764", "title": "Kinugawa", "text": "Il Kinugawa (\u9b3c\u6012\u5ddd) \u00e8 un fiume nell'isola di Honsh\u016b, in Giappone. Esso scorre da nord a sud attraverso la pianura di Kant\u014d, unendosi al Tone. \u00c8 lungo 176,7\u00a0km ed \u00e8 il pi\u00f9 lungo affluente del Tone. Da tempi antichi, \u00e8 conosciuto per essere la causa di disastrose alluvioni. Il fiume nasce nella palude di Kinu (presso la citt\u00e0 di Nikk\u014d, nel Parco Nazionale di Nikk\u014d)."}
{"id": "2399766", "revid": "35804", "url": "https://it.wikipedia.org/wiki?curid=2399766", "title": "Warhammer Online", "text": ""}
{"id": "2399768", "revid": "113363939", "url": "https://it.wikipedia.org/wiki?curid=2399768", "title": "Gran Premio d'Australia 1995", "text": "Il Gran Premio d'Australia 1995 fu una gara di Formula 1, disputatasi il 12 novembre 1995 sul Circuito di Adelaide. Fu la diciassettesima ed ultima prova del mondiale 1995 e vide la vittoria di Damon Hill su Williams-Renault, segu\u00ecto da Olivier Panis e da Gianni Morbidelli. Questo \u00e8 stato l'ultimo gran premio per Mark Blundell, Taki Inoue, Roberto Moreno, Bertrand Gachot, Karl Wendlinger e, tra i team, per la Pacific.\nPre-gara.\nIl mondiale di Formula 1 giunse all'atto finale di Adelaide con entrambi i titoli gi\u00e0 assegnati: Michael Schumacher si era laureato campione del mondo gi\u00e0 al Gran Premio del Pacifico, mentre la Benetton si era assicurata il titolo costruttori nel Gran Premio del Giappone, distaccando definitivamente la Williams. La gara fu l'ultima per Michael Schumacher al volante di una Benetton: il pilota tedesco aveva ormai da tempo annunciato il suo passaggio alla Ferrari per la stagione . L'edizione del 1995 fu anche l'ultima del Gran Premio d'Australia ad essere disputata sul Circuito di Adelaide: dalla stagione successiva l'evento si trasfer\u00ec all'Albert Park di Melbourne.\nVenerd\u00ec e sabato.\nProve libere.\nDurante la sessione di prove del venerd\u00ec pomeriggio, mentre affrontava la curva Brewery Bend, la McLaren di Mika H\u00e4kkinen accus\u00f2 un calo di pressione dello pneumatico posteriore sinistro: il pilota finlandese non riusc\u00ec a controllare la vettura, che and\u00f2 in testacoda per poi sbattere violentemente contro le barriere esterne. La violenza dell'impatto fu tale che il pilota, sballottato scompostamente all'interno della monoposto con ripetuti urti del capo e del collo contro i bordi dell'abitacolo, perse conoscenza. I soccorsi furono rapidi: vista la gravit\u00e0 della situazione, il medico di gara dottor Sid Watkins rianim\u00f2 H\u00e4kkinen sul posto, praticandogli una tracheotomia e impedendo che andasse in arresto cardiaco. Subito dopo il pilota fu trasferito al Royal Adelaide Hospital, che si trovava a meno di 1\u00a0km dal luogo dell'incidente, ove gli fu diagnosticata una frattura della base cranica, una dello zigomo, una ferita alla lingua e diversi denti rotti. Il pilota rimase in coma per due giorni: dopo che ne fu uscito, rimase per alcuni giorni in terapia intensiva. Riusc\u00ec poi a riprendersi del tutto e a tornare a gareggiare.\nQualifiche.\nLe qualifiche furono dominate dalle Williams, con Damon Hill in pole position e David Coulthard ad appaiarlo in prima fila. Schumacher si piazz\u00f2 terzo, seguito dalle Ferrari di Gerhard Berger e Jean Alesi. Da rimarcare il sesto posto di Heinz-Harald Frentzen sulla Sauber.\nGara.\nAl semaforo verde Hill parte male, con Coulthard che prende la testa della corsa. Anche Schumacher non scatta meglio, venendo sopravanzato dalle Ferrari di Berger ed Alesi, che riesce poi a ri-superare nel giro di poche tornate. Frattanto Coulthard riesce a tenere la testa della corsa fino al primo pit-stop, ma al momento di fermarsi imbocca la pit-lane ad una velocit\u00e0 troppo elevata: il pilota scozzese sbatte contro il muro esterno della corsia ed \u00e8 costretto al ritiro. Pochi giri dopo anche Roberto Moreno sulla Forti commette un errore analogo e si deve a sua volta ritirare.\nPoco dopo la fine del primo \"giro\" di pit-stop, Schumacher ed Alesi si urtano e sono entrambi costretti al ritiro. Johnny Herbert, sulla Benetton superstite, grazie alla scelta di ritardare la sua sosta si issa in seconda piazza: al momento di rientrare ai box rischia a sua volta di fare la fine di Coulthard, ma riesce ad evitare il muro e a rientrare in pista. Berger passa quindi in seconda posizione, ma poco dopo il motore della Ferrari si rompe, obbligandolo al ritiro. In seconda posizione si ritrova quindi Frentzen, che deve poi a sua volta fermarsi per un problema al cambio.\nHill nel frattempo continua a condurre, con Herbert di nuovo secondo. Eddie Irvine sulla Jordan li segue in terza piazza, prima di doversi ritirare per un problema agli pneumatici. Herbert, con il secondo posto in gara, ambisce a conquistare la terza piazza nel mondiale piloti, ma \u00e8 a sua volta costretto al ritiro allorch\u00e9 il motore della sua Benetton va in fiamme. Olivier Panis, sulla Ligier, passa quindi alle spalle di Hill, che su di lui ha un giro di vantaggio, mentre in terza piazza si ritrova la Footwork di Gianni Morbidelli, staccato di due tornate. A pochi giri dalla fine, Panis accusa una perdita d'olio: Hill lo doppia un'altra volta e si avvia alla vittoria. Il pilota francese riesce tuttavia a conservare la piazza d'onore, con Morbidelli terzo (che conquista il primo podio suo e della Footwork/Arrows). Alle loro spalle, Mark Blundell su McLaren conclude quarto, Mika Salo su Tyrrell quinto. Pedro Lamy, nonostante un testacoda multiplo a met\u00e0 gara, artiglia un punto (sar\u00e0 il suo unico punto iridato in carriera) per la Minardi con il sesto posto. Solo otto auto in totale giunsero al traguardo: da rimarcare, al di fuori della zona punti, il settimo posto di Pedro Diniz con la Forti, che rimarr\u00e0 il miglior piazzamento nella storia della casa italiana in Formula 1.\nPer la seconda volta nella storia della Formula 1, il vincitore distacc\u00f2 il secondo classificato di due giri: fino ad allora un simile distacco si era avuto solo al Gran Premio di Spagna 1969, vinto da Jackie Stewart. Altro dato di rilievo, la gara registr\u00f2 l'ultima apparizione in Formula 1 di un motore V12, ormai impiegato dalla sola Ferrari, che dall'anno successivo sarebbe passata al meno dispendioso V10.\nNote.\n\"Salvo indicazioni diverse le classifiche sono tratte da \""}
{"id": "2399769", "revid": "155634", "url": "https://it.wikipedia.org/wiki?curid=2399769", "title": "Open di Francia 2009 - Doppio femminile", "text": "Anabel Medina Garrigues e Virginia Ruano Pascual erano le detentrici del titolo e hanno vinto in finale contro Viktoryja Azaranka ed Elena Vesnina 6-1,6-1."}
{"id": "2399774", "revid": "2189467", "url": "https://it.wikipedia.org/wiki?curid=2399774", "title": "Dimit\u0103r Petkov", "text": " \n In precedenza fu sindaco di Sofia per cinque anni (1888\u20131893)."}
{"id": "2399775", "revid": "287204", "url": "https://it.wikipedia.org/wiki?curid=2399775", "title": "S\u00e3o Mateus do Sul", "text": "S\u00e3o Mateus do Sul \u00e8 un comune del Brasile nello Stato del Paran\u00e1, parte della mesoregione del Sudeste Paranaense e della microregione di S\u00e3o Mateus do Sul. si trova a 121\u00a0km dalla capitale dello Stato Curitiba."}
{"id": "2399789", "revid": "1305772", "url": "https://it.wikipedia.org/wiki?curid=2399789", "title": "Lamine a zona", "text": "Una lamina a zona di Fresnel \u00e8 un dispositivo in grado di focalizzare la luce. Diversamente dalle lenti, le lamine a zona operano per diffrazione e non per rifrazione. Venne realizzata da Fresnel da cui il loro nome. La capacit\u00e0 di focalizzazione della lamina a zone \u00e8 una estensione del fenomeno del punto luminoso di Arago causato per diffrazione da un disco opaco.\nUna lamina a zona consiste di un insieme di corone circolari concentriche trasparenti e non trasparenti, note come zone di Fresnel, che si alternano. La luce che colpisce la lamina a zona si diffrange attorno alle zone opache. Le zone possono venire spaziate in modo tale che la luce difratta interferisca costruttivamente nel fuoco voluto, creandovi una immagine. Le lamine a zona producono figure di diffrazione equivalenti: non importa se la zona centrale \u00e8 trasparente o non trasparente, finch\u00e9 le zone si alternano in opacit\u00e0.\nProgettazione e fabbricazione.\nPer ottenere una diffrazione costruttiva nel fuoco, le zone opache e quelle trasparenti si devono alternare radialmente in corrispondenza dei seguenti raggi\nin cui \"n\" \u00e8 un numero intero, lambda \u00e8 la lunghezza d'onda della luce che si intende che la lamina focalizzi e \"f\" \u00e8 la distanza del centro della lamina dal fuoco. Quando la lamina a zona \u00e8 piccola in confronto alla distanza focale, questa distanza pu\u00f2 venire approssimata come\nPer le lamine con parecchie zone, si pu\u00f2 calcolare la distanza dal fuoco semplicemente conoscendo il raggio della zona pi\u00f9 esterna, \"r\" \"N\", e la sua larghezza\nAl fine di ottenere una interfenza costruttiva totale nel fuoco, l'ampiezza delle onde luminose rifratte da ciascuna zona della lamina deve essere la medesima. Ci\u00f2 significa che per una lamina illuminata uniformemente, l'area delle zone deve essere uguale.\nPoich\u00e9 le aree delle zone sono uguali, il loro spessore deve decrescere allontanandosi dal centro. La massima risoluzione angolare possibile di una lamina a zona dipende dallo spessore della corona circolare pi\u00f9 piccola\nA causa di ci\u00f2, il pi\u00f9 piccolo oggetto che pu\u00f2 essere riprodotto \u00e8 definito da quanto siano piccole le zone che si possano effettivamente realizzare.\nLe lamine a zona sono prodotte frequentemente usando la tecnica della litografia. Come la tecnologia litografica migliora e le dimensioni degli articoli che possono essere litografati diminuiscono, cos\u00ec migliora la risoluzione intrinseca delle lamine a zona prodotte con questa tecnica.\nA differenza delle lenti standard, una lamina a zona binaria produce dei punti di massima intensit\u00e0 lungo l'asse della lamina, punti determinabili con la seguente relazione\nanche se la loro intensit\u00e0 \u00e8 minore di quella del fuoco principale. Nondimeno, se la lamina a zona viene costruita di modo che l'opacit\u00e0 vari in maniera sinusoidale, la diffrazione risultante fa formare un singolo punto focale. Questo tipo di figura di diffrazione della lamina a zona \u00e8 il corrispettivo di un ologramma di una lente convergente.\nPer una lamina a zona levigata, la opacit\u00e0 (o la trasparenza) in un punto pu\u00f2 essere data da\nLe lamine a zona binarie usano pressoch\u00e9 la medesima formula, nondimeno per\u00f2 dipendono dal segno.\ndove \"r\" \u00e8 la distanza dal centro della lamina e \"k\" ne specifica la scala.\nApplicazioni.\nFisica.\nAll'esterno dell'area visibile dello spettro elettromagnetico sono presenti molte lunghezze d'onda, dove i tradizionali materiali ottici per lenti come il vetro non sono trasparenti, e pertanto la produzione di lenti diventa pi\u00f9 difficoltosa. Parimenti, ci sono molte lunghezze d'onda per cui non esistono materiali con un indice di rifrazione significativamente maggiore di uno. Per esempio, i raggi-X sono solo debolmente rifratti dal vetro od altri materiali, e pertanto necessitano di tecniche differenti per venire focalizzati. Le lamine a zona eliminano la necessit\u00e0 di trovare materiali rifrangenti, facili da produrre per ogni regione dello spettro. La medesima lamina a zona mette a fuoco la luce di molte lunghezze d'onda su luoghi diversi, il che significa che le lamine possono venire usate per filtrare le lunghezze d'onda indesiderate mentre mettono a fuoco la luce di interesse.\nFotografia.\nLe lamine a zona sono pure impiegate in fotografia al posto delle lenti o del foro della camera oscura per immagini brillanti, leggermente sfocate. Un vantaggio sulla camera oscura (a parte l'aspetto unico, soffice che si ottiene con la lamina a zona) \u00e8 che l'area di trasparenza \u00e8 maggiore di quella del foro di una camera oscura comparabile. Il risultato \u00e8 che l'effettivo rapporto focale di una lamina a zona \u00e8 minore del corrispondente foro della camera oscura ed il tempo di esposizione pu\u00f2 essere diminuito."}
{"id": "2399796", "revid": "455046", "url": "https://it.wikipedia.org/wiki?curid=2399796", "title": "Stojan Danev", "text": "Biografia.\nLaureato in giurisprudenza sia all'universit\u00e0 di Heidelberg sia all'universit\u00e0 di Parigi, Danev prest\u00f2 servizio in numerosi ruoli ministeriali, tra cui ministro degli esteri e divenne noto come forte sostenitore della Russia imperiale. Durante il primo periodo di Danev come primo ministro (che cominci\u00f2 il 4 dicembre 1902) venne allo scoperto la questione dei macedoni. Un gruppo conosciuto come il Comitato supremo macedone venne stabilito a Sofia da Trajko Kitan\u010dev che aveva lo scopo di reclamare la terra macedone dall'impero ottomano. Nel 1902 il gruppo sobill\u00f2 una rivolta nella regione del fiume Struma, ma venne sedata e Stanev, dietro consiglio della Russia, mise fuori legge il movimento. Il suo governo fu perseguitato dalla questione macedone da allora fino al 1903 quando fu rimosso dall'incarico a causa del timore di una rivolta generale macedone, oltre che per l'opposizione alle bande guerrigliere macedoni che godevano di un certo sostegno popolare in Bulgaria, e fu rimpiazzato dal generale Ra\u010do Petrov.\nDanev prest\u00f2 servizio in numerose governi moderati di coalizione e fu uno dei firmatari del Trattato di Londra. Quando divenne chiaro che lo zar Ferdinando non intendeva onorare i termini del trattato, Danev venne scelto per succedere a Ivan Ge\u0161ov come primo ministro, anche se il suo secondo ministero fu breve (14 giugno-17 luglio 1913)."}
{"id": "2399805", "revid": "320578", "url": "https://it.wikipedia.org/wiki?curid=2399805", "title": "Aeroporto di Manchester-Ringway", "text": ""}
{"id": "2399807", "revid": "1924342", "url": "https://it.wikipedia.org/wiki?curid=2399807", "title": "Introspective", "text": "Introspective \u00e8 il terzo album in studio del gruppo musicale britannico Pet Shop Boys, pubblicato l'11 ottobre 1988 dalla Parlophone.\nDalle sonorit\u00e0 fortemente synth-pop/dance, \"Introspective\" rimane fino ad oggi il secondo album pi\u00f9 venduto a livello mondiale dei Pet Shop Boys, con 4,5 milioni di copie vendute, preceduto da \"Very\" (1993, pi\u00f9 di 5 milioni di copie). Secondo Neil Tennant, a livello internazionale, questo \u00e8 l'album dei Pet Shop Boys che ha riscosso il maggior successo di pubblico (in madrepatria l'album raggiunge il secondo posto in classifica).\nNel 2012 \"Introspective\" \u00e8 stato inoltre incluso nella lista delle 50 copertine pi\u00f9 favolose stilata da \"ShortList\".\nIl disco.\nLa particolarit\u00e0 pi\u00f9 forte di \"Introspective\" \u00e8 la sua struttura: il disco, infatti, \u00e8 strutturato come mini-album contenente sei brani, tutti di durata superiore ai sei minuti (la conclusiva \"It's Alright\" dura addirittura oltre nove minuti). La sua durata complessiva \u00e8 di 50:03, una caratteristica tipica delle raccolte di remix dell'epoca, rafforzata dalla effettivit\u00e0 che tutte le tracce incluse in \"Introspective\" sono pubblicate in versione remixata.\nUn'altra forte particolarit\u00e0 di \"Introspective\" sono le sonorit\u00e0 dance tipiche del duo che vengono spesso affiancate dal suono di vere orchestre, dirette da Richard Niles (\"Left to My Own Devices\" rappresenta il primo brano in cui i Pet Shop Boys si avvalgono di una vera orchestra, impiegando diversi mesi per la sua produzione). Oltre alla produzione orchestrale di Richard Niles, i Pet Shop Boys si avvalgono anche della produzione e arrangiamento di nomi importanti come Trevor Horn, David Jacob, Frankie Knuckles e Julian Mendelsohn.\nPerfino il titolo stesso dell'album \u00e8 una particolarit\u00e0 in quanto tale titolo (appunto \"Introspective\") si deve al fatto che, secondo quanto dichiarato dal tastierista Chris Lowe in un'intervista, \"tutte le canzoni, sebbene siano dance, sono introspettive\". Sempre secondo Lowe, il titolo fu scelto dopo aver considerato e scartato titoli come \"f\", \"Dogmatic\", \"Bounce\" ed \"Hello!\". Nella stessa intervista, inoltre, Lowe dichiar\u00f2 che il nome \"Introspective\" \"suonava come un'esibizione d'arte; Nick Rhodes sarebbe stato geloso di questa scelta\".\nDelle sei tracce contenute nel disco, solo due canzoni sono state scritte appositamente per l'album (la gi\u00e0 citata \"Left to My Own Devices\" e \"Domino Dancing\") in quanto \"Always on My Mind\" era gi\u00e0 stata pubblicata come singolo nel 1987, seppur in \"Introspective\" viene presentata in una chiave pi\u00f9 house, \"It's Alright\" \u00e8 basata su una composizione di Sterling Void, \"I Want a Dog\" era gi\u00e0 stata pubblicata come B-side del singolo \"Rent\" nel 1987 e \"I'm Not Scared\", scritta e prodotta dai Pet Shop Boys per gli Eighth Wonder all'inizio del 1988 era gi\u00e0 stata un grande successo raggiungendo le prime posizioni in numerosi paesi (ed il primo posto in Italia).\nCome gi\u00e0 detto \"Always on My Mind\" era gi\u00e0 stata pubblicata come singolo nel 1987, per\u00f2 nonostante questo \u00e8 \"Domino Dancing\" la canzone da considerare primo vero singolo estratto da \"Introspective\" in quanto all'epoca \"Always on My Mind\" era una canzone non facente parte di nessun album.\nTutti i singoli ottennero grande successo ed entrarono tutti nella Top10 britannica: \"Domino Dancing\" posizione numero 7, \"Left to My Own Devices\" posizione numero 4 e \"It's Alright\" posizione numero 5.\nForte delle vendite a livello mondiale, \"Introspective\" ottenne doppio disco di platino in madrepatria, disco di platino in Canada e disco d'oro in Germania e Stati Uniti.\nAnni dopo sua pubblicazione, Tennant stesso si dichiar\u00f2 \"pieno di rimpianti per aver pubblicato \"Introspective\" troppo ravvicinato all'uscita del loro precedente album \"Actually\" (1987) in quanto pensa che probabilmente la natura stessa delle tracce estese di \"Introspective\" potrebbe aver deluso molti fan e averli portati ad un calo di interesse per i Pet Shop Boys\". Nella stessa intervista Tennant ipotizz\u00f2 che fu questo il fattore che porto le vendite del successivo album dei Pet Shop Boys \"Behaviour\" in forte calo rispetto ai precedenti album (nonostante sia considerato l'album pi\u00f9 bello ed elegante del duo).\nRiedizioni.\nPoco dopo l'uscita di \"Introspective\", nel 1989 i Pet Shop Boys pubblicarono un EP aggiuntivo solo per il mercato giapponese, intitolato \"In Depth\" e realizzato in occasione del loro primo tour mondiale; tale versione entr\u00f2 nella classifica giapponese alla posizione numero 18.\nIl 4 giugno 2001 \"Introspective\" venne ristampato con l'aggiunta di un secondo disco intitolato \"Further Listening 1988\u20131989\" e contenente materiale aggiuntivo registrato negli anni 1988-1989. Tale versione entr\u00f2 nella classifica britannica alla posizione 118."}
{"id": "2399810", "revid": "827882", "url": "https://it.wikipedia.org/wiki?curid=2399810", "title": "Acad\u00e9mie des beaux-arts", "text": "L'Acad\u00e9mie des beaux-arts di Parigi venne creata nel 1803. Fu l'erede dell'\"Acad\u00e9mie royale de peinture et de sculpture\" (1648), de l'Acad\u00e9mie de musique (1669) e dell'\"Acad\u00e9mie royale d'architecture\" (1671).\nStoria.\nLa rivoluzione francese soppresse tutte le accademie esistenti ed aveva creato, in seno all'Institut de France, tre sezioni di cui una di letteratura e belle arti, con otto indirizzi (grammatica, lingue antiche, poesia, antichit\u00e0 e monumenti, pittura, scultura, architettura, musica e declamazione). L'ordinanza dei consoli del 3 brumaio dell'anno XI (1803) divise questa classe in tre nuovi indirizzi e una di queste venne denominata belle arti. Ci\u00f2 costitu\u00ec la base della nuova Accademia nata nel 1816.\nA seguito della legge sulla ricerca del 2006, l'\"Acad\u00e9mie des beaux-arts\" rimane un ente morale di diritto pubblico a statuto speciale. L'Acad\u00e9mie prevede 56 seggi ma soltanto 46 membri ne facevano parte al 13 ottobre del 2020. Di questi 7 erano donne. \nSezioni.\nL'Acad\u00e9mie \u00e8 divisa in otto sezioni:"}
{"id": "2399814", "revid": "1573940", "url": "https://it.wikipedia.org/wiki?curid=2399814", "title": "D\u00f9\u00f9r\u0117g", "text": "I d\u00f9\u00f9r\u0117g (in mongolo \u0434\u04af\u04af\u0440\u044d\u0433) sono i distretti municipali in cui \u00e8 suddivisa Ulan Bator, capitale della Mongolia. A sua volta ognuno dei 9 d\u00f9\u00f9r\u0117g \u00e8 suddiviso in horoo.\nCiascun d\u00f9\u00f9r\u0117g equivale ad una circoscrizione che elegge uno o pi\u00f9 rappresentanti al Grande Hural di Stato, il parlamento nazionale.\nBench\u00e9 amministrativamente siano parte di Ulan Bator, Nalajh e Baganuur sono citt\u00e0 distinte. Bagahangaj e Baganuur sono delle exclavi, la prima si trova nella Provincia del T\u00f4v, la seconda lungo il confine che separa le provincie di T\u00f4v e quella di H\u0117ntij."}
{"id": "2399819", "revid": "1924342", "url": "https://it.wikipedia.org/wiki?curid=2399819", "title": "Actually", "text": "Actually \u00e8 il secondo album in studio del gruppo musicale britannico Pet Shop Boys, pubblicato il 7 settembre 1987 dalla Parlophone.\nDall'album vennero estratti quattro singoli: \"It's a Sin\", \"Rent\", \"What Have I Done to Deserve This?\" e \"Heart\". Ogni singolo entr\u00f2 nella Top10 del Regno Unito (le loro posizioni rispettivamente furono prima posizione, ottava posizione, seconda posizione e prima posizione), rendendo \"Actually\" l'album pi\u00f9 famoso del duo in termini di posizionamenti.\nIl disco.\nMusicalmente non \u00e8 molto diverso dal loro primo e precedente album \"Please\", soprattutto in virt\u00f9 del fatto che molte delle canzoni incluse nell'album furono composte nello stesso periodo in cui vennero composte quelle per \"Please\".\nL'album \u00e8 uno dei pi\u00f9 graditi sia dai critici sia dai fan e funse da maggiore conferma per la fama mondiale che i Pet Shop Boys avevano acquistato due anni prima con \"West End Girls\".\nOriginariamente il titolo scelto per l'album avrebbe dovuto essere \"Jollysight\". Al riguardo, Chris Lowe comment\u00f2 che il nome deriva \"da un hotel che noi due vedemmo in Italia. Quando le persone ci chiedevano il perch\u00e9 di questo titolo, noi potevamo rispondere 'perch\u00e9 \u00e8 una vista migliore dell'ultimo album'\".\nEdizione speciale.\nIl 4 giugno 2001 \"Actually\" venne ristampato con il titolo \"Actually/Further Listening 1987\u20131988\". La riedizione, oltre a contenere il disco originale in veste rimasterizzata, presente un disco aggiuntivo costituito da b-side e remix realizzati dal gruppo tra il 1987 e il 1988. Un'altra riedizione fu pubblicata il 9 febbraio 2009 con il titolo di \"Actually: Remastered\"."}
{"id": "2399821", "revid": "38120", "url": "https://it.wikipedia.org/wiki?curid=2399821", "title": "Amore-Attis", "text": "Amore-Attis \u00e8 una scultura bronzea di Donatello, databile al 1440-1443 circa. L'opera, che presenta tracce della doratura originale, misura 104\u00a0cm in altezza ed \u00e8 conservata nel Museo del Bargello.\nStoria.\nNon si conoscono documenti sulla collocazione originaria o la commissione dell'opera, ma Vasari la cita probabilmente come \"Mercurio\" \"alto un braccio e mezzo, tutto tondo e vestito in un certo modo bizzarro\", in casa di Agnolo Doni, con l'esatta attribuzione a Donatello.\nLe capsule di papavero sul cinturone simboleggiano il sonno, ma sono anche la figura araldica della famiglia Bartolini Salimbeni, anche se una possibile commissione da parte di questa famiglia \u00e8 tutta da dimostrare. Sicuramente non venne commissionata dai Doni, perch\u00e9 la fortuna familiare risale al XVI secolo e nel Quattrocento non erano di certo in grado di permettersi un'opera in bronzo di cos\u00ec alto livello. La particolarit\u00e0 dell'iconografia, non completamente interpretata efficacemente, fa pensare a una committenza privata di carattere molto specifico, forse legata alla cerchia dei colti umanisti fiorentini.\nNel XVII secolo ancora venne creduto un originale antico (Cinelli, 1677), anche per gli attributi pagani e l'atteggiamento impostato a una sfrenata gioia vitale. In quello stesso secolo venne elencato nell'inventario di palazzo Doni in corso dei Tintori, in particolare come collocata in salotto sopra il camino e curiosamente identificata come un \"Lucifero\" (Caglioti in \"Ritorno Amore\"). Il colto Giovanni Battista Doni, che la possedette nel Seicento, rest\u00f2 colpito dall'inconsueta iconografia e chiese pareri a letterati e antiquari romani, come Luca Holstenio e Giovan Pietro Bellori, i quali fecero la prima volta il nome di Attis.\nNel XVIII secolo Pietro Bono Doni decise di vendere la statua per 600 scudi alle Gallerie fiorentine, con Giuseppe Pelli Bencivenni che cur\u00f2 la trattativa. Il 25 giugno 1778 l'opera veniva esposta per la prima volta agli Uffizi.\nChiamata all'epoca semplicemente \"Idolo antico\", si apr\u00ec presto il problema dell'attribuzione, datazione e decifrazione del contenuto. Pelli Bencivenni allora ne fece fare un disegno a Francesco Marchissi per consegnarlo ai maggiori studiosi dell'epoca. Il Lanzi, che all'epoca si trovava a Roma, lo fece vedere tra gli altri a Ennio Quirino Visconti e al Maffei, identificandolo in un primo momento con un'opera antica, magari un \"Bacchino\", per poi correggersi e ipotizzare l'opera di un moderno, accogliendo infine l'attribuzione vasariana nel 1782. La critica successiva ha quasi unanimemente accolto questa attribuzione, datandola al periodo tra il viaggio romano del 1433 e la partenza per Padova del 1443, quando l'artista cre\u00f2 opere di approfondita conoscenza dell'antico, come il celeberrimo \"David\".\nFrancesco Caglioti (nel saggio \"Ritorno Amore\") circoscrisse la datazione al 1436-1438, confrontando l'opera soprattutto con i due putti del Museo Jacquemart-Andr\u00e9.\nUn capillare restauro \u00e8 stato iniziato nel 2001 e concluso nel 2005. Grazie ad esso sono state riscoperte la patinatura originale (con una cromia delle ali diversa da quella del corpo) ed ampie tracce della doratura originale.\nDescrizione.\nIl titolo dell'opera \u00e8 convenzionale e rispecchia la pi\u00f9 diffusa tra le molteplici interpretazioni date al soggetto. Ritrae un bambino paffutello che sembra inscenare una danza con le braccia in aria e con un ondeggiamento delle spalle. L'atteggiamento \u00e8 gioioso e vitale, con riflessi della cultura pagana. La fattura \u00e8 ricercata e preziosa, evidenziata dai dettagli dorati (capelli, ali, cinturone, calzari).\nHa numerosi attributi, tra cui le ali richiamano a un amorino (un putto o Eros), mentre i gambali che lasciano scoperti il pube e le natiche richiamano Attis. Altri elementi sono l'et\u00e0 giovane, le ali ai talloni, la treccina tra i capelli, il serpentello amichevole ai piedi, la cintola con capsule di papavero, la corda ornata da un fiore nel capo, l'espressione felice e serena. Tra le proposte si sono succeduti Priapo, Mercurio (Muntz), Perseo, Cupido, Arpocrate, Attis (Meier), un fauno (Venturi), Amor-Ercole, Mitra, Eros-Patheos, l'Ebbrezza, un genietto protettivo o uno spiritello per met\u00e0 angelico e met\u00e0 diabolico. Scalini ha proposto l'\"Amore coniugale trionfante sulla terra e sull'acqua\", collegandolo con una base marmorea al Victoria and Albert Museum e ipotizzandone la collocazione su una fontana, composto in occasione delle nozze tra Bernardo Rucellai e Nannina de' Medici del 1466.\nCiascuna indicazione si avvale dei riscontri di alcuni attributi, tralasciandone altri. Forse la chiave decisiva era l'oggetto che il fanciullo teneva in mano, perso gi\u00e0 dal 1677. Edgard Wind lo definisce \"Cupido polimorfo\" e cos\u00ec lo descrive: Ha il viso e le ali dell'Eros classico, ha la coda di Pan, i calzoni di Attis, la cintura di Hypnos e i sandali di Mercurio."}
{"id": "2399823", "revid": "446353", "url": "https://it.wikipedia.org/wiki?curid=2399823", "title": "Giubbe rosse (Inghilterra)", "text": "Giubbe rosse (in inglese \"red coat\" o \"redcoat\") \u00e8 un termine storico e generico per riferirsi ai soldati dell'esercito britannico tra il XVII ed il XX secolo, per via delle giacche delle divise di colore rosso portate dalla maggior parte dei reggimenti di fanteria e cavalleria.\nIl colore rosso per le divise fu adottato dal New Model Army nel 1645, rimanendo in uso nelle uniformi da campo fino al 1902 quando, a seguito delle esperienze delle guerre boere durante le quali era risultato troppo vistoso e di facile individuazione per i nemici, fu sostituito dal cachi lasciando la divisa \"tradizionale\" composta da giubba rossa, pantaloni blu e caschetto bianco solo per le parate e le cerimonie.\nNella cultura di massa.\nFumetti.\nNella saga di Blek Macigno e in quella de Il Comandante Mark, creati dalla esseGesse, sono presenti come nemici dei protagonisti le truppe dell'esercito di Sua Maest\u00e0 Giorgio III, in quanto i due personaggi lottano per l'indipendenza delle colonie americane dalla madrepatria che si concluse nel 1781. \nIn ambito pi\u00f9 puramente western, la polizia a cavallo canadese, i cui membri sono appunto soprannominati \"giubbe rosse\", \u00e8 una presenza in molte avventure nel Grande Nord del fumetto Tex Willer di Gianluigi Bonelli; tra gli altri vi \u00e8 anche il sergente Preston, serie a fumetti americana disegnata da Alberto Giolitti."}
{"id": "2399825", "revid": "767487", "url": "https://it.wikipedia.org/wiki?curid=2399825", "title": "SuperIvan", "text": "SuperIvan (1979) \u00e8 il terzo album di Ivan Cattaneo.\nIl disco.\nL'album vanta la collaborazione della Premiata Forneria Marconi, la quale parteciper\u00e0 alla registrazione strumentale dell'intero album.\nIl disco presenta la svolta per l'artista bergamasco: i testi e la struttura dei brani si impronta in una chiave pi\u00f9 pop e il sound dell'album incontra la disco music estera, mantenendo comunque le stilistiche del Glam rock inglese.\nL'opera prosegue l'evoluzione elettronica dell'artista, tanto che gi\u00e0 s'intravedono le prime tracce delle corrente che sar\u00e0 fortemente in voga negli anni '80: la new wave.\nDall'album escono vere e proprie hit: \"Boys &amp; boys\", \"Bimbo assassino\", \"Male bello\" e \"Formica d'estate\". \nCover.\nNello stesso anno, Patty Pravo, interpreta una cover del brano \"Male bello\" contenuta nel suo Munich Album."}
{"id": "2399828", "revid": "12420", "url": "https://it.wikipedia.org/wiki?curid=2399828", "title": "Pattini da ghiaccio", "text": ""}
{"id": "2399832", "revid": "767487", "url": "https://it.wikipedia.org/wiki?curid=2399832", "title": "Urlo (Ivan Cattaneo)", "text": "Urlo \u00e8 il quarto album di Ivan Cattaneo, pubblicato nel 1980.\nIl disco.\nL'era delle etichette alternative sembra ormai svanita e Ivan pubblica \"Urlo\" con l'etichetta CGD.\nIl disco \u00e8 sempre prodotto da Nanni Ricordi e gli arrangiamenti sono curati da Tony Mimms.\nDall'album escono i singoli \"Pupa\" e \"Polisex\".\nDell'album, \"Polisex\" diverr\u00e0 il brano simbolo di \"Urlo\" e il pi\u00f9 grande successo dell'artista.\n\"Urlo\" presenta un sound pi\u00f9 Rock e mantiene la natura Glam dell'artista, aggiungendo un tocco punk alla figura del cantautore. Non mancano i primi sintetizzatori che portano avanti la sperimentazione elettronica di Cattaneo (in particolare nel brano \"Extramore\" e \"Neonda\").\nInoltre, negli anni '80, \"Polisex\" divent\u00f2 il brano che rappresent\u00f2 la Milano bisessuale."}
{"id": "2399841", "revid": "486946", "url": "https://it.wikipedia.org/wiki?curid=2399841", "title": "Supercoppa di Lega Prima Divisione", "text": ""}
{"id": "2399842", "revid": "112112437", "url": "https://it.wikipedia.org/wiki?curid=2399842", "title": "Ivan il terribile (album)", "text": "Ivan il terribile \u00e8 il sesto album di Ivan Cattaneo, pubblicato nel 1982.\nIl disco.\nDopo il grande successo di \"2060 Italian Graffiati\", l'artista torna in studio per dare vita a nuovi inediti, partoriti dalla sua mente.\n\"Ivan il terribile\" \u00e8 l'album pi\u00f9 elettronico e futuristico del cantante, fortemente legato alla new wave, corrente gi\u00e0 in primo piano nel periodo corrente.\nIl synth pop di Cattaneo ottiene un tiepido rimando dal pubblico che non basta a far esplodere buoni pezzi come \"Toro torero!\", \"Odio &amp; amore\", \"Paradiso-noia\" e la title track.\nLo scarso successo commerciale del disco porter\u00e0 l'artista negli anni a venire a riproporsi nuovamente con cover, trascurando cos\u00ec la sua natura di cantautore alternativo dell'origine. "}
{"id": "2399843", "revid": "117562446", "url": "https://it.wikipedia.org/wiki?curid=2399843", "title": "Giovanni Lami", "text": "Biografia.\nNacque a Santa Croce sull'Arno, oggi in provincia di Pisa e sempre a Pisa si laure\u00f2 in legge nel 1719. A Firenze prosegu\u00ec i suoi studi in filosofia e greco. Dal 1727 a 1728 lavor\u00f2 a Genova come bibliotecario nella biblioteca Pallavicini per poi trasferirsi a Vienna e a Parigi. Dopo l'esperienza parigina fece tutta una serie di viaggi che lo portarono anche nei Paesi Bassi e in Svizzera.\nNel 1732 fece ritorno a Firenze e divenne il direttore della Biblioteca Riccardiana. Nel 1733 venne nominato professore di Storia Ecclesiastica presso l'universit\u00e0 di Firenze. In seguito divenne anche il teologo consulente del Granduca Francesco Stefano.\nFu tra i fondatori della rivista \u00abNovelle letterarie\u00bb, un settimanale di lettere e scienze pubblicato a Firenze dal 1740 al 1792. Dalla fondazione fino al 1769 fu il redattore unico del giornale.\nFece parte della Massoneria.\nMor\u00ec a Firenze nel 1770 e venne sepolto nella chiesa di Santa Croce.\nLe opere.\nLe sue opere trattano prevalentemente di storia ecclesiastica e di teologia. Aderente seppur in maniera moderata al Giansenismo polemizz\u00f2 spesso con i gesuiti.\nI suoi testi pi\u00f9 importanti furono:\nCur\u00f2 la pubblicazione delle opere del filologo olandese Giovanni Meursio."}
{"id": "2399845", "revid": "36426", "url": "https://it.wikipedia.org/wiki?curid=2399845", "title": "Amore-Atys", "text": ""}
{"id": "2399846", "revid": "36426", "url": "https://it.wikipedia.org/wiki?curid=2399846", "title": "Amore-Attys", "text": ""}
{"id": "2399847", "revid": "36426", "url": "https://it.wikipedia.org/wiki?curid=2399847", "title": "Amorino Attis", "text": ""}
{"id": "2399849", "revid": "287204", "url": "https://it.wikipedia.org/wiki?curid=2399849", "title": "S\u00e3o Jo\u00e3o do Triunfo", "text": "S\u00e3o Jo\u00e3o do Triunfo \u00e8 un comune del Brasile nello Stato del Paran\u00e1, parte della mesoregione del Sudeste Paranaense e della microregione di S\u00e3o Mateus do Sul. Si trova a 106\u00a0km dalla capitale dello Stato Curitiba."}
{"id": "2399853", "revid": "1543377", "url": "https://it.wikipedia.org/wiki?curid=2399853", "title": "Herminio Masantonio", "text": "Carriera.\nNato da una famiglia di italiani immigrati in Argentina, Masantonio crebbe calcisticamente nel Villa Alberino Sportivo, con cui debutt\u00f2 in quarta divisione argentina nel 1926. Nel 1929 pass\u00f2 al club del Platense, nella stessa serie. Il salto di qualit\u00e0 avvenne per\u00f2 nel 1931, quando Masantonio pass\u00f2 all'Hurac\u00e1n. Con \"el Globo\" gioc\u00f2 per quasi tutta la propria carriera professionistica, divenendone la bandiera e il massimo realizzatore della storia del club (254 reti in 349 presenze). Interruppe la sua militanza con l'Hurac\u00e1n solo per due anni: nel 1943, quando vest\u00ec la maglia degli uruguaiani del Club Atl\u00e9tico Defensor (oggi Defensor Sporting), e nel 1944, quando torn\u00f2 in Argentina con il Banfield. Chiuse la carriera l'anno seguente nel \"suo\" Hurac\u00e1n.\nMasantonio fu un calciatore estremamente prolifico: i 256 goal realizzati nel campionato argentino ne fanno oggi il terzo miglior realizzatore della storia del torneo.\nFu inoltre capocannoniere nelle edizioni del Campeonato Sudamericano del 1935 e del 1942, ove per\u00f2 l'Argentina non and\u00f2 oltre il secondo posto.\nL'11 novembre 1937 segn\u00f2 il goal pi\u00f9 rapido della storia della nazionale argentina, dopo appena 23 secondi di gioco, nella Copa Lipton vinta 5-1 contro l'Uruguay.\nPur non avendo mai vinto il titolo nazionale argentino, n\u00e9 tornei di rilievo con la maglia della nazionale, Masantonio \u00e8 considerato uno dei pi\u00f9 grandi calciatori argentini di ogni epoca.\nMor\u00ec di cancro a soli 46 anni. Nel 2000 gli \u00e8 stata intitolata una strada nel quartiere di Parque Patricios, nel quale ha sede l'Hurac\u00e1n, a Buenos Aires."}
{"id": "2399854", "revid": "80598", "url": "https://it.wikipedia.org/wiki?curid=2399854", "title": "Bandiera gialla (Ivan Cattaneo)", "text": "Bandiera gialla \u00e8 il settimo album di Ivan Cattaneo, pubblicato nel 1983.\nIl disco.\nDopo lo scarso successo di \"Ivan il terribile\", il cantautore italiano si ripropone con un nuovo album di revival del Beat italiano degli anni sessanta.\n\"La bambolina che fa no no\" de I Quelli, \"Bang Bang\" dell'Equipe 84 (versione italiana di \"Bang Bang\" scritta nel 1966 da Sonny Bono per Cher), \"Sono bugiardo\" di Caterina Caselli e molte altre, permetteranno all'artista di ottenere un successo commerciale ancor pi\u00f9 alto di quello ottenuto da 2060 Italian Graffiati.\nIl disco si presenta orientato verso un semplice Synth pop, molto orecchiabile.\nL'album \u00e8 arrangiato da Roberto Cacciapaglia e prodotto da Caterina Caselli, su etichetta CGD."}
{"id": "2399856", "revid": "24099", "url": "https://it.wikipedia.org/wiki?curid=2399856", "title": "La Sosta del Papa", "text": ""}
{"id": "2399860", "revid": "767487", "url": "https://it.wikipedia.org/wiki?curid=2399860", "title": "M.A.R.S.", "text": "I M.A.R.S. (MacAlpine. Aldridge. Rock. Sarzo.), in origine chiamati Driver, furono un supergruppo heavy metal di breve vita, fondato nel 1985.\nInizialmente battezzato Driver, questo superprogetto fu frutto di un'idea del boss della Shrapnel Records Mike Varney, che contatt\u00f2 dapprima la coppia di musicisti Rudy Sarzo (Quiet Riot, Ozzy Osbourne) e Tommy Aldridge (Black Oak Arkansas, Ozzy Osbourne), entrambi reduci da un'esperienza nella band di Ozzy Osbourne. La fase embrionale di questo gruppo vide il passaggio di diversi musicisti noti della scena heavy metal statunitense, come Jeff Scott Soto (Yngwie J. Malmsteen), Kurt James (Steeler), Craig Goldy (Rough Cutt, Giuffria), Jeff Fenholt (Terrified, Black Sabbath, Joshua). Infine, Sarzo e Aldridge trovarono un assetto stabile con l'entrata di due personaggi che avrebbero ottenuto una certa visibilit\u00e0 internazionale a partire proprio da questo periodo, ovvero il chitarrista virtuoso Tony MacAlpine e il dotato cantante Rob Rock. Questa formazione registr\u00f2 un disco intitolato \"Project: Driver\" nel 1986, che venne alla luce poco dopo lo scioglimento di questa formazione, poi ribattezzata \"M.A.R.S.\" a partire dalla pubblicazione dell'album. Il lavoro venne completamente ignorato e a seguito del progetto ormai sfumato, la coppia Sarzo/Aldridge rimase unita, dapprima all'interno della formazione dei Whitesnake, e poi del gruppo di breve vita Manic Eden. Rob Rock far\u00e0 strada con altri gruppi come Impellitteri, Axel Rudi Pell e molti altri. Mentre MacAlpine dar\u00e0 inizio alla carriera solista, oltre a collaborare con importanti musicisti come Vinnie Moore e Steve Vai tra gli altri.\nStoria.\nIl supergruppo, originariamente intitolato Driver, venne ideato e assemblato dal boss della Shrapnel Records Mike Varney nel 1985. Questi vennero originariamente creati come progetto dalla ex sezione ritmica della band di Ozzy Osbourne, ovvero dal bassista Rudy Sarzo (che aveva appena lasciato i Quiet Riot) ed il batterista Tommy Aldridge (ex Black Oak Arkansas). Gestiti dalla Niji, agenzia della moglie di Ronnie James Dio, la coppia inizi\u00f2 a collaborare con l'ex cantante di Yngwie Malmsteen Jeff Scott Soto e l'ex chitarrista degli Steeler Kirk James. Dal settembre del 1985 James venne sostituito dall'ex chitarrista dei Rough Cutt Craig Goldy, che aveva abbandonato la formazione dei Giuffria proprio per collaborare con Sarzo e Aldridge in questo progetto che prender\u00e0 il nome di \"Driver\". Il gruppo per\u00f2 inizi\u00f2 le ricerche di un nuovo cantante, dopo che Scott Soto era tornato nella band di Malmsteen.\nDurante questo periodo vennero raggiunti dal cantante Jeff Fenholt, in occasione di alcune sessioni demo. Fenholt aveva registrato nel 1980 del materiale irrealizzato con gli Armageddon, una band fondata dall'ex cantante degli Yardbirds Keith Relf. In seguito, nel 1984, Fenholt aveva preso parte alla formazione dei Terrified, gruppo capeggiato dal batterista Bobby Rondinelli, rinomato musicista con alle spalle un periodo nei Rainbow. Fenholt per\u00f2 abbandon\u00f2 presto questa formazione senza registrare alcun materiale, per reggiungere i Black Sabbath nel 1985 a sostituzione di David Donato. Il cantante rimase nei Sabbath per 7 mesi, ed in seguito, neanche un anno dopo la sua dipartita, quando questi pubblicarono \"Seventh Star\", Fenholt sostenne di aver partecipato alle registrazioni dell'album, pur non essendone stato accreditato. In effetti con Fenholt era stata incisa nel 1985 una demo intitolata \"Star of India\", le cui parti saranno in seguito utilizzate per comporre la title-track. Per altro il cantante era in quel periodo impegnato nei Joshua, con cui pubblic\u00f2 il disco \"Surrender\" nel 1986.\nDall'anno successivo, Goldy venne reclutato dai Dio, e venne rimpiazzato da Tony MacAlpine, uno dei nuovi guitar hero scoperti dal boss Mike Varney (Varney infatti aveva scoperto anche lo stesso Yngwie Malmsteen pochi anni prima). Infine dietro il microfono venne reclutato Rob Rock che complet\u00f2 il quartetto. Prima di intraprendere la carriera nel superprogetto, Rock era coinvolto nei Vice, un gruppo di breve vita nel quale militava il chitarrista Axel Rudi Pell. La formazione inizi\u00f2 le sessioni per il debutto, con il titolo di \"Project: Driver\", sotto la produzione di Mike Varney. Questo per\u00f2 non venne pubblicato nell'immediato. Rock annunci\u00f2 la sua dipartita e nel 1987 raggiunse i Joshua, proprio il gruppo nel quale aveva militato Jeff Fenholt, per breve membro della fase embrionale dei M.A.R.S. Con i Joshua il cantante pubblic\u00f2 il disco \"Intense Defense\" nel 1988. In seguito Rob Rock intraprender\u00e0 una fiorente carriera in gruppi come Impellitteri, progetto fondato dal chitarrista Chris Impelliteri, e nella band solista del chitarrista tedesco Axel Rudi Pell. Dopo l'abbandono di Rock, il trio tent\u00f2 invano di portare avanti il progetto arruolando un cantante soprannominato \"Zeus\", proveniente dalla band Mayday di New York, gruppo che pubblic\u00f2 due dischi nei primi anni 80. Tuttavia il progetto venne sospeso e MacAlpine torn\u00f2 a dedicarsi alla carriera solista.\nIl disco dei M.A.R.S. (fino a quel momento chiamati Driver), dopo alcuni tempi di attesa, venne pubblicato per la Shrapnel in America e per la Roadrunner Records in Europa accreditato appunto sotto il nuovo nome di M.A.R.S. (il nome venne cambiato all'ultimo dopo alcune complicazioni), acronimo che stava ad indicare le iniziali dei cognomi dei componenti: MacAlpine. Aldridge. Rock. Sarzo.. In questo periodo per\u00f2, a causa del cambio di formazione e quindi dei nomi dei componenti, Sarzo e Aldridge, unici superstiti, decisero di cambiare il nome della band in \"NRG\". La coppia di musicisti registr\u00f2 ulteriori demo con il cantante soprannominato Zeus, il tastierista Phil Lupo ed il nuovo chitarrista Lanny Cordola (ironicamente, come Craig Goldy, anch'egli in precedenza nei Giuffria). Gli NRG riuscirono a concludere un contratto con la Elektra Records ma il progetto venne accantonato quando Sarzo scelse di ritornare nella formazione dei Quiet Riot nel maggio del 1987 e poco dopo nei Whitesnake, proprio assieme ad Aldridge. I due musicisti, pubblicarono con la band di David Coverdale il disco \"Slip of the Tongue\" nel 1989. Lanny Cordola invece torn\u00f2 a collaborare con Gregg Giuffria nel suo nuovo gruppo, gli House of Lords.\nCuriosamente, Rob Rock riprese il nome \"Driver\" nel 1989 quando form\u00f2 un nuovo gruppo con i suoi ex compagni dei Joshua Emil Lech Brando e Greg Shultz, con il chitarrista Roy Z (Roy Ramirez) ed il batterista Reynold \"Butch\" Carlson. Questa nuova band pubblic\u00f2 un EP omonimo nel 1990 prima di sciogliersi nello stesso anno. Rob Rock riun\u00ec questa versione dei Driver nel 2007 pubblicando il disco \"Sons Of Thunder\" nel 2008.\nLa coppia Sarzo/Aldridge continu\u00f2 la collaborazione anche dopo l'abbandono dei Whitesnake nel 1994, quando formarono quello stesso anno un altro supergruppo, i Manic Eden, assieme al chitarrista dei Whitesnake Adrian Vandenberg e l'ex cantante dei Little Caesar Ron Young. Anche questo superprogetto, dopo la pubblicazione di un disco omonimo, si sciolse prematuramente."}
{"id": "2399864", "revid": "6923", "url": "https://it.wikipedia.org/wiki?curid=2399864", "title": "Ant\u00f4nio Olinto", "text": "Ant\u00f4nio Olinto \u00e8 un comune del Brasile nello Stato del Paran\u00e1, parte della mesoregione del Sudeste Paranaense e della microregione di S\u00e3o Mateus do Sul. Si trova a 111\u00a0km dalla capitale dello Stato Curitiba."}
{"id": "2399866", "revid": "15756", "url": "https://it.wikipedia.org/wiki?curid=2399866", "title": "Farmaci antiaritmici", "text": "I farmaci antiaritmici sono farmaci utilizzati in cardiologia per prevenire o per correggere le anomalie del ritmo cardiaco (aritmie).\nFisiologia e patologia.\nIl ritmo cardiaco \u00e8 dovuto a due processi: alla formazione di un impulso, normalmente dal nodo del seno, e alla sua conduzione attraverso il sistema di conduzione cardiaco. Le aritmie sono dunque dovute ad un'anomala formazione dell'impulso, ad un'anomala conduzione dell'impulso, o ad una combinazione di queste.I farmaci antiaritmici, agendo a vari livelli del processo di formazione e conduzione dell'impulso, tendono alla normalizzazione del ritmo cardiaco.\nStoria.\nTali farmaci un tempo erano considerati come l'unico trattamento possibile in caso di gravi anomalie della conduzione cardiaca, poi a partire dalla seconda met\u00e0 del XX secolo, furono utilizzate anche come trattamento di supporto. La loro attuale classificazione \u00e8 stata proposta per la prima volta nel 1970, pubblicata per la prima volta nel 1975 e successivamente modificata da Harrison e colleghi.\nClassificazione di Vaughan Williams.\nLa classificazione Vaughan Williams \u00e8 stata introdotta nel 1970 da Miles Vaughan Williams:\nLe cinque classi principali della classificazione Vaughan Williams dei farmaci antiaritmici sono:\nPer quanto riguarda la gestione della fibrillazione atriale, le classi I e III sono utilizzate nel controllo del ritmo, mentre le classi II e IV sono utilizzate per il controllo della frequenza cardiaca.\nClassificazione \"Sicilian Gambit\".\nAnche se la classificazione di Vaughan Williams \u00e8 la pi\u00f9 conosciuta, essa \u00e8 in realt\u00e0 poco corretta, in quanto tiene poco conto della differenza del meccanismo delle aritmie, non identificando un corretto e migliore approccio.\nA questo si cerca di ovviare con la classificazione \"Sicilian gambit\", che presenta i farmaci su due assi. Sull'asse Y ogni farmaco \u00e8 elencato nell'ordine della classificazione di Singh-Vaughan Williams. Nell'asse X i canali, i recettori, le pompe e gli effetti clinici sono elencati per ogni farmaco, con i risultati elencati in una griglia. Non \u00e8 dunque una vera classificazione in quanto non aggrega i farmaci in categorie.\nMeccanismo d'azione.\nA seconda della tipologia, gli antiaritmici esercitano un'azione bloccante sui 3 canali principali sodio (la prima classe), calcio e potassio o dei recettori beta-adrenergici. I farmaci anti-aritmici sono in grado di:\nClasse IA.\nI farmaci appartenenti a questa classe riducono la velocit\u00e0 di innalzamento della fase 0 (dovuta all'apertura dei canali per il sodio), prolungano la durata del potenziale d'azione cardiaco e si dissociano dai canali per il sodio con cinetiche intermedie. I canali del sodio sono i responsabili dell'eccitazione rapida delle cellule miocardiche: bloccando questi canali si rendono le cellule pi\u00f9 refrattarie, ponendo un notevole limite alla genesi di impulsi troppo rapidi o ectopici.\nIn questa categoria rientrano:\nEffetti collaterali: Chinidina (vomito, dolore addominale, diarrea, anoressia) - Procainamide (rash, mialgia, fenomeno di Raynaud) - Disopiramide (ritenzione urinaria, stipsi, glaucoma).\nClasse IB.\nBench\u00e9 siano in grado di legare il canale per il sodio, non influenzano significativamente il potenziale d'azione grazie alle rapidissime cinetiche di dissociazione. Sono farmaci relativamente sicuri che sono utilizzati soprattutto nelle emergenze (infarto del miocardio, prevenzione di eventi aritmici gravi).\nI farmaci che rientrano in questa categoria sono:\nEffetti collaterali: Lidocaina (parestesia, vertigini, confusione, delirio) - Mexiletina (disartria, tremore, diplopia, nistagmo) - Fenitoina (vertigini, atassia, coma, nistagmo, pi\u00f9 raramente malformazioni fetali congenite).\nClasse IC.\nI farmaci che rientrano in questa categoria sono caratterizzati da lente cinetiche di dissociazione e comprendono:\nEffetti collaterali: Flecainide (mostra talora effetti proaritmici) - Propafenone (broncospasmo, vertigini, disturbi al senso del gusto e alla visione) - Moricizina (nausea, vomito, diarrea).\nClasse II.\nBloccano i recettori beta-adrenergici. Tutti i farmaci hanno pi\u00f9 o meno gli stessi effetti, ma quello che li differenzia \u00e8 il tempo di impiego e gli effetti collaterali. Vengono suddivisi in beta1 e beta2, i primi hanno un effetto maggiore sul cuore i secondi invece hanno un maggiore effetto sui bronchi e vasi sanguigni. Si osserva un'emivita maggiore in quelli che vengono eliminati tramite l'azione dei reni. Vista l'azione simile, se uno non mostra effetti anche altri risulteranno inutili.\nQuesti agenti sono particolarmente utili nel trattamento delle tachicardie supraventricolari. Diminuiscono la conduzione attraverso il nodo AV.\nI farmaci che rientrano in questa categoria sono:\nEffetti collaterali: possono causare un peggioramento dell'asma o della broncopneumopatia cronica ostruttiva, fenomeno di Raynaud. Una brusca interruzione del trattamento pu\u00f2 causare un peggioramento in caso di angina pectoris.\nClasse III.\nBloccano i canali del potassio, hanno un effetto di allungamento sulla ripolarizzazione e refrattario sulle fibre di Purkinje, rendendo inagibile il circuito di rientro. Gli agenti della classe III hanno la caratteristica di prolungare l'intervallo QT dell'ECG e possono essere a loro volta proaritmici.\nI farmaci che rientrano in questa categoria sono:\nEffetti collaterali: Amiodarone (dispnea, ipossiemia, tosse, febbre, effetti polmonari e gastrointestinali gravi non permettono l'utilizzo della somministrazione per molto tempo, anche se solo nel 18-37% dei casi il trattamento viene poi sospeso realmente.) - Bretilio (ipotensione, nausea, vomito).\nClasse IV.\nBloccano i canali del calcio, agendo sulle fibre lente sia fisiologiche che patologiche. In particolare vengono utilizzati fenilalchilamine e benzotiazepine che hanno un effetto uso-dipendenza. Possono influenzare la contrattilit\u00e0 del cuore, quindi debbono essere impiegati con molta attenzione nell'insufficienza cardiaca cronica. I farmaci che rientrano in questa categoria sono:\nAltri agenti.\nNel sistema di classificazione di Vaughan Williams originale non sono comprese alcune sostanze che comunque vengono utilizzate in alcune patologie cardiologiche specifiche:"}
{"id": "2399869", "revid": "729019", "url": "https://it.wikipedia.org/wiki?curid=2399869", "title": "Open di Francia 2009 - Doppio misto", "text": "Viktoryja Azaranka e Bob Bryan erano i detentori del titolo, ma solo Bryan ha partecipato quest'anno in coppia con Liezel Huber e ha vinto in finale contro Vania King e Marcelo Melo 5\u20137, 7\u20136(5), 10\u20137."}
{"id": "2399870", "revid": "245802", "url": "https://it.wikipedia.org/wiki?curid=2399870", "title": "Topolino e la grande impresa di &quot;Lascia o t'accoppo&quot;", "text": "Topolino e la grande impresa di \"Lascia o t'accoppo\" \u00e8 una storia a fumetti della Disney, realizzata da Guido Martina (testi) e Giovan Battista Carpi, pubblicata per la prima volta, divisa in due parti, sui numeri 140 e 141 di \"Topolino\", del 10 e 25 giugno 1956.\nTrama.\nTopolino e Pippo vengono contattati da Paperon de' Paperoni per occuparsi del trasporto del suo denaro fuori Paperopoli.\nTemendo l'agguato di qualche criminale, chiede ai due di guidare il treno (sul quale viagger\u00e0 il valsente, opportunamente camuffato) dalla citt\u00e0 fino al porto dal quale salper\u00e0 la nave che dovr\u00e0 portare lontano le immense ricchezze del papero.\nPurtroppo per loro, l'intero vano merci del mezzo sar\u00e0 sottratto da Gambadilegno e i suoi scagnozzi, venuti a conoscenza del piano.\nCuriosit\u00e0.\nNonostante il titolo, la storia non ha niente a che vedere con programmi simili al celeberrimo Lascia o raddoppia?, condotto da Mike Bongiorno, all'epoca seguitissimo."}
{"id": "2399872", "revid": "1647404", "url": "https://it.wikipedia.org/wiki?curid=2399872", "title": "Vietato ai minori (album)", "text": "Vietato ai minori \u00e8 l'ottavo album di Ivan Cattaneo, pubblicato nel 1986.\nIl disco.\nDopo aver ottenuto nuovamente un buon successo con il secondo album di revival, Ivan si prende un periodo di riflessione artistica. Il cantante non rinnega l'ottimo riscontro commerciale che gli album di cover portano, ma si sente strumentalizzato e ridotto al solo ruolo di interprete, perdendo cos\u00ec la sua identit\u00e0 di cantautore degli inizi.\nL'artista decide quindi di distaccarsi da questa situazione e incide \"Vietato ai minori\" che gli permetter\u00e0 di svincolarsi dal contratto discografico con la CGD.\nL'album contiene un nuovo tributo agli anni sessanta, con pezzi come \"Il volto della vita\" di Caterina Caselli.\nIl sound del disco abbandona le influenze synth pop e si incarna verso uno stile pi\u00f9 dance e ballabile, molto di moda nel periodo. In seguito, questo tipo di sound italiano verr\u00e0 battezzato italo disco. "}
{"id": "2399884", "revid": "729019", "url": "https://it.wikipedia.org/wiki?curid=2399884", "title": "Roxa", "text": "La Rocca Group s.r.l. \u00e8 un'azienda italiana produttrice di attrezzature sportive a marchio Roxa per lo sci e per il pattinaggio.\nStoria.\nL'azienda viene fondata nel 1980 dai fratelli Rosato e nasce come piccolo laboratorio che realizza scarponi da sci per conto di terzi. Alcuni anni dopo alla produzione si aggiungono pattini da ghiaccio e pattini in linea con marchio proprio Roxa. \nNegli anni a seguire vengono avviate alcune collaborazioni con altre ditte, tra cui Raichle Kneissl, e con atleti di successo come Marc Girardelli ed Enrico Perano.\nPattini in linea.\nLa Roxa produce l'X-Treme, un pattino da slalom sviluppato in collaborazione con Enrico Perano."}
{"id": "2399888", "revid": "1428919", "url": "https://it.wikipedia.org/wiki?curid=2399888", "title": "Dieta di Diedenhofen", "text": "La dieta di Diedenhofen venne indetta nell'806 da Carlo Magno nella citt\u00e0 di Diedenhofen, nella quale il 13 febbraio eman\u00f2 il capitolare \"divisio regnorum\" con il quale stabil\u00ec le modalit\u00e0 con cui, alla sua morte, il suo regno sarebbe stato suddiviso fra i suoi figli legittimi Ludovico (Aquitania, Guascogna e parte della Borgogna), Pipino d'Italia (Italia, Baviera e parte dell'Alemannia) e Carlo (i restanti territori)."}
{"id": "2399893", "revid": "1543377", "url": "https://it.wikipedia.org/wiki?curid=2399893", "title": "La via della finestra", "text": "La via della finestra, settimo lavoro di Riccardo Zandonai, vide come interpreti principali nella prima rappresentazione della prima versione a Pesaro il soprano Juanita Caracciolo (Gabriella) e il tenore Ferdinando Ciniselli (Renato).\nIl soggetto \u00e8 ambientato in Toscana, nel 1800."}
{"id": "2399895", "revid": "529641", "url": "https://it.wikipedia.org/wiki?curid=2399895", "title": "Ti sento vivere", "text": "Ti sento vivere \u00e8 un singolo degli 883, il quinto estratto dall'album \"La donna il sogno &amp; il grande incubo\" del 1995.\nLa canzone.\nIl testo del brano parla di quando una persona non riesce a comunicare ad un'altra ci\u00f2 che prova per lei nel caso in cui c'\u00e8 di mezzo l'amore.\nLa canzone \u00e8 ispirata al fumetto n. 74 di Dylan Dog \"Il lungo addio\", infatti nel libretto all'interno del CD \"La donna il sogno &amp; il grande incubo\" \u00e8 disegnata una ragazza molto simile al personaggio del fumetto, Marina Kimball, defunto amore fanciullesco di Dylan, alla quale non \u00e8 mai riuscito a dimostrare veramente tutto il suo amore. Il brano \u00e8 contenuto anche in \"Gli anni\", \"Love/Life\", \"TuttoMax\" e \"Max 20\" dove \u00e8 reinterpretato con Giuliano Sangiorgi dei Negramaro.\nIl video \u00e8 stato girato in un tratto del portico di San Luca a Bologna."}
{"id": "2399900", "revid": "123072464", "url": "https://it.wikipedia.org/wiki?curid=2399900", "title": "Tignano (Barberino Tavarnelle)", "text": "Tignano \u00e8 una frazione del comune di Barberino Tavarnelle, nella citt\u00e0 metropolitana di Firenze.\nStoria.\nNei pressi della paese sono stati rinvenuti reperti archeologici di epoca etrusca ma le prime testimonianze sicure risalgono all'XI secolo. Nel XII secolo i conti Alberti fortificarono l'altura di Tignano. L'opera venne realizzato per garantire alle popolazioni della zona una certa sicurezza e per poter piantare un cuneo tra le due citt\u00e0 nemiche di Firenze e Siena. Nel XIII secolo Tignano entr\u00f2 a far parte della Repubblica di Firenze.\nArchitettura.\nLa parte di maggior interesse \u00e8 costituita dall'antico borgo murato che si presenta perfettamente conservato nella sua originaria struttura circolare. Si tratta di uno dei migliori esempi di villaggio fortificato del XII secolo. Si \u00e8 conservata quasi per intero la cinta muraria, costituita dalla parte retrostante delle case.\nL'accesso al borgo avviene attraverso una porta ad arco in laterizio decorato con uno stemma di un capitano di ventura. La porta si appoggia ad una torre che aveva la funzione di cassero. Dalla porta, attraverso l'unico tracciato viario interno, si arriva nella piazzetta circolare sulla quale si affacciano alcune abitazioni, il cassero e la chiesa dedicata a San Romolo.\nA destra della porta di ingresso sono presenti il pozzo o cisterna, realizzato in ciottoli di fiume e dietro di esso si staglia la mole del Palazzo dei Begliuomini, realizzato nel XIV secolo. \nInoltre accanto alla strada principale di Tignano vi \u00e8 un campetto da calcio di propriet\u00e0 della parrocchia."}
{"id": "2399901", "revid": "117573528", "url": "https://it.wikipedia.org/wiki?curid=2399901", "title": "Gamebryo", "text": "Gamebryo, conosciuto fino al 2003 come NetImmerse Engine, \u00e8 un motore grafico per videogiochi realizzato da Numerical Design Limited.\nSi tratta di un motore molto utilizzato a partire dagli anni 2000, da pi\u00f9 case sviluppatrici come Bethesda Softworks, 2K Games e Ubisoft.\nSviluppo.\nIl primo nucleo di architettura del Gamebryo, ebbe inizio nel 1997, quando il suo nome era ancora NetImmerse Engine. Le sue qualit\u00e0 erano quelle di essere un motore grafico programmato per facilitare e semplificare lo sviluppo di videogiochi, con un'elevata flessibilit\u00e0 e versatilit\u00e0 e con un tempo di sviluppo relativamente corto.\nVersione 1.0/1.2.\nIl miglioramento principale a questa versione del motore furono le animazioni. Il sistema di animazioni \u00e8 stato completamente rivisto per garantire comportamenti pi\u00f9 sofisticati con un minor numero di sequenze di animazione. Molte altre funzionalit\u00e0 e miglioramenti sono stati aggiunti come un aumento totale delle prestazioni, miglioramenti al sistema di collisione tra i modelli poligonali e una miglior gestione degli effetti particellari.\nPiattaforme compatibili con Gamebryo 1.2 o superiore:\nGiochi che utilizzano Gamebryo 1.2 o superiore:\nVersione 2.6.\nQuesta versione del motore grafico \u00e8 stata pesantemente aggiornata per fare uso di tecnologie come \"soft shadows\", \"normal mapping\", \"speed tree\". Con questa versione, inoltre, Gamebryo si \u00e8 dimostrato uno dei primi motori grafici in grado di avvalersi della tecnologia HDR. \u00c8 inoltre in grado di utilizzare le librerie DirectX9 e DirectX10.\nPiattaforme compatibili con Gamebryo 2.6:\nGiochi che utilizzano Gamebryo 2.6:\nVersione 4.0.\n\u00c8 stata ufficialmente annunciata nel marzo del 2012, la beta di questa nuova versione del Gamebryo."}
{"id": "2399907", "revid": "599013", "url": "https://it.wikipedia.org/wiki?curid=2399907", "title": "Hayate", "text": ""}
{"id": "2399913", "revid": "767487", "url": "https://it.wikipedia.org/wiki?curid=2399913", "title": "Bagahangaj", "text": "Bagahangaj (in mongolo \u0411\u0430\u0433\u0430\u0445\u0430\u043d\u0433\u0430\u0439, \"piccolo hangai\") \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in due horoo (sottodistretti), il horoo Ondor Tolgoi (\"testa alta\") ed il horoo Bagahangaj.\nBagahangaj \u00e8 una exclave di 140\u00a0km2 inclusa nella provincia del T\u00f4v, a sud est della capitale. Fu la base di un distaccamento militare sovietico."}
{"id": "2399918", "revid": "76963", "url": "https://it.wikipedia.org/wiki?curid=2399918", "title": "Il cuore \u00e8 nudo e i pesci cantano", "text": ""}
{"id": "2399919", "revid": "132266", "url": "https://it.wikipedia.org/wiki?curid=2399919", "title": "Bagnino", "text": ""}
{"id": "2399927", "revid": "767487", "url": "https://it.wikipedia.org/wiki?curid=2399927", "title": "Luna presente", "text": "Luna presente \u00e8 il decimo album di Ivan Cattaneo, pubblicato nel 2005.\nIl disco.\nDopo ben 13 anni di silenzio discografico, l'artista torna nel 2005 con un nuovo album in studio, \"Luna presente\".\nL'intero disco ruota attorno alla Luna e dalle emozioni che ogni suo mare metafisico rappresenta.\nL'album \u00e8 incentrato in un sound musica elettronica moderno e presenta 12 nuovi brani, dei quali 2 del passato rivisitati per l'occasione (\"Polisex\" e \"Crudele\").\n\"Luna presente\" \u00e8 prodotto da Roberto Cacciapaglia (gi\u00e0 arrangiatore negli album ottantiani dell'artista e da Roy Tarrant.\nCon l'occasione, Ivan celebra i suoi 30 anni di carriera artistica e si riconferma cantautore elettronico. "}
{"id": "2399928", "revid": "47767", "url": "https://it.wikipedia.org/wiki?curid=2399928", "title": "Victor Cl\u00e9ment de Girodel", "text": ""}
{"id": "2399929", "revid": "322321", "url": "https://it.wikipedia.org/wiki?curid=2399929", "title": "Scheggia e Pascelupo", "text": "Scheggia e Pascelupo \u00e8 un comune italiano sparso di abitanti della provincia di Perugia, la cui casa comunale si trova nel centro di Scheggia. Il comune costituisce, insieme ai comuni di Costacciaro, Sigillo e Fossato di Vico, il territorio del parco del Monte Cucco. Il paese fa parte del comprensorio Eugubino-Gualdese ed \u00e8 l'ultimo comune umbro sulla via Flaminia in direzione di Fano.\nIl comune comprende numerose frazioni e nuclei abitativi sparsi dal carattere rurale, in alcuni casi disabitati. Il territorio \u00e8 stato interessato dagli eventi sismici del 1997 che colpirono l'Umbria e le Marche. La comunit\u00e0 condivide, insieme alle citt\u00e0 di Fano, Cervia, Sellano e Grottammare, il culto di san Paterniano vescovo.\nGeografia fisica.\nAmbiente.\nIl comune di Scheggia e Pascelupo \u00e8 un territorio montuoso di circa 64\u00a0km\u00b2, che occupa la porzione nord-orientale dell'Umbria, al confine con le Marche, ed \u00e8 l'unico comune umbro situato interamente nel versante adriatico della catena appenninica. Immerso nel cuore dell'Appennino umbro-marchigiano, occupa una vasta zona del parco del Monte Cucco. Boschi, pareti rocciose, forre, sorgenti di acqua limpida sono frequenti.\nLa zona, oltre a una notevole variet\u00e0 di piante come il faggio, il leccio, la roverella, ospita anche specie animali rischio di estinzione, come il lupo appenninico, l'aquila reale e la lontra. Nei pressi si trovano il monte Catria (1701\u00a0m), il monte Cucco (1566\u00a0m), il monte Motette (1331\u00a0m), il monte Le Gronde (1373\u00a0m), la forra di Rio Freddo e la Valle delle Prigioni.\nIl fiume Sentino, con il suo corso lungo la valle omonima, attraversa il territorio del comune, ma numerosi altri sono i corsi d'acqua, tra i quali spiccano per importanza di portata il Rio Freddo (proveniente dal massiccio del Monte Cucco), il Fiume Artino e il Fosso della Gorga (che provengono dal gruppo del Monte Catria), il Fosso della Pezza (dal Monte Tino), il Fosso di Campitello o Bulgarello, e il fosso Sanbucara (provenienti dal Monte Motette) e il Fosso la Foce (dal monte Orneti).\nNumerose in tutto il territorio montuoso circostante sono anche le sorgenti e le fonti di acqua fresca tra le quali fonte Fontanelle (783\u00a0m), fonte S. Giglio, fonte le Campora e fonte Peschi lungo le pendici del Monte Motette, fonte Lorno (877\u00a0m), fonte Bregna (830\u00a0m) lungo il Monte Foria e fonte Tino sulle spianate del Monte Forcello.\nLa montagna di Scheggia \u00e8 il monte Calvario (949 slm) sul quale \u00e8 situato il santuario di monte Calvario. Il suo nome deriva dal latino \"calles oviariae\" ossia \"sentieri delle pecore\", infatti il monte \u00e8 la via d'accesso per i pascoli del monte Cucco.\nClima.\nIl clima a Scheggia \u00e8 quello tipico di media montagna: gli inverni sono rigidi con temperature minime costantemente sotto zero anche oltre i -10\u00b0. Le estati sono fresche e ventilate, con temperature massime che raramente superano i 30 gradi. Le precipitazioni sono abbondanti tutto l'anno (1200\u20131400\u00a0mm), specie nei mesi autunnali e primaverili, mentre in quelli invernali sono frequenti le nevicate, con accumuli rilevanti a volte superiori al metro. In base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, \u00e8 di 1,9\u00a0\u00b0C; quella del mese pi\u00f9 caldo, luglio, \u00e8 di 19,8\u00a0\u00b0C; mentre la media annua \u00e8 di 10,9\u00a0\u00b0C\nStoria.\nIl paese di Scheggia sorge sulle sponde del torrente Sentino, alle pendici del Monte Calvario e Le Pianelle sulla strada Flaminia. \nNella Tabula Peutingeriana degli inizi del III secolo, la localit\u00e0, situata sull'antica via Flaminia a 134 miglia da Roma nel punto in cui la strada valicava gli Appennini, \u00e8 segnata come \"ad Ensem\". Vi si trovava probabilmente una stazione per il cambio dei cavalli (\"mutatio\"). Nei pressi sorgeva il santuario oracolare di Giove Appennino.\nDopo essere appartenuta, in et\u00e0 medievale, a Gubbio, pass\u00f2 ai Montefeltro per poi essere incorporata nello Stato Pontificio. Scheggia \u00e8 ancora classificata provincia di Pesaro ed Urbino in data 1813 all'interno del catasto gregoriano.\nIl comune, gi\u00e0 denominato Scheggia, assunse nel 1878 l'attuale nome in seguito all'aggregazione, nello stesso anno, del comune di Pascelupo.\nIl catasto gregoriano del 1813, conservato nell'archivio di stato di Roma, fornisce numerose informazioni riguardo alla struttura urbana del centro abitato, sulle destinazioni d'uso degli edifici e sull utilizzo del suolo. I terreni intorno al centro abitato erano destinati principalmente alla coltivazione della canapa e della vite.\nLa mappa del catasto gregoriano \u00e8 stata redatta prima dell'espansione urbana del paese e prima dei piccoli ampliamenti del centro storico. Dalle piante \u00e8 possibile notare la presenza di una seconda torre difensiva (situata sul lato opposto di quella ancora esistente, alla fine di Via Masaccio angolo palazzo Scarinci).\nFino a tale data (1813) erano ancora presenti tre porte di accesso al centro storico.\nLa prima porta era situata sul lato sinistro dell'attuale torre comunale, l'altra alla fine dell'attuale via Roma (la via centrale del paese) e la terza, ancora esistente, alla destra della torre comunale.\nA questa data (1813) l'attuale ingresso principale del paese (via Roma) era ancora chiuso ed occupato da un edificio di propriet\u00e0 ecclesiastica, successivamente demolito per far fronte alle nuove esigenze urbane.\nMonumenti e luoghi d'interesse.\nTracce architettoniche medioevali sono evidenziabili da alcune costruzioni all'interno del centro storico di Scheggia: vie strette, logge, la chiesa di S. Antonio e dei SS. Filippo e Giacomo con la torre campanaria (un tempo torre difensiva), costituiscono la parte pi\u00f9 antica del paese.\nLa struttura edilizia storica rivela, anche se molto debolmente, tratti del tipico insediamento medievale con edifici che si sviluppano in verticale con finestre ed aperture strette. Durante i lavori per le ristrutturazioni post-sisma sono emersi spesso tipici elementi architettonici come gli archi a sesto acuto di pietra calcarea.\nAncora intatto si trova \"l'arco etrusco\" cos\u00ec erroneamente e comunemente denominato, che rappresenta una delle antiche porte medievali di accesso dell'antico castello, nei pressi del quale si erge ancora maestosa la trecentesca torre, attuale sede comunale.\nIl centro del paese (escludendo le adiacenti espansioni edilizie avvenute dal 1950 in poi) \u00e8 costituito da un vero e proprio nucleo centrale, agglomerato e compatto (dentro le mura) e da una seconda zona esterna chiamata ancora oggi \"Il Borgo\" (fuori le mura) che si sviluppa lungo l'odierna via Sentino.\nLe caratteristiche architettoniche degli edifici, sia pubblici che privati, sono estremamente semplici e rispecchiano l'immagine comune a molti altri paesi dell area Umbro-Marchigiana. Solo in pochi casi sono visibili elementi e decori caratterizzanti come per esempio cornici, portali, stemmi o fregi.\nNel territorio di Scheggia e Pascelupo, ungo l'antica via Flaminia, alle falde del massiccio del Monte Catria, sorgeva il tempio umbro-romano di Giove Appennino la cui esatta collocazione rimane ad oggi ancora incerta.\nEconomia.\nIl comune, centro prevalentemente agricolo con allevamenti di bovini e di ovini che riforniscono i caseifici locali, vanta anche la presenza di alcune aziende industriali, l'imbottigliamento delle acque minerali che sgorgano dal monte Motette, la lavorazione e il commercio del legname.\nPer quanto riguarda il turismo il Comune \u00e8 meta di turisti nel periodo estivo e, grazie alla pi\u00f9 importante struttura alberghiera del luogo (Hotel Ristorante La Pineta), meta di societ\u00e0 sportive che vengono a fare ritiri di preparazione.\nIn localit\u00e0 \"Molino delle Ogne\" sorge l'industria Motette Srl che produce ed imbottiglia le acque con il marchio \"Motette\", \"Fonte Santa Chiara\" ed \"Altea\" e \"Clivia\"\nUn altro esempio industriale \u00e8 lo stabilimento della multinazionale ILPEA Spa che si occupa della progettazione e realizzazione di componenti in materiali plastici, magnetici e di gomma.\nAmministrazione.\nScheggia e Pascelupo \u00e8 gemellato dal 2006 con il comune friulano di Treppo Grande, in provincia di Udine."}
{"id": "2399933", "revid": "1272592", "url": "https://it.wikipedia.org/wiki?curid=2399933", "title": "Urbanistica di Francavilla Fontana", "text": "L'urbanistica di Francavilla Fontana, citt\u00e0 in provincia di Brindisi, consiste nella trasformazione del tessuto urbano cittadino dal momento della sua fondazione fino al giorno d'oggi.\nOrigini.\nIl villaggio messapico non ha lasciato quasi alcuna traccia, mentre di quello romano resta qualche segno di impianto da accampamento militare o da civitas (che aveva il decumano sulla direttrice delle via Oratorio della Morte e Benanduci) in un vano interrato di casa Leo, situata in via San Giovanni, cardine dell'impianto urbanistico medioevale. Inoltre, lungo una sponda del Canale Reale \u00e8 stata scoperta una villa rustica sempre di epoca romana.\nMedioevo.\nDall'anno della fondazione della citt\u00e0 da parte di Filippo d'Angi\u00f2 (1310) la Terra di Francavilla si svilupp\u00f2 attorno ad un asse ideale che congiungeva la chiesa del Salvatore, la Matrice ed il convento dei francescani (attuali padri Liguorini).\nCome primo centro comunitario ebbe \"la piazzolla\", dove si fronteggiavano la Chiesa Matrice e, con ogni probabilit\u00e0, il palazzo baronale dei feudatari, gli Antoglietta o De Nantolio.\nNel 1455 il feudo pass\u00f2 a Giovanni Antonio del Balzo Orsini, che lo mun\u00ec di un piccolo castello e rafforz\u00f2 la cinta muraria.\nRinascimento.\nNel 1517 l'Universit\u00e0 di Francavilla, esauritisi gli spazi edificabili all'interno delle mura, fu autorizzata da parte della regina Giovanna IV a costruire oltre il \"Fossajo\", a cavallo di un asse viario tracciato in direzione dei Carmelitani, il Borgo Grande, che, conseguentemente, spost\u00f2 gradualmente il baricentro della Terra dalla piazzolla alla \"porta Grande\".\nNel XVI secolo, oltre al Borgo Grande o del Carmine, cominciarono a prendere forma, secondo trame regolari, a ovest il borgo Santo Biasi e, oltre il tratto di mura compreso tra porta Grande e porta Nuova, quello di Santa Maria degli Angeli; a est sorse il Borgo Sant'Eligio, e, oltre i vigneti del Capitolo, quello di Sant'Antonio.\nAcquistato il feudo nel 1575, i principi genovesi Imperiali incisero non poco sull'impianto urbanistico.\nMichele II Imperiali rafforz\u00f2 i segni urbani della sua casata nella parte orientale della citt\u00e0: la strada Imperiali fu prolungata fino al convento dei Carmelitani e l'ampia strada Sant'Eligio (oggi Via Regina Elena) assunse la funzione di arteria di collegamento con la campagna a sud-est, che aveva come primo riferimento esterno il convento dei Padri Riformati.\nEt\u00e0 moderna.\nSuccessivamente Michele III complet\u00f2 il disegno del nonno, realizzando tra il 1714 ed il 1715 la perimetrazione della zona est con una cinta muraria che si collegava a quella vecchia.\nMa l'intervento pi\u00f9 significativo che effettu\u00f2 fu la realizzazione di un altro asse viario a ovest che, in onore del casato della moglie Irene, chiam\u00f2 Strada Simiana: tracciata dal convento dei Cappuccini alla contrada Paludi, tagliava ortogonalmente le strade dei borghi della zona occidentale, favorendo il completamento degli stessi e bilanciando cos\u00ec l'espansione verso est. Con Michele III Imperiali Francavilla assunse un assetto urbanistico morfologicamente e strutturalmente incentrato sui tre grandi assi individuati dalle strade Imperiali, Carmine-San Sebastiano e Simiana, che avevano regolato le fasi della sua crescita.\nIl terremoto del 1743 danneggi\u00f2 un po' tutti gli edifici pubblici e privati, che nella maggior parte dei casi furono riedificati, ma non sconvolse granch\u00e9 l'assetto urbanistico. Proprio per le strade dritte e larghe costruite in questo secolo Cosimo De Giorgi defin\u00ec Francavilla la \"Torino della Japigia\".\nEt\u00e0 contemporanea.\nNell'Ottocento la citt\u00e0 si consolid\u00f2 all'interno delle mura e cominci\u00f2 a superarle nel 1838, con la prima fila di case del Borgo Croce, oltre la porta omonima.\nLa seconda met\u00e0 del secolo vide la citt\u00e0 rinnovarsi attraverso le numerose opere dell'architetto-ingegnere Luigi Fumagalli che, oltre a realizzare o ristrutturare palazzi privati, fu il progettista di quasi tutte le opere di sistemazione stradale, dalla strada extramurale all'ampio viale alberato da porta Carmine fino alla stazione ferroviaria (viale Vincenzo Lilla), che divenne il nuovo asse portante della citt\u00e0 favorendo l'espansione verso sud e ovest, concretizzatasi nel secolo seguente.\nNel Novecento, verso la met\u00e0 degli anni trenta, si attuarono alcune opere di \"risanamento\", come l'ampliamento della piazza Umberto I con la demolizione della quinta di sud-est e lo sventramento del Rione Liguorini, che cancell\u00f2 interi tessuti di antica origine e smembr\u00f2 l'ex monastero delle Clarisse.\nNel secondo dopoguerra presero corpo, a sud, i rioni Graziosa-La Volpe e Croce; a est i rioni Peraro e Cavallerizza, a nord il rione Peschiera ed a ovest i rioni Ascoli e Paludi. Sono stati realizzati, in successive fasi, una pluralit\u00e0 di comparti di nuovo insediamento, addensati nei settori nord e est, che, interrompendo spesso le matrici organizzative e le trame spaziali della citt\u00e0 settecentesca, non hanno per\u00f2 disgregato l'organismo unitario della citt\u00e0 storica, che si impone ancora come il luogo di complessa ma equilibrata unit\u00e0 urbanistica."}
{"id": "2399940", "revid": "228587", "url": "https://it.wikipedia.org/wiki?curid=2399940", "title": "Susan Boyle", "text": "Ha raggiunto la fama internazionale cantando l'11 aprile 2009 \"I Dreamed a Dream\", canzone tratta dal musical \"Les Mis\u00e9rables\". Il suo album \"I Dreamed a Dream\" ha battuto il record di album di debutto pi\u00f9 venduto nel Regno Unito nella sua prima settimana, precedentemente detenuto da Leona Lewis. Sebbene il suo successo commerciale sia calato dopo l'exploit dei suoi primi due album, Boyle ha venduto circa 19 milioni di album in tutto il mondo.\nBiografia.\nInfanzia.\nNata da Patrick, minatore veterano della seconda guerra mondiale e da Bridget, una stenografa, \u00e8 di origine irlandese; i suoi genitori infatti sono immigrati dall'Irlanda, per la precisione dalla contea di Donegal. Patrick era un cantante dilettante, che era solito esibirsi presso locali e pub del centro scozzese. La madre la diede alla luce all'et\u00e0 di 45 anni; il parto non fu privo di complicazioni, che causarono alla piccola un principio di asfissia: l'incidente provocher\u00e0, negli anni a venire, tutta una serie di difficolt\u00e0 nell'apprendimento, che influirono negativamente anche nella socializzazione coi compagni di scuola, che a volte la prendevano di mira con atti di bullismo e la soprannominarono \"Susie the Simple\" (appr. \"Susie la sempliciotta\"); in et\u00e0 adulta, la stessa Boyle ha rivelato di soffrire della sindrome di Asperger.\nInizio dell'attivit\u00e0 canora.\nDopo aver lasciato la scuola con una qualifica bassa, trov\u00f2 lavoro (per l'unica volta nella sua vita) come apprendista cuoca presso il West Lothian College di Livingston, per sei mesi. Durante il periodo lavorativo presso l'Universit\u00e0, inizi\u00f2 a frequentare il teatro, assistendo alle esibizioni dei cantanti professionisti ed ascoltando in disparte le lezioni di canto che venivano tenute. Cominci\u00f2 a prendere le sue prime lezioni di canto vere e proprie dal vocal coach Fred O'Neil. Inizi\u00f2 anche a frequentare la scuola di recitazione di Edimburgo e prese parte anche al Fringe, festival artistico della capitale scozzese. Prima di approdare a \"Britain's got talent\", comunque, le sue esperienze canore si limitavano a semplici esibizioni presso locali e karaoke.\nNel 1994 Susan partecip\u00f2 alla trasmissione \"My Kind of People\", cantando la canzone \"I Don't Know How to Love Him\", tratto dal musical \"Jesus Christ Superstar\", ma venne fatta oggetto di derisione da parte del presentatore Michael Barrymore. Nel 1999, Susan registr\u00f2 una traccia per un cd, del quale vennero stampate solo 1000 copie, a scopo benefico, prodotto dalla West Lothian School. L'album si chiamava \"Music for a Millennium Celebration, Sounds of West Lothian\". La \"performance\" della cantante scozzese, che cant\u00f2 \"Cry Me a River\", venne notata non solo dai giornali scolastici e locali ma anche da alcune testate pi\u00f9 importanti, alcune delle quali addirittura oltre i confini del Regno Unito. Sempre nel 1999, Susan registr\u00f2 alcuni demo, che invi\u00f2 ad alcuni discografici e talent scout inglesi, tentando cos\u00ec una prima volta la carriera nella musica. Nel disco v'era inciso, oltre a \"Cry Me a River\", anche \"Killing Me Softly with His Song\"\n\"Britain's Got Talent\" e il successo mediatico.\nLe \"performance\" di Susan riscuotevano successo, ma erano pur sempre limitate a pubblici e concorsi locali. La madre ed il suo vocal coach esortarono pi\u00f9 volte la cantante a tentare di entrare a far parte del programma televisivo \"Britain's Got Talent\" e di \"X Factor\", ma la donna, frenata dalla timidezza e dal rischio di non venir compresa, rinunci\u00f2 a lungo. In particolare, il suo \"vocal coach\" afferm\u00f2 che Susan abbandon\u00f2 le audizioni di \"X Factor\" perch\u00e9 convinta che i partecipanti venissero scelti in base al loro aspetto e, per poco, non fece lo stesso anche con \"Britain's Got Talent\", da lei ritenuto un programma di impatto molto giovanile per lasciar spazio ad una donna di mezza et\u00e0. Fu probabilmente la morte dell'anziana madre, avvenuta nel 2007 all'et\u00e0 di 91 anni, a dare alla cantante lo sprone a vincere queste sue paure.\nNell'agosto del 2008, Susan fece domanda per partecipare al programma, e dopo aver superato un'audizione preliminare a Glasgow, si present\u00f2 nel 2009 alle audizioni principali. La sua apparizione, iniziata sotto lo scetticismo generale, stup\u00ec il pubblico (che pi\u00f9 volte durante l'esibizione si alz\u00f2 in piedi per una standing ovation) e la giuria, che fino a poco prima aveva trattenuto a stento il suo scetticismo e ilarit\u00e0 verso la cantante ed i suoi modi poco convenzionali. Ma il successo non si ferm\u00f2 qui. Dal popolare sito YouTube, infatti, il video della sua esibizione venne visto, in poco tempo, da milioni di utenti in tutto il mondo. Dal 20 aprile 2009, dopo solo nove giorni dalla sua apparizione televisiva, il \"clip\" della sua audizione, le successive interviste e la sua interpretazione della canzone popolare statunitense \"Cry Me a River\" sono stati visti oltre cento milioni di volte su internet..\nLa sua seconda esibizione, avvenuta il 24 maggio 2009, durante la quale Susan cant\u00f2 la canzone \"Memories\", tratta dal musical \"Cats\", fu un altro successo, e proiett\u00f2 la cantante scozzese in finale. Nonostante fosse la favorita, Susan non riusc\u00ec a strappare la vittoria finale, che and\u00f2 al gruppo di danzatori dei Diversity. A causa del fortissimo stress accumulato, anche per alcune polemiche derivanti da alcuni suoi comportamenti sul palco, Susan venne ricoverata in una clinica psichiatrica di Londra il giorno dopo la sua sfortunata finale. Durante la sua degenza, durata cinque giorni, le giunsero gli auguri del primo ministro Gordon Brown e venne invitata alle celebrazioni per la festa dell'Indipendenza Americana, a Washington. La casa discografica Syco, una sussidiaria della Sony Music le ha proposto un contratto.\nIl fenomenale successo su Internet e sugli altri mezzi mediatici e la simpatia che la Boyle ha riscosso da parte di milioni di persone l'hanno trasformata in un'icona culturale. La sua interpretazione di \"I Dreamed a Dream\" \u00e8 stata ritenuta avere influito molto positivamente sulla vendita dei biglietti per la rappresentazione de \"Les Miserables\" di Vancouver. Della sua \"performance\" hanno parlato, fra gli altri, oltre alle reti radiofoniche e televisive italiane, anche l'indiano \"The Times of India\", il tedesco \"Der Spiegel\", la cinese \"Xinhua News Agency\", la brasiliana \"Zero Hora\", israeliano \"Ynet\", e l'arabo \"Al Arabiya\".\n\"I Dreamed a Dream\", il primo album.\nNell'autunno del 2009 la Syco, sussidiaria della Sony, ha pubblicato un disco a livello mondiale riscuotendo un enorme successo di vendite, pari ad oltre 10 milioni di copie, in particolar modo negli Stati Uniti. Il disco \u00e8 divenuto l'album d'esordio ad aver venduto pi\u00f9 velocemente nella storia della musica, nonch\u00e9 quello acquistato pi\u00f9 velocemente in Regno Unito. \u00c8 stato promosso dai singoli \"Wild Horses\" e \"I Dreamed a Dream\" e da alcune esibizioni in diversi paesi. In Italia \u00e8 stata ospite del Festival di Sanremo 2010, dove ha cantato il brano che ha dato il titolo al disco, in seguito all'esibizione il pubblico ha dimostrato apprezzamento verso la cantante attraverso una \"standing ovation\". Di fede cattolica, \u00e8 stata chiamata a cantare di fronte a Papa Benedetto XVI durante la celebrazione officiata nel parco di Bellahouston a Glasgow il 16 settembre 2010.\nNel 2010 in un episodio di \"Futurama\", \" Attack of the Killer App \", viene rivelato che Leela ha una \"bolla\" canterina (foruncolo animato) di nome Susan sul sedere, che canta \"I Dreamed A Dream\" e \"Amazing Grace\".\nIl secondo album: \"The Gift\".\nL'8 novembre 2010 \u00e8 stato pubblicato il suo secondo album, \"The Gift\", anche questo contenente cover, prevalentemente di canzoni natalizie. Il disco contiene inoltre una cover della canzone \"Perfect Day\" di Lou Reed, estratta come primo singolo dal disco.\nIl terzo album: \"Someone to Watch Over Me\".\nIl 7 novembre 2011 \u00e8 uscito \"Someone to Watch Over Me\", terzo album in studio della cantante scozzese, che ha venduto 1,1 milioni di copie in tutto il mondo.\nQuarto e Quinto album: \"Hope e A Wonderful World\".\nNel 2014 la cantante pubblica il nuovo album che contiene cover di brani di John Lennon, Pink Floyd e Simon and Garfunkel. Nel 2016 viene pubblicato un altro album, A Wonderful World, ancora una volta un progetto di sole cover.\n\"America's Got Talent: The Champions, TEN\".\nIl 7 gennaio 2019 fa ritorno sul palco del format Got Talent, ma stavolta in America, dove si sfidano alcuni fra i principali concorrenti delle passate edizioni nel mondo. Fra i giudici c'\u00e8 anche Simon Cowell, giudice che ha conosciuto a Britain's Got Talent. All'audizione ha cantato Wild Horses dei The Rolling Stones, ricevendo il golden buzzer di Mel B e andando cos\u00ec direttamente in finale. Sempre nel 2019 Susan Boyle pubblica l'album \"TEN\", un nuovo progetto di sole cover che celebra i suoi 10 anni nel mondo della musica mainstream.\nAttrice.\nNel 2013 debutta come attrice al Cinema nel film The Christmas Candle accanto a Hans Matheson, Samantha Barks e James Cosmo, e in seguito recita su Zoolander 2 di Ben Stiller."}
{"id": "2399944", "revid": "889336", "url": "https://it.wikipedia.org/wiki?curid=2399944", "title": "Bauhaus", "text": "Il Bauhaus (), il cui nome completo era Staatliches Bauhaus, \u00e8 stata una scuola di arte e design che oper\u00f2 in Germania dal 1919 al 1933, nel contesto storico-culturale della Repubblica di Weimar. \nEbbe sede a Weimar dal 1919 al 1925, a Dessau dal 1925 al 1932, e a Berlino dal 1932 al 1933 quando chiuse perch\u00e9 invisa al nazismo. Ideato da Walter Gropius, il termine \"Bauhaus\" richiamava la parola medievale \"Bauh\u00fctte\", che in italiano significa: capannone, indicante la loggia dei muratori.\nErede delle avanguardie anteguerra, non fu solo una scuola, ma rappresent\u00f2 anche il punto di riferimento fondamentale per tutti i movimenti d'innovazione nel campo del \"design\" e dell'architettura legati al razionalismo e al funzionalismo, facenti parte del cosiddetto Movimento Moderno. I suoi insegnanti, appartenenti a diverse nazionalit\u00e0, furono figure di primo piano della cultura europea e l'esperienza didattica della scuola influir\u00e0 profondamente sull'insegnamento artistico e tecnico fino ad oggi. Il Bauhaus \u00e8 stato un momento cruciale nel dibattito novecentesco del rapporto tra tecnologia e cultura. Attualmente l'azienda tedesca Tecta produce riproduzioni di arredamento progettato dal Bauhaus con l'aiuto di documenti ufficiali.\nContesto storico.\nL'esperienza del Bauhaus ha i suoi antecedenti nel clima culturale che si era venuto a creare da met\u00e0 ottocento in Europa, soprattutto nei paesi anglosassoni, nel periodo storico successivo alla Rivoluzione industriale, che aveva prodotto la meccanizzazione dei sistemi produttivi, la crescita del proletariato e l'inizio di un processo di razionalizzazione e riduzione dei prezzi delle merci. In Inghilterra, dove il governo aveva promosso una riforma delle accademie e della formazione professionale nel senso di un maggiore coinvolgimento dello studente nella fase progettuale, William Morris, influenzato dal pensiero di John Ruskin, fond\u00f2 laboratori che producevano artigianalmente sedie, tavoli, bicchieri, cucchiai, brocche, mobili contenitori, cassapanche, decretando l'affermazione dello stile Arts and Crafts.\nI primi musei che raccolsero opere di arte applicata e industriale furono aperti in Inghilterra e ad essi seguirono la fondazione in Germania del \"Museum f\u00fcr angewandte Kunst\" a Vienna e del \"Kunstgewerbemuseum\" a Berlino.\nLa Prussia invi\u00f2 in Inghilterra Hermann Muthesius per scoprire e studiare le ragioni del successo economico inglese. Muthesius sugger\u00ec di integrare laboratori all'interno delle scuole di artigianato artistico e cerc\u00f2 di stimolare la formazione di aziende-laboratori come i Deutsche Werkst\u00e4tten, suscitando la nascita del Deutscher Werkbund, volta a mettere insieme le ragioni dell'arte con quelle dell'industria. Tra le scuole che vennero riformate secondo i nuovi principi si ricordano l'Accademia di D\u00fcsseldorf di Peter Behrens, la Scuola di artigianato artistico di Stoccarda di Otto Pankok, l'Accademia di Breslavia di Hans Poelzig, l'Accademia di Berlino di Bruno Paul, la Scuola di artigianato artistico di Weimar diretta da Henry van de Velde.\nStoria.\nLa Scuola d'arte applicata e l'Istituto superiore di Belle Arti di Weimar.\nWalter Gropius aveva atteso invano dal 1915 di poter dirigere la Scuola d'arte applicata (\"Kunstgewerbeschule\") di Weimar, che chiuse quando il suo fondatore e direttore Henry van de Velde ne fu allontanato perch\u00e9 straniero. Tuttavia prima di andare via, van de Velde indic\u00f2 al Ministero come suoi successori proprio Gropius, Hermann Obrist o August Endell. Nell'ottobre dello stesso anno Fritz Mackensen, che dirigeva l'Istituto superiore di belle arti del Granducato di Sassonia, con una lettera invit\u00f2 Gropius a dirigere la neonata sezione di architettura della scuola. Nel carteggio fra i due tuttavia emergono molte divergenze circa la forma che doveva avere il corso di architettura ed il rapporto dell'architettura con le arti applicate e i sistemi produttivi.\nNel gennaio del 1916 Gropius invi\u00f2 al Ministero di Stato del Granducato di Sassonia a Weimar una proposta per l'istituzione di un istituto scolastico come centro di consulenza artistica per l'industria, il commercio e l'artigianato. Nell'ottobre del 1917 Fritz Mackensen, direttore dell'istituto superiore di belle arti del Granducato di Sassonia insieme al corpo insegnante elaborarono ed inviarono al Ministero un verbale contenente delle istanze circa alcune proposte di riforma. Il dibattito si concluse nel 1919 con una soluzione di compromesso: l'istituto statale del Bauhaus sarebbe nato dalla fusione dell'ex Istituto superiore di belle arti e l'ex Scuola d'arte applicata del Granducato di Sassonia con l'aggiunta di una sezione di architettura. Pertanto si riunivano in un unico istituto l'Accademia d'arte e la Scuola di arti e mestieri. \nIl Bauhaus statale di Weimar con Walter Gropius (1919-1925).\nGropius nel gennaio del 1919 invi\u00f2 al barone von Frischt, amministratore di tutti gli istituti d'arte di Weimar, una richiesta di chiarimenti circa l'eventuale sua nomina come direttore. Finalmente nell'aprile dello stesso anno il \"Bauhaus statale di Weimar\" (\"Staatliches Bauhaus in Weimar\") fece la sua prima comunicazione ufficiale, pubblicando il \"Manifesto e programma del Bauhaus statale di Weimar\" curato da Gropius, con sulla copertina una xilografia di Lyonel Feininger dal titolo \"Cattedrale\", che raffigurava una cattedrale superata da una torre e tre raggi luminosi corrispondenti rispettivamente alla pittura, scultura e architettura.\nNella stesura del programma del Bauhaus, Gropius aveva tenuto conto dei risultati del dibattito che aveva animato gli anni della guerra, fra lui e Fritz Mackensen, ma anche dei contributi di Otto Bartning e del suo \"Programma di insegnamento per l'Architettura e le Belle Arti impostato sui metodi e i processi dell'artigianato\". Tuttavia i principi su cui si basava il programma del Bauhaus del 1919 erano stati anticipati da Bruno Taut nel suo programma sull'architettura per l\"Arbeitsrat f\u00fcr Kunst\" pubblicato nel 1918. Taut era convinto che l'unione profonda di tutte le discipline in una nuova arte del costruire avrebbe portato una nuova unit\u00e0 culturale. Questa rielaborazione del concetto di \"Gesamtkunstwerk\" era stata espressa anche dallo stesso Gropius in un opuscolo pubblicato quasi in contemporanea con il programma della scuola.\nIl gi\u00e0 esistente \"Rat der Meister\" (Consiglio dei Maestri) proposto da Bartning divenne l'effettivo \"Meisterrat\", delle quali attivit\u00e0 gli studenti erano sempre ben informati. Esso nominava i maestri e gestiva le attivit\u00e0 degli allievi, nel loro percorso da apprendista di primo livello (\"Lehrling\"), ad apprendista di secondo livello (\"Geselle\", dopo 3 anni) fino alla nomina a giovani insegnanti (\"Jungmeister\", dopo 6 anni). Dal 1922 si istitu\u00ec il \"Bauhausrat\" che vedeva la partecipazione al consiglio dei maestri tecnici, nonch\u00e9 dei rappresentanti degli studenti e apprendisti di secondo livello, che tenevano inoltre anche una propria rivista.\nNonostante la scelta presente nel programma di affiancare al maestro-artista un maestro-artigiano, i primi anni di attivit\u00e0 della scuola furono caratterizzati da un'impronta quasi esclusivamente artistica, dovuta alla presenza del pittore svizzero Johannes Itten, che vi giunse nell'autunno del 1919 proveniente, insieme a molti suoi allievi, da Vienna, dove aveva aperto una propria scuola d'arte, influenzata da Franz Ci\u017eek anche se Itten aveva arricchito il metodo con la teoria della forma e del colore del suo maestro Adolf H\u00f6lzel. L'artista insegn\u00f2 al Bauhaus per i primi tre anni, fino a che Gropius, dopo un periodo di contrasti, non lo licenzi\u00f2 per poter dare alla scuola un carattere pi\u00f9 tecnico.\nNel 1933 la scuola viene chiusa a causa del nazismo, e molti di quegli artisti si sono trasferiti in America o in altri posti\nA Weimar fu dato spazio all'organizzazione di feste, ideate anche per coinvolgere, ma con scarso successo, la popolazione della citt\u00e0. Le principali furono la Festa della lanterna (in occasione del compleanno di Gropius), la Festa del solstizio d'estate, la Festa degli aquiloni e il Natale.\nL'influenza del De Stijl.\nDopo un incontro avvenuto nel natale del 1919 a casa di Bruno Taut a Berlino fra Theo van Doesburg e alcuni personaggi di spicco e diversi studenti del Bauhaus, Gropius, avendo esaminato il materiale portato dall'architetto olandese, auspic\u00f2 la sua presenza a Weimar. Nel mese di aprile del 1921 van Doesburg, con la moglie P\u00e9tro-Nelly van Moorsen, si trasfer\u00ec a Weimar, con l'intento di essere immesso nel corpo docente del Bauhaus; tuttavia solo nel 1922 diede vita ad un corso sul De Stijl, a cui parteciparono per la maggior parte degli studenti del Bauhaus.\nL'influenza del corso nella scuola fu importante, come dimostrano i lavori prodotti successivamente nei laboratori, tra cui l'opera di Marcel Breuer e L\u00e1szl\u00f3 Moholy-Nagy, decretando la fine del \"Bauhaus espressionista\".\nL'esposizione del 1923.\nL'esposizione fu organizzata successivamente alla richiesta fattane dal governo regionale nel 1922. Gropius dispose che tutti i laboratori avrebbero dovuto lavorare alla sua organizzazione con la finalit\u00e0 principale di realizzare una casa modello che rispondesse alle tecnologie pi\u00f9 avanzate. La \"Haus am Horn\", progettata architettonicamente da Georg Muche, fu finanziata dall'imprenditore Adolf Sommerfeld, che ne ottenne i diritti.\nLe innovazioni erano rappresentate dalla mancanza di corridoi: tutte le stanze si rivolgevano al soggiorno, e da una migliore disposizione degli spazi e strutturazione dei collegamenti interni: cucina in comunicazione con la sala da pranzo, camera da letto con il bagno, cucina con la sala dei bambini, affinch\u00e9 la madre potesse controllarli. Gli arredi interni furono progettati e realizzati dagli studenti del Bauhaus. Alma Buscher si dedic\u00f2 alla progettazione di pareti scrivibili e cubi-costruzioni per la camera dei bambini, mentre la cucina fu una delle pi\u00f9 moderne prevedendo elettrodomestici e superfici lisce da poter essere facilmente pulite.\nTra gli eventi organizzati durante l'esposizione sono rilevanti le conferenze tenute da Gropius sul rapporto tra arte e tecnica, da Vasilij Kandinsky sull'arte sintetica, da Jacobus Oud, come ospite, sull'architettura olandese, e gli eventi musicali tenuti da Paul Hindemith, Ferruccio Busoni, Ernst K\u0159enek e Igor Stravinski, insieme agli spettacoli teatrali concepiti dagli studenti come il \"Cabaret meccanico\" e il \"Balletto triadico\". Nel museo regionale vennero esposti i dipinti realizzati da maestri e allievi, mentre nella scuola si esposero i risultati dei laboratori e parallelamente fu anche organizzata una Mostra internazionale di Architettura.\nA Dessau con Walter Gropius (1925 - 1926).\nIl Bauhaus all'inizio venne largamente sovvenzionato dalla citt\u00e0 di Weimar, amministrata dalla socialdemocrazia, ma dopo un cambio nel governo della Turingia vi furono gravi contrasti con le autorit\u00e0, a cui si aggiunse una crescente ostilit\u00e0 dell'opinione pubblica cittadina, che comportarono la chiusura dell'istituto a Weimar. Nel 1925, la scuola si spost\u00f2 quindi a Dessau, dove venne costruito il famoso edificio che la ospiter\u00e0, progettato da Gropius, manifesto del nuovo clima razionalista che andava imponendosi nella cultura architettonica europea, e di cui il Bauhaus di Dessau divenne il principale centro propulsore.\nA Dessau furono superate le eredit\u00e0 espressioniste d'anteguerra e decadde l'entusiasmo nei confronti dell'artigianato che aveva caratterizzato i primi anni, pertanto non furono pi\u00f9 previsti docenti artigiani. Inoltre finalmente nella nuova sede Gropius pot\u00e9 estendere gli insegnamenti anche all'architettura. A Dessau si intensificarono le pubblicazioni edite dalla scuola tra cui i \"Bauhausb\u00fccher\" e una rivista quadrimestrale \"bauhaus\", monografica e composta con caratteri esclusivamente minuscoli e standardizzati secondo la DIN.\nA Dessau con Hannes Meyer (1928-1930).\nNel 1927 Gropius alla ricerca di un docente per la neonata sezione di architettura, pens\u00f2 in primo luogo a Mart Stam che per\u00f2 rifiut\u00f2 la proposta, per poi offrire la cattedra a Hannes Meyer che accett\u00f2 la proposta. Gi\u00e0 nella presentazione del suo corso di architettura colse l'occasione per determinare quei principi che saranno peculiari nell'attivit\u00e0 della scuola sotto la sua direzione: \"il mio insegnamento sar\u00e0 tendenzialmente di tipo funzionalistico e collettivistico e inoltre sar\u00e0 particolarmente attento alle tecniche costruttive\".\nTra gli allievi che avrebbero raggiunto una certa fama internazionale, in questo periodo, c'era anche Alfredo Bortoluzzi.\nSotto la direzione di Hannes Meyer per un periodo di tempo l'ingresso al Bauhaus fu aperto a tutti gli studenti che volessero entrarvi, senza seguire alcun criterio selettivo, ma i problemi del sovraffollamento portarono alla decisione di stringere il numero degli studenti a 150. Hannes Meyer avrebbe voluto \"un tipo di insegnamento imperniato sulla sociologia, l'economia e la psicologia\", come dimostrano le riforme che avrebbe voluto applicare per il semestre invernale 1930/1931: \"allargamento dell'insegnamento\", \"abolizione dei pittori\", \"pedagogia esclusivamente materialistica\".\nIl 5 maggio 1930 in seguito ad alcune manifestazioni del gruppo di studenti comunisti (che rappresentava la maggioranza degli iscritti all'istituto) ci fu un colloquio tra il sindaco Hesse, Hannes Meyer, il Dr. Grote e il provveditore agli studi Blum, nel quale si rafforz\u00f2 l'idea che l'allontanamento di Hannes Meyer, che aveva dato alla scuola un'impostazione filocomunista, avrebbe risolto i conflitti tra gli studenti e tra l'istituzione e gli amministratori di destra, soprattutto i sempre pi\u00f9 numerosi nazionalsocialisti. Qualche settimana dopo Hannes Meyer, osteggiato anche da docenti come Josef Albers e Wassily Kandinsky, fu invitato dal sindaco a rassegnare le dimissioni.\nRiguardo al suo successore Grote avrebbe voluto il ritorno di Gropius, che per\u00f2 declin\u00f2 l'invito, come l'architetto Otto Haesler, e ad accettare fu l'architetto Ludwig Mies van der Rohe.\nA Dessau con Mies van der Rohe (1930-1932).\nDal 1930 fino alla chiusura fu direttore Ludwig Mies van der Rohe che impresse alla scuola un carattere pi\u00f9 strettamente disciplinare incentrato sull'architettura. Gropius e Hannes Meyer avevano voluto un Bauhaus legato al contesto sociale, ma questo legame si perse con Mies che credeva che l'istituto avesse come unico scopo quello di dare allo studente una formazione artigianale, tecnica ed artistica completa. Gli studenti non ebbero pi\u00f9 rappresentanza nel \"Meisterrat\" e le decisioni pi\u00f9 importanti venivano prese dal solo direttore. A seguito della diminuzione delle sovvenzioni ricevute dallo Stato, Mies decise di aumentare le rette degli studenti e di sostenersi sui proventi della produzione su licenza dei prodotti progettati dagli studenti nel tempo e acquistati dal Bauhaus. Registrando per precauzione tutti i brevetti ancora inutilizzati e acquistando tutti i nuovi progetti degli studenti.\nCon la nomina a Ministro degli interni e della pubblica istruzione di Wilhelm Frick, del Partito nazionalsocialista, nel 1930 inizi\u00f2 la lotta all'arte e alla cultura moderna e contemporanea. Nella vecchia sede del Bauhaus a Weimar, dove si era formata una scuola simile ad essa, fu inviato l'architetto nazionalsocialista Paul Schultze-Naumburg per chiuderla e riformarla su basi filonazista, eliminando persino le decorazioni parietali create da Oskar Schlemmer. Inoltre vennero tolte tutte le opere moderne presenti nel Museo Regionale di Weimar, comprese quelle acquistate dal Bauhaus. A Dessau i nazisti decisero la chiusura del Bauhaus, cominciando con l'eliminazione dei contributi all'istituto e la pretesa che fossero licenziati i docenti stranieri. Il 12 agosto 1932 il sindaco Hesse dovette mettere, su richiesta dei nazisti, all'ordine del giorno la chiusura della scuola. A votare contro furono solo Hesse e i comunisti mentre i socialdemocratici, che fino ad allora avevano sostenuto il Bauhaus, si astennero, giustificandosi con la perdita di voti che sarebbe stata provocata dal cattivo giudizio che la citt\u00e0 aveva nei confronti dell'istituto. Il Bauhaus cess\u00f2 le attivit\u00e0 ufficialmente a fine settembre 1932.\nA Berlino con Mies van der Rohe (1932-1933) fino alla chiusura definitiva.\nA seguito della chiusura del Bauhaus a Dessau, Magdeburgo e Lipsia, due citt\u00e0 allora guidate da amministrazioni socialdemocratiche, furono le prime ad offrire alla scuola degli spazi per una nuova sede, ma Mies decise di costituire a Berlino il privato \"Libero istituto per l'insegnamento e la ricerca\", affittando una fabbrica di telefoni abbandonata. Dal punto di vista economico la scuola si sarebbe sostenuta con le rette degli studenti, ancora una volta aumentate, e i 30.000 marchi provenienti dalla vendita dei brevetti. Lo stipendio dei docenti era assicurato dal contratto preso con la citt\u00e0 di Dessau, valido fino al 1935.\nLa presa del potere del Partito nazionalsocialista segn\u00f2 per\u00f2 la fine anche dell'esperienza berlinese. La procura della repubblica di Dessau apr\u00ec un'inchiesta sul sindaco Hesse, atta a raccogliere prove che dimostrassero che il Bauhaus fosse un istituto bolscevico. A Berlino, tra i pacchi di libri inviati dalla biblioteca della scuola di Dessau, furono trovate alcune riviste comuniste, probabilmente messe l\u00ec per lo scopo dagli stessi nazionalsocialisti. Nonostante l'11 aprile 1933 la Gestapo avesse perquisito la scuola decidendone la chiusura, Mies e gli studenti fecero di tutto per riuscire a riaprirla. Alcuni di essi si iscrissero al \"Kampfbund\", azione consigliata dagli stessi Mies e Lilly Reich.\nEntrata in vigore una legge secondo la quale anche le scuole private dovevano essere sottoposte all'Intendenza scolastica provinciale, Mies richiese il permesso di aprire una scuola d'arte e la risposta della Gestapo fu di rispettare alcune condizioni imposte dal Ministero della cultura: licenziamento di Kandinsky e Hilberseimer, l'assenza di docenti ebrei, la presenza di qualche docente presente all'interno del partito, programma di studi orientato in senso nazionalsocialista. Viste le condizioni poste e le difficolt\u00e0 economiche, dovute al mancato versamento delle rette degli studenti e alla perdita dei contratti con le aziende produttrici su licenza dei prototipi della scuola, i docenti all'unanimit\u00e0 decisero di chiudere definitivamente il Bauhaus il 19 luglio 1935.\nLe donne nel Bauhaus.\nMolto dell'atteggiamento del Bauhaus verso le donne si pu\u00f2 immediatamente comprendere da questa frase, di Walter Gropius. La scuola era infatti aperta a entrambi i sessi e aveva forti aspirazioni progressiste, ma la reale parit\u00e0 era lontana da essere applicata nella pratica. Quando il Bauhaus apr\u00ec, nel 1917, ci furono pi\u00f9 richieste di iscrizione da parte delle donne che da parte degli uomini. Nonostante ci\u00f2 a molte donne venne negato l'accesso ai corsi; a quelle che entrarono alla scuola venne impedito di accedere ai corsi ritenuti molto pi\u00f9 importanti, quali pittura, incisione e design industriale e furono quindi dirottate ai laboratori \"femminili\": ceramica, tessitura, rilegatura di libri.\nQuesto atteggiamento fu particolarmente forte nei primi anni, sotto la guida di Johannes Itten. Quando Gropius, nel 1923, riusc\u00ec a sostituirlo con il designer ungherese L\u00e1szl\u00f3 Moholy-Nagy, la situazione miglior\u00f2 per molte studentesse.\nCatherine Ince, co-curatrice della mostra \"Bauhaus Art as Life\" di Londra, sottolinea come questa situazione fosse tutto sommato comprensibile. Gropius aveva scritto nel manifesto della scuola che questa era \"aperta a ogni persona di buona reputazione, a prescindere dall'et\u00e0 e dal sesso\" e il Bauhaus aveva una mentalit\u00e0 moderna e libertaria, ma era comunque vittima della mentalit\u00e0 fortemente maschilista del tempo e realizzare una autentica parit\u00e0 tra i sessi era semplicemente 'un passo troppo lontano'.\nLaszlo Moholy-Nagy si assicur\u00f2 che a molte studentesse venisse data maggior libert\u00e0 e fu infatti lui a incoraggiare Marianne Brandt a unirsi al laboratorio del metallo. Questo le diede la possibilit\u00e0 concreta di apprendere le competenze che l'avrebbero fatta diventare una dei designer industriali pi\u00f9 innovativi della Germania degli anni '30. Marianne fu sostanzialmente l'unica donna che si fece un nome nella scuola: le lampade a globo che disegn\u00f2 nel 1926 e la lampada orientabile Kandem del 1928, sono rimaste per anni delle icone dello stile Bauhaus e sono tutt'oggi prodotti con minime variazioni.\nTuttavia le studentesse che si iscrissero prima del 1923 ebbero ben poche possibilit\u00e0 di emergere. Tra queste merita ricordare Gertrud Arndt, Benita Koch-Otte e Lou Scheper-Berkenkamp.\nLa situazione non si risolse mai completamente: quando la scuola pass\u00f2 sotto la direzione di Mies van der Rohe, nel 1930, divenne essenzialmente una scuola di architettura. Poich\u00e9 questo campo era tradizionalmente chiuso alle donne, ben poche poterono affermarsi. Anni Albers, ad esempio, riusc\u00ec solo dopo aver lasciato la scuola e raggiunto, nel 1933, l'America, dove lavor\u00f2 con successo per la Knoll e la Rosenthal.\nVarie mostre e tavole rotonde oggi rendono omaggio alle designer dell'epoca. Tra queste ricordiamo \"Female Bauhaus\", promossa dal Bauhaus Archive-Berlin.\nDidattica.\nProspetto sintetico degli insegnamenti che si sono tenuti al Bauhaus:\nFormazione Base.\nL'eredit\u00e0 permanente che ha lasciato la scuola e che anche attualmente influenza l'insegnamento, soprattutto dell'industrial design, sono le innovazioni apportate nella didattica.\nL'organizzazione dei corsi sub\u00ec molte modifiche durante la vita della scuola, ma alcuni aspetti sono rimasti peculiari e universalmente riconoscibili.\nInizialmente, uno dei principali obiettivi del Bauhaus fu quello di unificare arte, artigianato e tecnologia. Si pu\u00f2 dire che presso il Bauhaus assistiamo alla nascita del design intesa come \"unione di tecnica ed arte\", uno dei concetti informatori dell'ideologia gropiusiana.. D'altronde la macchina veniva considerata come elemento positivo..\nGropius aveva addirittura previsto una doppia direzione per i laboratori che dovevano essere diretti da un artista e da un maestro artigiano. Un'altra innovazione importante fu il \"Vorkurs\" cio\u00e8 corso preliminare. Tale attivit\u00e0 didattica, svolta prima da Itten (che insegnava a liberare l'energia creativa e a indirizzarla verso la meta di una forma energetica e gestuale) e poi da Moholy-Nagy, corrisponde al moderno corso di basic design, diventato uno dei corsi fondamentali della maggior parte delle scuole di architettura e industrial design del mondo.\nNella scuola mancava l'insegnamento di storia, poich\u00e9 si presupponeva che tutto venisse disegnato e creato come se fosse la prima volta, piuttosto che con un riferimento ai precedenti. Anche se esclusivamente per un breve periodo si tenner\u00f2 lezioni di storia dell'arte da parte di Bruno Adler e anche di Wilhelm Koehler, oltre a quelle di anatomia, di grafia con Dora Wibiral e di disegno naturalistico con Paul Dobe.\nLa scuola era focalizzata principalmente sull'architettura, e spesso costru\u00ec case popolari a basso costo per il governo di Weimar, ma non a discapito delle altre discipline dell'arte.\nCorso Propedeutico.\nIl corso propedeutico o \"Vorkurs\", della durata di sei mesi, era obbligatorio e doveva preparare gli allievi a sviluppare una nuova attitudine nei confronti della percezione e dell'espressione artistica.\nNei primi anni della Bauhaus, fino al 1923, fu affidato a Johannes Itten, che ne fece uno strumento di iniziazione degli studenti a stili di vita, modi di vestire, cura del corpo e dell'alimentazione secondo un modello venato di utopia e provocazione, partendo da un approccio teosofico e dall'influenza di filosofie orientali.\nCon il trasferimento della scuola a Dessau le lezioni del primo semestre furono affidate a Josef Albers, quelle del secondo a L\u00e1szl\u00f3 Moholy-Nagy.\nIl corso di Josef Albers si struttur\u00f2 in lezioni sui materiali (seguendo un piano preciso: vetro, carta, metallo) e sui principi fondamentali della costruzione, visite in fabbriche ed esercitazioni pratiche tese alla realizzazione di piccoli oggetti.\nLe lezioni di L\u00e1szl\u00f3 Moholy-Nagy si svilupparono sulla composizione nello spazio.\nSuccessivamente il corso fu affidato per l'intero anno al solo Josef Albers, influenzato dalla lezione di Johannes Itten.\nNel 1930, sotto la direzione di Mies van der Rohe, l'insegnamento di base rimase intatto con le uniche eccezioni di non essere pi\u00f9 obbligatorio e dell'ampliamento del corso propedeutico di Josef Albers che ora conteneva delle lezioni di disegno a mano libera, volute dal direttore per migliorare le capacit\u00e0 degli studenti prima che si accingessero allo studio dell'architettura.\nCon la direzione di Hannes Meyer la formazione base si arricch\u00ec sia il corso di scrittura di Joost Schmidt e le lezioni sul tema \"L'uomo\" che lo studio del nudo tenuti da Oskar Schlemmer.\nLezioni di Klee e Kandinskij.\nPaul Klee tenne un \"insegnamento formale figurativo\" che consisteva nello studio delle proporzioni, delle immagini riflesse, delle forme e colori primari, basato sull'analisi dei suoi dipinti. Nel 1922 vi si aggiunse un corso sulla teoria del colore.\nKandinskij tenne dal 1922 un corso sul disegno analitico e sulla composizione cromatica, seguendo i principi dell'analisi e della sintesi e dando importanza agli effetti del colore nelle sovrapposizioni tra di essi e nella loro percezione.\nGli esercizi di Vassilij Kandinskij si possono suddividere in quattro gruppi: sistemi di colore e sequenze, corrispondenza di colore e forma, relazione fra colori, colori e spazio.\nCon la direzione di Hannes Meyer, Paul Klee e Vassily Kandinskij riuscirono ad ottenere la possibilit\u00e0 di condurre dei corsi di pittura. I risultati ebbero un'impronta surrealista, influenzata dalla tecnica di Klee.\nCorso \"L'uomo\".\nIl corso tenuto da Oskar Schlemmer (sostituito nell'ultimo semestre da Xanti Schawinsky) fu istituito da Hannes Meyer e condotto fino al 1930.\nSi divideva in tre parti:\nLaboratori.\nSecondo la legislazione dell'epoca, gli apprendisti potevano essere formati solo da maestri-artigiani, che Gropius provvide di fornire alla scuola, assieme a quell'attrezzatura, eredit\u00e0 della precedente istituzione scolastica e sopravvissuta alla guerra.\nI vecchi maestri Otto Dorfner e Helene B\u00f6rner, con i rispettivi strumenti della legatoria e della tessitoria, furono integrati al Bauhaus.\nNel 1920 il consiglio dei maestri deliber\u00f2 che il corso propedeutico e quello di disegno tecnico (tenuto da Gropius, per la parte teorica, e da Hannes Meyer per la parte pratica) fossero obbligatori, che le ore di lavoro nei laboratori fossero sei al giorno e che si mantenesse il modello d'insegnamento maestro-artista/maestro-artigiano.\nNel corso degli anni e a seconda dei direttori l'organizzazione dei corsi e il programma di studi ha subito numerosi cambiamenti.\nQuando Hannes Meyer divenne direttore dell'istituto eman\u00f2 nuove direttive per i laboratori, che, entrate in vigore dal 1\u00ba novembre 1928, prevedevano la massima redditivit\u00e0, l'amministrazione autonoma di ogni cellula, la pedagogia produttiva.\nPer ogni laboratorio erano previsti un direttore, un insegnante tecnico-pratico, studenti, collaboratori. I collaboratori, tra cui Marianne Brandt e Hin Bredendieck furono studenti che lavorando otto ore all'interno dei laboratori percepivano un salario.\nGli studenti riuscivano a finanziare autonomamente i propri studi potendo partecipare al guadagno dei diritti d'autore e delle vendite degli oggetti prodotti dal Bauhaus, soddisfacenti i bisogni del popolo, del proletariato.\nSe Gropius e Meyer intendevano i laboratori come il passaggio necessario per arrivare allo studio dell'architettura, Mies van der Rohe rovesci\u00f2 completamente l'impianto dell'insegnamento, rendendo corso propedeutico e laboratori non necessari di frequentazione per lo studente che volesse direttamente approcciarsi all'architettura.\nIl laboratorio per l'arredamento e le rifiniture interne divenne subordinato alla sezione di architettura, mentre si resero autonomi il laboratorio di pubblicit\u00e0, il laboratorio di fotografia e lo studio dell'arte libera.\nLaboratorio della ceramica.\nI primi passi di questo laboratorio a Weimar furono molto difficili a causa delle difficolt\u00e0 economiche e organizzative.\nEsperienze positive si ebbero a partire dal 1920, quando Gropius entr\u00f2 in contatto con Max Krehan, un artigiano che dirigeva un proprio laboratorio di ceramica nel castello di Dornburg.\nCinque studenti della scuola accettarono di lavorare nel laboratorio dell'artigiano per almeno due anni, si trasferirono cos\u00ec a Dornburg, a quasi 30\u00a0km di distanza da Weimar, conducendo una vita molto dura poich\u00e9 dovevano procurarsi dal bosco le materie prime per il laboratorio e dalla coltivazione di un piccolo pezzo di terra il cibo per sostenersi.\nMax Krehan si occup\u00f2 quindi dell'insegnamento pratico (tornitura, smaltatura, cottura), l'artista Gerhard Marcks dell'insegnamento teorico, proponendo agli studenti esperimenti con recipienti e lo studio della storia della ceramica.\nDal 1923 il laboratorio di Max Krehan fu rilevato dal Bauhaus e finalizzato alla produzione mentre il laboratorio di Gerhard Marcks rimase autonomo.\nDal 1924 i due apprendisti di secondo livello Otto Lindig e Theodor Bogler assunsero rispettivamente la direzione tecnica e quella commerciale del laboratorio.\nGropius aveva intenzione, sin dal 1923, di iniziare una produzione in serie di ceramiche ma incontr\u00f2 resistenze da parte di Max Krehahn e Gerhard Marcks; solo Bogler e Lindig collaborarono con l'industria, e i primi oggetti ad essere prodotti furono i recipienti per la cucina della casa-modello esposta nel 1923.\nA causa delle difficolt\u00e0 finanziarie del Bauhaus weimariano, il laboratorio chiuse e non fu riaperto nella sede di Dessau.\nLaboratorio per l'arredamento e le rifiniture d'interni.\nQuando la scuola fu fondata Gropius cre\u00f2 differenti laboratori che si occupassero delle discipline dell'arredamento. Solo con Hannes Meyer, a Dessau, i vari laboratori dei lavori del metallo, falegnameria e rifiniture furono condensati in uno unico, diretto da un solo maestro.\nA Weimar, tra il 1919 e il 1925, esistevano tre laboratori per il design d'interni:\nNel 1919 i due laboratori furono istituiti separatamente e uniti solo nel 1924. La direzione del laboratorio della decorazione su vetro inizialmente fu affidata a Paul Klee, successivamente, dal 1923, a Josef Albers, che realizz\u00f2 inoltre le vetrate policrome per casa Sommerfeld e casa Otte, due progetti architettonici commissionati allo studio di Gropius.\nNel laboratorio della decorazione murale l'insegnamento formale fu sostenuto inizialmente da Oskar Schlemmer, dal 1922 da Kandinsky, mentre quello tecnico-pratico per qualche anno da Carl Schlemmer, dal 1922 dall'artigiano Heinrich Beberniss.\nIl laboratorio si occup\u00f2 della verniciatura dei prodotti del laboratorio del mobile e dei giocattoli realizzati (in grande quantit\u00e0) dal laboratorio di scultura, di progetti cromatici per edifici, di produzioni creative libere (come per l'esposizione del 1923).\nHerbert Bayer nel 1923 realizz\u00f2 la decorazione murale della scala secondaria dell'edificio scolastico, seguendo i principi dell'arte di Kandinsky: associazione tra triangolo-giallo, quadrato-rosso, cerchio-blu.\nGropius affid\u00f2 il laboratorio, aperto solo nel 1920, a Johannes Itten, che lo cur\u00f2 fino al 1923, data in cui lo sostitu\u00ec nell'insegnamento formale L\u00e1szl\u00f3 Moholy-Nagy.\nDurante il primo anno il laboratorio fu privo di un maestro che si occupasse dell'insegnamento tecnico, assegnato nel 1921 ad Alfred Kopka al quale subentr\u00f2 nel 1922 l'orafo Christian Dell.\nLa direzione di L\u00e1szl\u00f3 Moholy-Nagy fu caratterizzata da una notevole sperimentazione di forme, materiali (oltre ai metalli poveri come l'alpacca utilizzata al posto dell'argento, si sperimentarono vetro e plexiglas) e nella combinazione di materiali diversi tra loro.\nLa progettazione e produzione degli oggetti fu collettiva, cos\u00ec come accadde per la famosa lampada da tavolo disegnata inizialmente da K. J. Jucker e terminata da Wilhelm Wagenfeld, messa in produzione dal 1924 e oggi ancora disponibile.\nUn'importante allieva di questo laboratorio fu Marianne Brandt, i cui progetti (molto conosciuti la piccola teiera in ottone argentato e legno d'ebano e il posacenere in ottone parzialmente nichelato, 1924) si distinguevano per l'utilizzo di forme primarie (sfera, cerchio, cilindro) e la combinazione di materiali diversi.\nIl punto di arrivo della ricerca formale compiuta in questo laboratorio fu l'estrema funzionalit\u00e0 dei prodotti e la rinuncia all'arte fine a s\u00e9 stessa.\nGropius si occup\u00f2 dell'insegnamento formale e pratico del laboratorio. Il designer Marcel Breuer fu uno dei primi allievi a terminare il corso e uno dei suoi contributi pi\u00f9 importanti fu il progetto di una sedia in legno, prototipata nel 1922, che contenesse i principi generali di questo laboratorio: la comodit\u00e0 di chi la utilizza e una riproduzione semplice, ci\u00f2 dimostra la consapevolezza che l'arte debba svanire nella tecnica.\nImportante nella progettazione degli oggetti fu la scelta di verniciare le componenti della struttura in base alla loro funzione.\nA Dessau la falegnameria fu diretta da Marcel Breuer e la dotazione tecnica del laboratorio del metallo fu migliorata.\nSi conosce poco invece delle lezioni di Hinnerk Scheper tenute durante il laboratorio di decorazione parietale, che realizz\u00f2 prodotti sia per la scuola stessa che per clienti privati.\nIl laboratorio unico per l'Arredamento e le Rifiniture d'interni fu aperto il 1\u00ba luglio 1929, con la direzione di Hannes Meyer, e posto sotto la direzione di Alfred Arndt.\nQuesto constava di varie sezioni, che ricordano i vecchi laboratori organizzati da Gropius:\nInfluenzato dalle idee del nuovo direttore, nel laboratorio si sperimentarono l'utilizzo di materiali economici come il compensato, scelto anche per l'elasticit\u00e0, e il metallo.\nI prodotti di questo laboratorio si possono chiudere, piegare e ricomporre secondo i bisogni con grande facilit\u00e0, grazie anche all'invenzione di gambe, non pi\u00f9 formate da un pezzo unico, ma da piccole aste legate con viti, con attenzione al principio della standardizzazione.\nLe realizzazioni migliori furono l'arredo per l'ufficio comunale del lavoro di Dessau e per la \"Volkswohnung\", la \"casa del popolo\" esposta nel 1929, la poltrona progettata da Josef Albers, lo sgabello pieghevole per il quartetto Bush, il guardaroba per scapoli (su ruote e apribile sul fronte e sul retro) e la seduta per i lavoratori alla catena di montaggio disegnata per l'\"Hygienemuseum\" di Dresda.\nProtagonista di questo laboratorio rimane ancora Marianne Brandt le cui lampade entrarono in produzione dal 1928 grazie all'accordo raggiunto tra la scuola e l'azienda \"Schiwintzer und Gr\u00e4ff\". Il contratto prevedeva la progettazione di 53 lampade. Successivamente la produzione fu seguita dalla fabbrica \"K\u00f6rting und Mathiesen\" di Lipsia.\nMarianne Brandt collabor\u00f2 con Hin Bredendieck alla progettazione delle lampade \u201cstandardizzate\u201d: una da scrittoio e una da comodino, realizzate in alluminio.\nQuesto laboratorio a Dessau fu tra i pi\u00f9 fruttuosi, grazie al disegno delle innovative carte da parati, messe in vendita dal 1930 dall'azienda Rasch di Hannover.\nLe carte erano caratterizzate dall'utilizzo di tinte unite coperte da una leggera decorazione e della rinuncia a motivi stampati.\nIl laboratorio fino ad allora seguito da Alfred Arndt, con il direttore Ludwig Mies van der Rohe dal 1931 fu affidato a Lilly Reich.\nArndt continu\u00f2 a insegnare solo \"costruzione di interni, disegno progettuale e prospettiva\".\nLaboratorio di scultura in legno e in pietra.\nOskar Schlemmer e Josef Hartwig si dedicarono rispettivamente dell'insegnamento formale e di quello tecnico.\nIl laboratorio realizz\u00f2 sculture in gesso per edifici progettati da Gropius, lavori di intaglio per casa Sommerfeld, maschere e marionette per il laboratorio teatrale, lapidi, un monumento ai Caduti di marzo per Arnstadt e soprattutto giocattoli.\nQuesti ultimi furono i prodotti di maggior successo del Bauhaus, messi in commercio per la maggior parte dalla casa editrice Pestalozzi-Fr\u00f6bel.\n\u00c8 fondamentale ricordare i giochi di Alma Buscher ed Eberhard Schrammen, la scacchiera di Josef Hartwig, con pedine la cui forma rinvia direttamente alle mosse consentite.\nA Dessau il laboratorio, tenuto da Joost Schmidt, non ottenne notevoli risultati ma furono importanti gli esperimenti fotografici degli studenti Loew ed Ehrlich.\nLaboratorio di tessitura.\nLa considerazione delle donne all'interno del Bauhaus di Weimar non era molto alta.\nLe richieste di iscrizione alla scuola da parte di esse arrivarono numerose ma si cerc\u00f2 di non assegnare loro nemmeno la met\u00e0 dei posti disponibili e quando non venivano respinte, le attendeva un'unica \"scelta\": il laboratorio di tessitura. D'altro canto la partecipazione maschile al laboratorio fu molto rara.\nGropius affid\u00f2 l'insegnamento pratico a Helene B\u00f6rner che ne stil\u00f2 il programma: tessitura, intreccio, ricamo a mano e a macchina, lavoro a uncinetto, macram\u00e8, e l'insegnamento formale inizialmente a Johannes Itten e dal 1920 a Georg Muche che lasci\u00f2 molta libert\u00e0 alle studentesse.\nDal 1923 al laboratorio didattico-formale si affianc\u00f2 un laboratorio con finalit\u00e0 produttive diretto da Muche.\nIl laboratorio collaborava con quello del mobile occupandosi dei rivestimenti e partecip\u00f2 all'esposizione della casa-modello con la produzione di tappeti.\nEsso si specializz\u00f2 nella tessitura e nella conoscenza completa delle tecniche di lavorazione solo col tempo e soprattutto grazie al contributo di alcune allieve che frequentarono corsi di specializzazione in altre scuole tedesche.\nLa produzione era caratterizzata da uno stile astratto, influenzato dalle lezioni di Johannes Itten, Paul Klee, Wassily Kandinsky e L\u00e1szl\u00f3 Moholy-Nagy, lontano dall'arazzo a sfondo narrativo, allora ritornato alla moda con la diffusione dello Jugendstil.\nA Dessau Gunta St\u00f6lzl, divenuta la nuova insegnante, dot\u00f2 il corso di un piano di apprendimento ben determinato e si avvalse della collaborazione del tessitore Wanke per l'insegnamento dal punto di vista tecnico. Le lezioni si basarono sull'armatura, lo studio dei materiali e la tintura.\nIl principale obiettivo di questo laboratorio durante la direzione di Hannes Meyer fu il \"tessuto d'uso comune\". Il laboratorio nel 1930 strinse un accordo commerciale con la fabbrica tessile Polytex di Berlino.\nIl tessuto realizzato da Anni Albers per l'auditorium della scuola del sindacato tedesco ADGB, da un lato fonoassorbente, dall'altro riflettente la luce, testimonia lo sviluppo della ricerca sui materiali (si sperimentarono la seta artificiale, la ciniglia e il cellophan). Altri importanti risultati furono i tessuti per il rivestimento dei mobili in metallo e quelli filtranti la luce, ideali per pareti e tende.\nPoich\u00e9 Gunta St\u00f6lzl aveva lasciato la scuola, Mies affid\u00f2 la tessitoria all'arredatrice Lilly Reich che nonostante si fosse occupata degli effetti dati dai tessuti in un ambiente, non aveva abbastanza conoscenze tecniche.\nGli obiettivi del laboratorio furono la creazione di modelli per l'industria tessile, ricorrendo anche al riutilizzo dei modelli utilizzati per la carta da parati e la realizzazione di collezioni per il mercato.\nIl laboratorio produsse un grande catalogo di tessuti per mobili e tendaggi molto economici, presente su qualunque \u201cstudio di architettura al passo con i tempi\u201d, come sostiene il rappresentante generale del Bauhaus Heinrich K\u00f6nig.\nLaboratorio di grafica.\nA Weimar il laboratorio ebbe due anime: la legatoria e la tipografia.\nIn legatoria l'insegnamento tecnico-pratico fu svolto da Otto Darfner, un rilegatore molto stimato in quel momento, mentre l'insegnamento formale fu affidato a Paul Klee. Tra i due maestri vi furono conflitti tali che Otto Darfner decise di abbandonare la scuola.\nIn tipografia Lyonel Feininger e Carl Zaubitzer si occuparono rispettivamente dell'insegnamento formale e di quello tecnico-pratico.\nIl laboratorio formava i suoi allievi nella silografia, l'incisione su rame e li impieg\u00f2 nella produzione di diverse opere tra cui la \"Nuova grafica europea\" (rimasta incompiuta) e lavori su commissione dei maggiori artisti del tempo.\nNel 1923 fu fondata la casa editrice \"Bauhaus-Verlag M\u00fcnchen-Berlin\" che produsse tra le diverse pubblicazioni la \"Cartella dei Maestri\" (1923) e il libro \"Bauhaus 1919-1923\".\nCon il trasferimento della scuola a Dessau fu aperto il laboratorio per la stampa e la pubblicit\u00e0, diretto da Herbert Bayer, attento ai problemi della pubblicit\u00e0 e ai suoi rapporti con la psicologia.\nIl laboratorio fu dotato di una sala per la composizione manuale, di una platina da stampa e una rotativa.\nMeyer nel 1928 istitu\u00ec il laboratorio per la pubblicit\u00e0, che fece dirigere da Joost Schmidt, che tenne delle lezioni con il maestro di fotografia Walter Peterhans.\nJoost Schmidt tenne un corso di pubblicit\u00e0 che si basava sulla combinazione di foto e testo e sul disegno di forme tridimensionali prospetticamente precise. Lo seguivano esercizi non solo sulla composizione della superficie ma anche sullo spazio tridimensionale. Solo dopo aver seguito tutti questi processi gli studenti potevano passare alla progettazione di manifesti.\nSchmidt credeva che il problema pubblicit\u00e0 non poteva risolversi nella semplice propaganda-persuasione ma che la pubblicit\u00e0 fosse comunicazione e informazione.\nGli studenti si occuparono della reclamizzazione dei prodotti realizzati dalle ditte Rasch e Polytex in collaborazione con la scuola, ma anche dello stand del Bauhaus all'esposizione del Werkbund a Breslavia, della mostra \"Volkswohnung Bauhaus\" a Dresda, degli apparecchi da riscaldamento dell'azienda Junkers, della mostra pubblicitaria di Berlino, dello stand dell'\"industria conserviera tedesca\" alla \"Hygieneausstellung\" a Dresda, dello stand della ditta inglese Venestra, produttrice delle prime finestre in acciaio, alla fiera di Lipsia e dell'importante mostra itinerante \"Dieci anni di Bauhaus\".\nIl laboratorio di fotografia fu incentrato sulle lezioni di Walter Peterhans, in contrasto con le idee sulla fotografia di Moholy-Nagy, intente a far s\u00ec che gli studenti sapessero fotografare in modo tecnicamente perfetto.\nI lavori di questo laboratorio furono per la maggior parte delle nature morte, influenzate dalla pittura \"trompe-l'\u0153il\", e che possiedono titoli come \"Lepre Morta\", che ne fanno assumere una \u201cdimensione enigmatica\u201d.\nA Berlino il piano di studi strutturato in sette semestri non prevedeva l'apertura del laboratorio di pubblicit\u00e0 per mancanza di docenti..\nSezione di architettura.\nNel 1919 Gropius aveva richiesto al Ministero degli Interni la possibilit\u00e0 di far frequentare a studenti interessati un corso alla Scuola per costruttori edili, ma le lungaggini burocratiche lo portarono ad organizzare privatamente un corso di architettura.\nNel 1922 Gropius tenne lezioni di teoria dello spazio e assunse Emil Lange affinch\u00e9 dirigesse il laboratorio di Architettura che in realt\u00e0 non fu mai aperto.\nNonostante ci\u00f2 i laboratori del Bauhaus collaborarono agli interni, all'arredo di progetti affidati allo studio di Gropius come il teatro di Jena realizzato da Gropius e Meyer, abbandonando i principi espressionisti e seguendo quelli di De Stijl.\nA Weimar Adolf Meyer insegn\u00f2 come docente straordinario ed Ernst Schumann tenne un corso di disegno tecnico e di costruzioni.\nGropius fond\u00f2 inoltre una cooperativa edilizia, composta da molti professori, che si potesse occupare della progettazione di un sobborgo che ospitasse studenti e docenti. Il progetto rimase solo sulle carte e i modelli esposti all'esposizione del 1923, poich\u00e9 stato e comune crearono molti ostacoli alla sua realizzazione.\nPrincipio fondamentale di questo progetto \u00e8 la standardizzazione, ben esplicato dal nome attribuito al progetto: \"Gioco delle costruzioni in grande\".\nNel 1924 si form\u00f2 un \"gruppo di lavoro di architettura\" composto da Muche, Breuer, Molnar, per protesta alla mancata realizzazione del laboratorio di architettura.\nUn vero e proprio laboratorio di architettura ci fu solo a Dessau, con la direzione di Hannes Meyer.\nIl direttore voleva che l'architettura rispondesse alle esigenze della collettivit\u00e0 e ne migliorasse le condizioni.\nL'insegnamento fu diviso in base al grado di formazione degli studenti nei:\nParallelamente Mart Stam tenne un corso straordinario con la finalit\u00e0 di realizzare un progetto per il concorso teso alla creazione del quartiere sperimentale \u201cHaselhorst\u201d di Berlino.\nInoltre gli studenti si concentrarono nella progettazione della villa a Mentone della famiglia Garavagno, della scuola del sindacato tedesco ADGB e dell'ampliamento del sobborgo T\u00f6rten.\nLudwig Mies van der Rohe, che diresse la scuola a partire dal 1930, diede molta importanza dell'architettura, facendone l'insegnamento cardine dell'istituto.\nL'insegnamento durante la sua direzione fu strutturato in tre fasi:\nTeatro.\nSchlemmer, direttore dal 1923, mantenne sempre l'uomo al centro del fatto scenico, soprattutto nel suo rapporto con la macchina.\nL'opera maggiormente riuscita fu il Balletto triadico rappresentato a Stoccarda nel 1922.\nMolti dei suoi allievi, riuniti nel \u201cGruppo B\u201d si spinsero verso un teatro di assoluta astrazione in cui forme colorate si muovevano obbedendo alla musica come delle macchine, rappresentando nel 1923 il \u201cCabaret meccanico\u201d, mentre l'allievo Xanti Schawinsky realizz\u00f2 l'opera \"The Circus\" rappresentata a Weimar e Vienna.\nA Dessau la ricerca di Oskar Schlemmer sui principi fondamentali del teatro (spazio, forma, colore, suono, movimento, luce) si svilupp\u00f2 attraverso le \u201cdanze del Bauhaus\u201d: danza della forma, danza del gesto, alla cui realizzazione partecip\u00f2 Xanti Schawinsky, danza dello spazio, danza delle bacchette, danza della quinta, danza dei cerchi, danza del gioco delle costruzioni e sfilata delle scatole.\nUna tourn\u00e9e tra Germania e Svizzera decret\u00f2 il successo del teatro all'estero.\nSotto la direzione di Hannes Meyer, nonostante Oskar Schlemmer ottenne compenso solo per i corsi di disegno di nudo e \"L'uomo\", continu\u00f2 ad occuparsi del teatro.\nDal 1928 si costitu\u00ec all'interno della scuola un \"Gruppo giovanile\" in contrasto con il pensiero di Oskar Schlemmer. I lavori di questo gruppo si concentrarono su temi attuali e sul lavoro collettivo e furono legati al teatro sovietico. Le opere realizzate furono \"Sketsch Nr.1 - Tre contro uno\" e \"bauhausrevue\".\nIn seguito a ristrettezze economiche Hannes Meyer dovette chiudere il teatro.\nLe strutture.\nIl complesso architettonico del Bauhaus a Weimar.\nLa scuola ebbe sede in particolare negli edifici della \"Kunstgewerbeschule\" costruiti da Van De Velde intorno al 1906 con uno stile che rappresent\u00f2, per l'architetto belga esponente dell'Art Nouveau, un avvicinamento allo stile tedesco della scuola di Peter Behrens. Attualmente gli edifici accolgono alcune facolt\u00e0 tecniche dell'Universit\u00e0 della Turingia.\nIl complesso architettonico del Bauhaus a Dessau.\nL'edificio del Bauhaus \u00e8 punto di riferimento per il razionalismo tedesco. \u00c8 probabile che Gropius abbia subito per\u00f2 le influenze del costruttivismo sovietico, abbastanza influente nell\u2019architettura moderna e nel disegno industriale del tempo. Esso si sviluppa rispettando il tessuto urbano in cui si inserisce, aprendosi verso la citt\u00e0 con le enormi curtain wall che rispondono all'esigenza di dar luce ai laboratori ma che hanno anche un \"risvolto ideologico\": in una comunit\u00e0 democratica \"le case sono di vetro\", nulla si nasconde, tutto comunica, e la scuola \u00e8 il nucleo generatore, il modello della comunit\u00e0 democratica\".\nL'edificio \u00e8 concepito come una lenta rotazione di volumi, una \"forma in formazione\", regolata da una \"massa d'inerzia\": l'edificio delle abitazioni-studio, luogo di riposo, seguendo quello che \u00e8 il principio della macchina determinante lo spazio e le forme.\nLe quattro case furono realizzate, con finanziamenti comunali, all'interno di un boschetto vicino all'edificio scolastico. Le tre case bifamiliari, esclusa quella unifamiliare di Gropius, all'inaugurazione furono attribuite alle coppie di famiglie Klee/Kandinsky, Muche/Schlemmer, Feininger/Moholy-Nagy.\nEredit\u00e0 artistica e culturale.\nAnche dopo la chiusura e nei decenni a seguire, il Bauhaus ebbe grande impatto sulle tendenze dell'arte e dell'architettura nell'Europa occidentale e negli Stati Uniti.\nScuole di Design.\nGli istituti pi\u00f9 vicini a quello fondato da Gropius, che ne ripresero i temi nella loro didattica per l'industrial design raccogliendone l'eredit\u00e0, sono stati in epoche successive alla chiusura del Bauhaus il \"Vchutemas\", nato in URSS a seguito della Rivoluzione sovietica e la \"Hochschule f\u00fcr Gestaltung\" (scuola superiore di design), nata nella citt\u00e0 tedesca di Ulm, nel secondo dopoguerra, precisamente nel 1955, per volere della Fondazione Fratelli Scholl e attiva per 13 anni fino al 1968.\nPatrimonio.\nEssi riguardano:"}
{"id": "2399946", "revid": "4506", "url": "https://it.wikipedia.org/wiki?curid=2399946", "title": "Pattern races", "text": ""}
{"id": "2399948", "revid": "132266", "url": "https://it.wikipedia.org/wiki?curid=2399948", "title": "Morti bianche", "text": ""}
{"id": "2399949", "revid": "198277", "url": "https://it.wikipedia.org/wiki?curid=2399949", "title": "McLaren MP4-17", "text": "La McLaren MP4-17 \u00e8 una monoposto da Formula 1, schierata dalla scuderia McLaren nella stagione 2002. La vettura \u00e8 stata affidata a David Coulthard (numero 3) ed a Kimi R\u00e4ikk\u00f6nen (numero 4). L'unica vittoria \u00e8 stata ottenuta al Gran Premio di Montecarlo da Coulthard. La McLaren si \u00e8 classificata al terzo posto nella classifica costruttori, con 65 punti. Nel mondiale piloti, Coulthard si \u00e8 classificato quinto a 41 punti e R\u00e4ikk\u00f6nen sesto a 24 punti.\nLa vettura si rivel\u00f2 poco affidabile, soprattutto per quanto riguarda il motore. Infatti il solo Kimi R\u00e4ikk\u00f6nen fu costretto al ritiro per ben 11 volte su 17 gare. Per la stagione 2003, dopo il fallimento del progetto della MP4-18, la scuderia utilizz\u00f2 un'evoluzione della MP4-17, la MP4-17D.\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "2399953", "revid": "125691722", "url": "https://it.wikipedia.org/wiki?curid=2399953", "title": "Albo d'oro del doppio maschile dell'Open di Francia", "text": "Questo \u00e8 un elenco dei vincitori del doppio maschile dell'Open di Francia."}
{"id": "2399954", "revid": "112151483", "url": "https://it.wikipedia.org/wiki?curid=2399954", "title": "Stemma del Burundi", "text": "Lo stemma del Burundi \u00e8 stato adottato nel 1966.\nConsiste in uno scudo rosso bordato d'oro con al centro una testa di leone dello stesso colore. \nLo scudo \u00e8 sorretto da tre lance tradizionali di ferro di colore grigio e bianco, in richiamo alle parole del motto nazionale.\nNella parte inferiore dello stemma appare una cintura d'argento che riporta in lingua francese il motto nazionale, creato da Louis Rwagasore: Unit\u00e9, Travail, Progr\u00e8s (\"Unit\u00e0, Lavoro, Progresso\")."}
{"id": "2399958", "revid": "1318658", "url": "https://it.wikipedia.org/wiki?curid=2399958", "title": "Paulo Freire", "text": "Biografia.\nNato a Recife, da una famiglia della classe media, Freire conobbe la povert\u00e0 e la fame durante la Grande depressione del 1929, esperienza questa che fu determinante per le sue teorie sulla povert\u00e0 e lo aiut\u00f2 a costruire la sua particolare visione educativa.\nFreire entr\u00f2 nell'Universit\u00e0 di Recife nel 1943, iscrivendosi alla facolt\u00e0 di Legge, ma studiando contemporaneamente filosofia e psicologia del linguaggio. Pur avendo proseguito gli studi fino al suo ingresso nell'ordine degli avvocati, egli non esercit\u00f2 mai davvero la professione; invece inizi\u00f2 a lavorare come docente in una scuola secondaria, insegnando portoghese. Nel 1944, spos\u00f2 Elza Maia Costa de Oliveira, sua collega di insegnamento: la coppia avrebbe lavorato insieme per il resto della vita di lei, crescendo nello stesso tempo cinque figli.\nNel 1946, Freire fu nominato direttore del Dipartimento di Educazione e Cultura del Servizio Sociale nello Stato del Pernambuco (di cui Recife \u00e8 la capitale). Durante questo periodo lavorativo, impegnandosi soprattutto in mezzo ai poveri analfabeti, Freire inizi\u00f2 ad abbracciare una forma non ortodossa di quella che sar\u00e0 considerata teologia della liberazione (nel suo caso, un incrocio di marxismo gramsciano e Cristianesimo). Comunque, \u00e8 particolarmente importante notare che, nel Brasile di quel periodo, l'istruzione era richiesta per poter votare alle elezioni presidenziali.\nNel 1961 fu nominato direttore del Dipartimento per l'Espansione Culturale dell'Universit\u00e0 di Recife e nel 1962 ebbe la prima opportunit\u00e0 di applicare estesamente le sue teorie, quando 300 lavoratori di canna da zucchero impararono a leggere e a scrivere in 45 giorni. In risposta a questo esperimento, il governo brasiliano approv\u00f2 la creazione di migliaia di circoli culturali nel paese.\nNel 1964 l'intervento Militare pose fine a questo sforzo, che si concluse con l'arresto di Freire come traditore e l'imprigionamento per settanta giorni. Dopo un breve esilio in Bolivia, Freire lavor\u00f2 per cinque anni in Cile presso il Movimento Cristiano Democratico di Riforma Agraria. Nel 1967 Freire pubblic\u00f2 il suo primo libro, \"L'educazione come pratica di libert\u00e0\".\nIl libro fu accolto bene, e nel 1969 gli fu offerto un posto di \"visiting professor\" all'Universit\u00e0 Harvard. L'anno prima aveva scritto il suo libro pi\u00f9 famoso, \"La pedagogia degli oppressi\", che era stato pubblicato anche in spagnolo e in inglese nel 1970. Non fu pubblicato in Brasile fino al 1974, a causa dell'ostilit\u00e0 politica al \"socialista cristiano\" Freire da parte del Regime Militare. La pubblicazione in Brasile si ebbe solo quando il generale Ernesto Geisel prese il controllo del Brasile e inizi\u00f2 il suo processo di liberalizzazione culturale.\nDopo un anno a Cambridge,nel 1971, Freire si trasfer\u00ec a Ginevra in Svizzera, per lavorare come consigliere educativo speciale del Consiglio Ecumenico delle Chiese, dove venne eletto presidente dell'Istituto ecumenico del servizio per lo sviluppo dei popoli. In questo periodo, Freire esercit\u00f2 la funzione di consigliere nella riforma educativa dei formatori nelle colonie portoghesi in Africa, in particolare in Guinea-Bissau e Mozambico.\nNel 1979 pot\u00e9 finalmente fare ritorno in Brasile, e rientrarvi stabilmente nel 1980. Freire si un\u00ec al Partido dos Trabalhadores (Partito dei Lavoratori, PT), nella citt\u00e0 di San Paolo, e dal 1980 al 1986 fece da supervisore al suo progetto di alfabetizzazione degli adulti. Quando il PT vinse le elezioni comunali del 1986, Freire fu nominato Segretario dell'Educazione per lo Stato di San Paolo.\nSempre nel 1986 riceve il premio Unesco per la pace e 29 Paesi in tutto il mondo gli conferiscono la laurea \"honoris causa\".\nInoltre nel 1986 mor\u00ec la moglie Elza. Freire spos\u00f2 poi Maria Ara\u00fajo Freire e continu\u00f2 con lei il suo lavoro pedagogico alternativo.\nNel 1988 diventa\u00a0 assessore all'educazione nel Comune di San Paolo, mettendo in piedi una grande rivoluzione culturale anche con temi trasversali, come l\u2019eco pedagogia.\nNel 1991 fu fondato a San Paolo l'\"Instituto Paulo Freire\", per estendere ed elaborare le sue teorie sull'educazione popolare. L'istituto accoglie gli archivi personali dello stesso Freire.\nIl 2 maggio 1997 Paulo Freire mor\u00ec a causa di un attacco cardiaco.\nNel 2007 la moglie Anna Maria ottiene le scuse ufficiali dal governo del Brasile per l\u2019esilio a cui era stato condannato. Scuse che il governo ha esteso \u201cad ogni brasiliano analfabeta\u201d. \nPensiero.\nPaulo Freire, oggi ricordato in modo particolare per aver introdotto i concetti di problem posing all'interno del processo/progetto educativo, ha contribuito a una filosofia dell'educazione proveniente non solo dal pi\u00f9 classico approccio riferito a Platone, ma anche dai pensatori moderni marxisti e anticolonialisti. Di fatto, in diversi modi la sua \"pedagogia degli oppressi\" pu\u00f2 essere meglio letta come un'estensione o una risposta a \"I dannati della Terra\" di Frantz Fanon, che poneva una forte enfasi sulla necessit\u00e0 di fornire ai popoli nativi un'educazione che fosse, al tempo stesso, nuova e moderna, piuttosto che tradizionale, e anticoloniale (cio\u00e8, che non fosse semplicemente un'estensione della cultura del colonizzatore).\nFreire \u00e8 meglio conosciuto per il suo attacco a quello che chiama il concetto \"bancario\" dell'educazione, in cui lo studente era visto come un conto vuoto che dev'essere riempito dal docente (educazione depositaria). Certo, questa non \u00e8 propriamente una nuova concezione russoiana del bambino come un apprenditore attivo, che fu gi\u00e0 un passo oltre la \"tabula rasa\" (che \u00e8, fondamentalmente, lo stesso del concetto \"bancario\"), e pensatori come John Dewey e Alfred North Whitehead sono stati fortemente critici sulla trasmissione di meri \"fatti\" come fine dell'educazione. Il lavoro di Freire \u00e8 uno dei fondamenti della pedagogia critica.\nBen pi\u00f9 provocatoria, tuttavia, \u00e8 la dura avversione di Freire alla dicotomia docente-studente. Questa divisione \u00e8 ammessa in Rousseau e forzata in Dewey, ma Freire arriva a insistere che verr\u00e0 completamente abolita. Diventa difficile immaginare questo in termini assoluti (vi deve essere una certa legge della relazione docente-studente nella relazione genitore-figlio), ma ci\u00f2 che Freire suggerisce \u00e8 una profonda reciprocit\u00e0 che va inserita nella nostra idea di docente e studente. Freire cerca di pensarli in termini di docente-studente e studente-docente, cio\u00e8 anche un insegnante che impara e uno studente che insegna, come ruoli basilari della partecipazione della classe.\nQuesto concetto viene ripreso anche nel suo ultimo scritto pubblicato in Italia, \"Pedagogia dell'autonomia\", dedicato alla tematica della formazione docente. In esso Freire afferma con forza che \"non c'\u00e8 insegnamento senza apprendimento\", evocando il suggestivo concetto di \"do-discenza\" (docenza/discenza). Ci\u00f2 in piena coerenza con il suo stile linguistico, tendente in molti casi a presentare due termini contraddittori per cercarne una conciliazione.\nQuesto \u00e8 un tentativo di implementare qualcosa di simile alla democrazia come metodo educativo, e non meramente un obiettivo dell'educazione democratica. Come Dewey, per il quale la democrazia era una pietra di paragone, non integr\u00f2 pienamente pratiche democratiche nei suoi metodi (comunque questo era, in parte, in funzione dell'atteggiamento di Dewey riguardo l'individualit\u00e0). Tuttavia, al suo inizio, il rigido modo di fare questo genere di classe \u00e8 stato pi\u00f9 volte criticato sulla base che esso pu\u00f2 mascherare pi\u00f9 che superare l'autorit\u00e0 dell'insegnante."}
{"id": "2399966", "revid": "767487", "url": "https://it.wikipedia.org/wiki?curid=2399966", "title": "L'intramontabile follia in concert", "text": "L'intramontabile follia in concert \u00e8 un album di Lara Saint Paul, pubblicato nel dicembre 1991 dalla Fonit Cetra."}
{"id": "2399967", "revid": "125392920", "url": "https://it.wikipedia.org/wiki?curid=2399967", "title": "Primano", "text": "Primano (in sloveno e tedesco Prem) \u00e8 un paese nel Carso della Slovenia, frazione del comune di Bisterza. Il nome dell'insediamento deriva dalla fortificazione romana che era presente in zona, \"Castra Prima\".\nNell'insediamento (\"naselje\") \u00e8 inoltre presente l'agglomerato di \"Potok\".\nGeografia fisica.\nLa localit\u00e0 giace su di un costone sopra il fiume Timavo superiore (\"Reka\"), nel margine settentrionale dei colli Birchini a 475 metri s.l.m. ed a 34 chilometri dal confine italiano.\nLe alture principali sono: \"Reber\", 505 m; \"Vintarjev vrh\", 509 m; \"Buben\", 407 m.\nMonumenti e luoghi d'interesse.\nLa chiesa del paese \u00e8 dedicata a sant'Elena e si trova vicino al castello (\"Grad Prem\") risalente al Duecento.\nSul finire del secolo XIV, il castello di Primano fece parte della signoria dei conti di Duino, un tempo vassalli del Patriarcato di Aquileia; nel 1395 si estinse la famiglia dei conti di Duino con Ugo di Duino (primo capitano austriaco di Trieste) e la contea pass\u00f2 all'Austria che ne invest\u00ec i signori di Walsee.\nDal 1840 il castello funse da corte di giustizia, prigioni e distretto amministrativo. Il suo ultimo proprietario, dal 1927, fu il medico triestino Bruno Zucculin.\nDopo la guerra fu nazionalizzato e dal 1970, e soprattutto dal 2008, ha subito dei lavori di restauro che ne hanno permesso l'odierna accessibilit\u00e0 turistica.\nGeografia antropica.\nDurante il dominio asburgico Primano fu comune autonomo.\nPrimano apparteneva storicamente alla Carniola, come comune autonomo inserito nel distretto di Bisterza. Prima del trattato di Rapallo, firmato nel 1920, il comune di Primano, nel distretto di Bisterza, faceva parte della Carniola interna, con i distretti di Blocche, Borgovecchio di Olisa, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia. Dopo la prima guerra mondiale pass\u00f2, come tutta la Venezia Giulia, al Regno d'Italia; e il comune venne inserito nel circondario di Volosca-Abbazia della provincia dell'Istria. L'anno successivo pass\u00f2 alla nuova provincia del Carnaro. Dal 1924 al 1947 fu comune della provincia di Fiume e comprendeva gli insediamenti di Bittigne di Sopra (\"Gornja Bitnja\"), Bittigne di Sotto (\"Dolnja Bitnja\") nonch\u00e9 gli ex comuni (aggregati nel 1924) di Berdo San Giovanni (\"Jane\u017eevo Brdo\"), Ceglie (\"\u010celje\"), Monte Chilovi (\"Kilov\u010de\"), Ratecevo in Monte (\"Rate\u010devo Brdo\") e Smeria (\"Smrje\") ora nel comune di Villa del Nevoso.\nFrazioni nel 1936.\nNel 1936 il vecchio comune di Primano (provincia di Fiume) aveva una popolazione totale di 1.455 residenti ed era suddiviso in 7 frazioni:"}
{"id": "2399968", "revid": "118497241", "url": "https://it.wikipedia.org/wiki?curid=2399968", "title": "Ratnapura", "text": "Ratnapura (in tamil: \u0b87\u0bb0\u0ba4\u0bcd\u0ba4\u0bbf\u0ba9\u0baa\u0bc1\u0bb0\u0bbf, in singalese: \u0dbb\u0dad\u0dca\u0db1\u0db4\u0dd4\u0dbb) \u00e8 una citt\u00e0 cingalese situata nell'entroterra sud dello Sri Lanka di circa 52.000 abitanti ed \u00e8 il capoluogo dell'omonimo distretto. \u00c8 nota come citt\u00e0 delle gemme.\nEconomia.\nCommercio delle gemme.\nL'economia locale \u00e8 fortemente incentrata sul commercio delle gemme, in particolare zaffiri e rubini di cui il suolo \u00e8 ricco; l'appellativo di citt\u00e0 delle gemme dipende proprio da questo commercio.\nLa maggior parte degli uomini d'affari del settore operano a Ratnapura. Ci sono anche numeri considerevoli di commercianti di gemma stranieri in citt\u00e0. Fra i commercianti stranieri, i tailandesi sono la maggioranza. Ogni giorno, un grande numero di commercianti provenienti dai sobborghi e dalle altre citt\u00e0 si raggruppa in centro per vendere o comprare gemme.\nAgricoltura.\nAnche il settore agricolo della citt\u00e0 \u00e8 sviluppato bene. Le grandi piantagioni di t\u00e8 e gomma circondano la citt\u00e0. Anche la coltivazione del riso un tempo era molto sviluppata ma affronta al momento un futuro incerto perch\u00e9 molti coltivatori la stanno abbandonando per dar spazio alla ricerca delle gemme."}
{"id": "2399969", "revid": "999533", "url": "https://it.wikipedia.org/wiki?curid=2399969", "title": "Gran Premio di San Marino 1993", "text": "Il Gran Premio di San Marino 1993 \u00e8 stato un Gran Premio di Formula 1 disputato il 25 aprile 1993 all'Autodromo Enzo e Dino Ferrari di Imola. La gara \u00e8 stata vinta da Alain Prost su Williams e con questo primo posto salgono a 46 i successi in Formula 1. Per il giovane tedesco Schumacher arriva il 10\u00b0 podio in Formula 1.\nQualifiche.\nAncora una volta le Williams si dimostrano molto superiori a tutte le altre vetture e Prost e Hill monopolizzano la prima fila, con quasi due secondi di vantaggio sul terzo, Schumacher. Quarto \u00e8 Senna, che precede Wendlinger, Andretti, Blundell, Berger, Alesi e Brundle.\nGara.\nPrima della gara sul circuito romagnolo cade un acquazzone; smette di piovere prima della partenza, ma la pista rimane bagnata. Al via Hill e Senna superano Prost, che scivola in terza posizione davanti a Schumacher e Berger. I primi a ritirarsi sono Blundell e Patrese, entrambi per incidente. Al settimo giro la Williams Renault di Alain Prost ha la meglio sulla McLaren Ford di Ayrton Senna, conquistando la seconda posizione; poco dopo i piloti di testa rientrano ai box per montare gomme da asciutto, operazione nella quale Hill perde parecchio tempo, pur mantenendo la testa della corsa davanti a Senna e al compagno di squadra.\nProst conquista poi la testa della corsa con un doppio sorpasso alla Tosa ai danni di Senna e Hill, il quale \u00e8 superato anche dal brasiliano; l'inglese si ritira poi al 21\u00ba giro, quando esce di pista per problemi ai freni. Dodici tornate pi\u00f9 tardi anche Andretti, risalito in quinta posizione, ha lo stesso problema, mentre al 40\u00ba passaggio Alesi, quinto grazie al ritiro dell'americano, deve abbandonare per problemi alla frizione. Tre giri dopo anche Senna \u00e8 costretto al ritiro per problemi idraulici, lasciando la seconda piazza a Schumacher, mentre Wendlinger si ritira a tredici giri dalla fine per problemi al motore; Alain Prost con la Williams Renault vince quindi davanti alla Benetton Ford di Michael Schumacher, Brundle (che porta la Ligier al secondo podio stagionale), Lehto (classificatosi quarto nonostante la rottura del motore a due giri dalla fine), Alliot e Barbazza, sesto per la seconda volta consecutiva con la Minardi Ford. Per la prima e unica volta nella storia della Formula 1, un pilota della Minardi va a punti in due Gran Premi consecutivi."}
{"id": "2399970", "revid": "729019", "url": "https://it.wikipedia.org/wiki?curid=2399970", "title": "Guilty of", "text": "Guilty of \u00e8 l'album di debutto della band canadese Flatlined. Esce il 20 aprile del 2004 con etichetta Dead Set Records."}
{"id": "2399972", "revid": "729019", "url": "https://it.wikipedia.org/wiki?curid=2399972", "title": "Castello di Miranduolo", "text": "Il castello di Miranduolo, nello stato di rovina, era un castello medievale della Val di Merse, nel comune di Chiusdino, a sud di Siena, di cui si hanno notizie dall'XI secolo.\nStoria e descrizione.\nL'importanza di questo insediamento, legato per lungo tempo alle sorti feudali dei conti della Gherardesca, \u00e8 da mettere in relazione all'estrazione ed al commercio dei metalli. Lungo le varie fasi storiche l'insediamento ha di conseguenza conosciuto diversi adattamenti collegati alle necessit\u00e0 operative e all'evoluzione del suo ruolo signorile.\nAl centro del castello sorgeva un \"palatium\", collocato in posizione sommitale, che ha conosciuto diversi stadi costruttivi, dall'XI secolo fino al progressivo abbandono (fine XIII - inizio XIV secolo), ed una distruzione, ad opera del Vescovo di Volterra, in un quadro di rivalit\u00e0 signorile sulle Colline Metallifere. Di questo palazzo sono ancora visibili le poderose fondazioni.\nIl castello, dal 2001, \u00e8 stato studiato approfonditamente da un gruppo di archeologi ed esperti. \nIl sito archeologico \u00e8 vicino al paese di Chiusdino."}
{"id": "2399973", "revid": "135182", "url": "https://it.wikipedia.org/wiki?curid=2399973", "title": "Tunnel", "text": ""}
{"id": "2399979", "revid": "123448118", "url": "https://it.wikipedia.org/wiki?curid=2399979", "title": "You Gotta Love Someone", "text": "You Gotta Love Someone \u00e8 un brano composto da Elton John con testo di Bernie Taupin ed interpretato dallo stesso cantante britannico, pubblicato come singolo nel 1990.\nIl brano.\nMusicalmente parlando, si presenta come una canzone di chiaro stampo pop: Elton suona il pianoforte, ed \u00e8 accompagnato da Randy Jackson al basso, Kenny Arnoff alla batteria e David Paich alle tastiere. Micheal Landau e Steve Lukather sono presenti alle chitarre; alle percussioni troviamo Paulinho Da Costa. Si cimentano infine ai cori Julia Waters, Oren Waters, Maxine Waters, Phyllis Yvonne Williams, Carmen Twilie, Mona Lisa Young, Sweet Pea Atkinson e Donald Ray Mitchell. Nessun membro della Elton John Band originale suona quindi nel pezzo; il testo di Bernie Taupin significa \"Devi Amare Qualcuno\".\n\"You Gotta Love Someone\", facente peraltro parte della colonna sonora del film di Tony Scott \"Giorni di tuono\" (\"Days of Thunder\"), fu pubblicata come singolo subito dopo il doppio \"Sacrifice\"/\"Healing Hands\": non ebbe un grandissimo successo, conseguendo una #33 UK e una #43 USA, ma raggiungse la #1 in Canada e nella classifica statunitense della Adult contemporary music. Fu inoltre inclusa nella raccolta del 1990 \"The Very Best of Elton John\" (#1 UK) e nel box set \"To Be Continued\", sempre del 1990."}
{"id": "2399985", "revid": "486946", "url": "https://it.wikipedia.org/wiki?curid=2399985", "title": "Legge 81", "text": ""}
{"id": "2399988", "revid": "767487", "url": "https://it.wikipedia.org/wiki?curid=2399988", "title": "Deaf Leading the Blind", "text": "Deaf Leading the Blind \u00e8 il secondo album per la band canadese Flatlined. Esce il 5 giugno 2007, con etichetta Vodoo Records."}
{"id": "2399992", "revid": "1613450", "url": "https://it.wikipedia.org/wiki?curid=2399992", "title": "Luke Goss", "text": "Insieme al fratello gemello Matt e a Craig Logan, fece parte del gruppo musicale dei Bros.\nCome attore ha raggiunto fama mondiale per i suoi ruoli del \"villain\" Jared Nomak in \"Blade II\" e dello spietato principe Nuada in \"\"."}
{"id": "2399995", "revid": "1444886", "url": "https://it.wikipedia.org/wiki?curid=2399995", "title": "Capitale della moda", "text": "\u00c8 chiamata capitale della moda una citt\u00e0 molto influente del settore, nella quale la progettazione, la produzione e la vendita al dettaglio dei prodotti, insieme ad eventi come settimane della moda, generano un fatturato significativo. In una capitale della moda hanno spesso sede parecchi stilisti e case di moda.\nLe quattro maggiori capitali mondiali della moda, definite in inglese \"Big Four\" (\"Grandi Quattro\"), sono Milano, Parigi, New York e Londra. Negli ultimi anni, comunque, l'importanza dell'industria della moda \u00e8 cresciuta in diverse altre citt\u00e0 nel mondo, come ad esempio Roma, Berlino, Barcellona, Tokyo, San Paolo del Brasile e Los Angeles.\nDefinizione di capitale della moda.\nOltre al loro ruolo di leader nella moda, le capitali della moda hanno solitamente un mix di attivit\u00e0 legate agli affari, alla finanza, all'intrattenimento, alla cultura e al tempo libero, mix che viene riconosciuto per avere un'identit\u00e0 unica e forte. \u00c8 stato anche notato che lo status di \"capitale della moda\" \u00e8 diventato sempre di pi\u00f9 legato al profilo nazionale e internazionale della citt\u00e0. Le capitali della moda, tendenzialmente, sono parte di una pi\u00f9 ampia scena legata al design, con scuole di design, riviste di moda e un mercato locale di clienti affluenti.\nSpesso il termine capitale della moda \u00e8 usato per descrivere le citt\u00e0 che ospitano le settimane della moda, in particolare a Milano, Parigi, Londra e New York, per esibire la propria industria. Varie altre citt\u00e0 ospitano delle settimane della moda che sono anch'esse influenti nella moda globale.\nStoria.\nStoricamente, varie citt\u00e0 sono state, a turno, capitali della moda. Durante il Rinascimento, diverse citt\u00e0-stato italiane, grazie all'influenza culturale che esercitavano in quel periodo storico, erano considerate le principali \"trendsetter\" d'Europa. Tra queste citt\u00e0 vi erano Firenze, Milano, Roma, Torino, Napoli, Genova e Venezia.\nVerso la fine del XVI secolo, sotto l'influenza della corte regia britannica, Londra \u00e8 diventata una delle pi\u00f9 importanti citt\u00e0 europee nel campo della moda. Similmente, grazie al potere della Spagna in questo periodo storico, la corte spagnola ha iniziato a influenzare la moda, rendendo Madrid un altro principale centro per il settore. Analoga sorte \u00e8 spettata a Parigi, un secolo dopo, grazie all'influenza della corte regia francese, sotto il re Luigi XIV.\nDurante il XIX secolo, con il potente Impero britannico e la giovane Regina Vittoria sul trono (dal 1837), Londra \u00e8 tornata a essere una delle principali citt\u00e0 nel settore della moda. Ciononostante, ha continuato a guardare a Parigi per ispirazioni stilistiche, tanto che lo stilista britannico Charles Frederick Worth, si rec\u00f2 presso la capitale francese nel 1846 per perfezionare e poi vendere le sue creazioni, tenendo anche le prime sfilate e lanciando per la prima volta il concetto di \"fashion label\".\nClassifica annuale.\nUna classifica annuale delle principali capitali della moda viene stilata dalla \"Global Language Monitor\", una compagnia statunitense che traccia le tendenze attraverso l'uso linguistico in tutto il mondo. La classifica per il 2020 delle principali trentacinque capitali della moda, secondo tale societ\u00e0, \u00e8 riportata di seguito:"}
{"id": "2400001", "revid": "767487", "url": "https://it.wikipedia.org/wiki?curid=2400001", "title": "Bajangol", "text": "Bajangol (in mongolo \u0411\u0430\u044f\u043d\u0433\u043e\u043b, \"fiume ricco\") \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator, capitale della Mongolia. A sua volta \u00e8 suddiviso in 20 horoo (sottodistretti). In precedenza, durante il periodo comunista, era chiamato \"Distretto Ottobre\" (\u041e\u043a\u0442\u044f\u0431\u0440\u0438\u0439\u043d \u0440\u0430\u0439\u043e\u043d).\nBajangol nel 2013 ha una popolazione di 192.614 abitanti."}
{"id": "2400003", "revid": "59976", "url": "https://it.wikipedia.org/wiki?curid=2400003", "title": "Citt\u00e0 della moda", "text": ""}
{"id": "2400011", "revid": "317584", "url": "https://it.wikipedia.org/wiki?curid=2400011", "title": "Teleradiodiffusione", "text": ""}
{"id": "2400012", "revid": "2166047", "url": "https://it.wikipedia.org/wiki?curid=2400012", "title": "Monte Aso", "text": "Il \u00e8 il pi\u00f9 grande vulcano attivo del Giappone, ed \u00e8 tra i maggiori al mondo. Esso si trova nella prefettura di Kumamoto, sull'isola di Ky\u016bsh\u016b. La sua vetta \u00e8 a s.l.m. Il monte Aso ha una delle pi\u00f9 grandi caldere del mondo ( a nord-sud e a est-ovest). La caldera ha una circonferenza di circa , anche se fonti diverse variano il perimetro esatto.\nGeologia.\nIl gruppo del cono centrale dell'Aso si compone di cinque vette: Monte Neko, Monte Taka, Monte Naka, Monte Eboshi, e il Monte Kishima. Il punto pi\u00f9 alto \u00e8 la cima del Monte Taka, a metri d'altitudine. \u00c8 possibile accedere al cratere del Monte Naka tramite la strada del lato ovest. Il cratere contiene un vulcano attivo che emette continuamente fumo e ha occasionali eruzioni. Solo il cratere settentrionale (il primo cratere che si \u00e8 formato), \u00e8 stato attivo per gli ultimi settanta anni (1974, 1979, 1984 - 1985, 1989 - 1991 e 2004).\nL'attuale caldera presente sull'Aso \u00e8 dovuta ad un ciclo di eruzioni che si verificano assiduamente su una gamma di . La caldera, una delle pi\u00f9 grandi del mondo, contiene addirittura la citt\u00e0 di Aso e si estende per circa da est a ovest e per circa a nord a sud.\nEjecta, derivante dalla grande eruzione della caldera presente circa anni fa, copre pi\u00f9 di ed \u00e8 equivalente al volume del monte Fuji.\nStoria.\nL'eruzione che ha formato l'attuale vulcano Aso \u00e8 avvenuta circa anni fa.\nQuattro grandi eruzioni si sono verificate nel corso di un periodo che va da a anni fa. La quarta eruzione \u00e8 stata la pi\u00f9 grande e la pi\u00f9 disastrosa, con la cenere vulcanica che ha coperto l'intera regione di Ky\u016bsh\u016b estendendosi anche fino alla prefettura di Yamaguchi.\nIl Monte Taka, Monte Naka, Monte Eboshi e il Monte Kishima sono dei coni che si sono formati con la quarta eruzione della caldera. Il cono del Monte Naka \u00e8 tuttora attivo.\nCi sono circa 320 ponti ad arco in pietra nella prefettura di Kumamoto, compreso il Tsujun-kyo e Reidai-kyo Midorikawa ponti sul fiume, che sono importanti beni culturali nazionali. Tutti derivano dai depositi di cenere delle nubi piroclastiche.\nIl monte venne inserito nel 1964 nella lista dei \"100 famosi monti del Giappone\" (Nihon hyaku meizan) di Ky\u016bya Fukada."}
{"id": "2400021", "revid": "848247", "url": "https://it.wikipedia.org/wiki?curid=2400021", "title": "Fondo (Traversella)", "text": "Fondo (\"Fond\" in piemontese) \u00e8 una frazione di Traversella in Valchiusella.\nToponimo.\nPrende il nome dal fatto che si trova al termine della valle, al \"fondo\" della valle.\nCaratteristiche.\nA Fondo termina la strada che percorre la Valchiusella. Continua solamente una strada sterrata che conduce alle frazioni superiori e particolarmente a \"Tallorno\", con bella Chiesa di pietra.\nIl Chiusella lambisce l'abitato della frazione.\nPoco sopra la frazione si trova la cascata formata dal \"torrente Ribordone\", zona sempre molto frequentata da turisti e gitanti.\nEscursionismo ed alpinismo.\nFondo \u00e8 luogo di partenza per numerose escursioni e salite alpinistiche in alta Valchiusella:"}
{"id": "2400023", "revid": "287204", "url": "https://it.wikipedia.org/wiki?curid=2400023", "title": "HMS Berwick (65)", "text": "L'HMS \"Berwick\" (Pennant number 65) \u00e8 stato un incrociatore pesante Classe County, tipo \"Kent\", della Royal Navy. Venne impostato nei cantieri Fairfield Shipbuilding and Engineering Company di Govan, in Scozia il 15 settembre 1924, varato il 30 marzo 1926 ed entr\u00f2 in servizio il 12 luglio 1927.\nServizio.\nDopo l'entrata in servizio la \"Berwick\" venne inviata in Cina, dove rimase fino ad un temporaneo trasferimento nel Mar Mediterraneo nel 1936. Dopo una serie di importanti lavori portati avanti tra il 1937 ed il 1938 al rientro in servizio serv\u00ec nel teatro di operazioni Nordamericano e nelle Indie Occidentali con l'Ottavo Squadrone Incrociatori fino al 1939. Allo scoppio della Seconda guerra mondiale ebbe compiti di scorta a convogli atlantici, per formare successivamente la Forza \"F\", insieme alla \"York\", con l'obiettivo di intercettare le navi corsare tedesche. Nel periodo successivo non ne venne bloccata nessuna ma nel marzo 1940 riusc\u00ec a intercettare nello Stretto di Danimarca i mercantili \"Wolfsburg\" e \"Uruguay\" che tentavano di forzare il blocco.\nIl 9 aprile seguente partecip\u00f2 alla Campagna di Norvegia e il 10 maggio all'Invasione dell'Islanda. Venne quindi riassegnata alla Forza \"H\" con base a Gibilterra, dove giunse il 7 novembre. L'11 novembre scort\u00f2 la portaerei \"Illustrious\" che lanci\u00f2 i suoi aerei contro la Base navale di Taranto nella cosiddetta Notte di Taranto. Pi\u00f9 avanti nello stesso mese scort\u00f2 convogli tra l'Egitto e la Grecia.\nIl 24 novembre ricevette l'ordine di dirigersi a Freetown, in Sudafrica, scortando la portaerei \"Formidable\" insieme alla sorella \"Norfolk\". Li avrebbero formato la Forza \"K\" per dare la caccia all'incrociatore da battaglia tedesco \"Admiral Scheer\" ma il 27 novembre questi ordini vennero ritirati e la \"Berwick\" venne trasferita nell'Atlantico settentrionale con compiti di scorta a convogli.\nMentre si dirigeva verso Gibilterra partecip\u00f2 alla Battaglia di Capo Teulada, dove venne colpito due volte da colpi da 203 mm. Sette uomini vennero uccisi e nove feriti, la torretta Y venne messa fuori uso mentre il secondo colpo cadde nei quartieri degli ufficiali senza causare vittime.\nIl 25 dicembre 1940, mentre scortava il convoglio di trasporti truppe WS-5A al largo delle Isole Canarie venne attaccata dall'incrociatore pesante tedesco \"Admiral Hipper\". La \"Berwick\" ebbe la peggio nello scontro e fu costretta a tornare in patria per riparazioni, che durarono fino al giugno 1941.\nRientrata in servizio venne aggregata alla \"Home Fleet\" e per il resto del conflitto scort\u00f2 convogli diretti in Unione Sovietica attraverso il Mare del Nord e l'Artico. Nel febbraio 1942 scort\u00f2 le portaerei che attaccarono la nave da battaglia tedesca \"Tirpitz\" alla fonda ad Altenfjord. Partecip\u00f2 ad una analoga missione anche nel 1944 e nel 1945. L'ultima missione della \"Berwick\" fu di scorta alle portaerei che attaccarono la costa norvegese nel 1945.\nDopo la fine del conflitto venne venduta alla British Iron and Steel Company il 15 giugno 1948 ed arriv\u00f2 a Blyth il 12 luglio seguente per essere demolita presso i cantieri Hughes Bolkow."}
{"id": "2400025", "revid": "254059", "url": "https://it.wikipedia.org/wiki?curid=2400025", "title": "Bajanz\u00f9rh", "text": "Bajanz\u00f9rh (in mongolo \u0411\u0430\u044f\u043d\u0437\u04af\u0440\u0445) \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 24 horoo (sottodistretti). \nIl pi\u00f9 grande fra i distretti della capitale si estende a sud est della citt\u00e0. Fu istituito nel 1965 e nel 2006 contava una popolazione di 184.690 abitanti con 44.138 nuclei familiari. In questo distretto si contano un totale di 23 scuole statali e 19 scuole secondarie."}
{"id": "2400028", "revid": "111442492", "url": "https://it.wikipedia.org/wiki?curid=2400028", "title": "Easier to Walk Away", "text": "Easier to Walk Away \u00e8 un brano composto da Elton John con testo di Bernie Taupin ed interpretato dallo stesso cantante britannico, pubblicato come singolo nel 1990.\nIl brano.\nSi presenta come una canzone di stampo pop, abbastanza ritmata: Elton suona il pianoforte ed \u00e8 accompagnato da Randy Jackson al basso e Kenny Arnoff alla batteria. Michael Landau e Paul Jackson Jr. suonano le chitarre; David Lasley, Sir Harry Bowens, Donald Ray Michell e Sweet Pea Atkinson si cimentano ai cori. James Newton Howard \u00e8 presente ai sintetizzatori e predispone gli arrangiamenti; troviamo infine Micheal Mason al synclavier. Il testo di Bernie significa \"\u00c8 Pi\u00f9 Facile Andare Via\".\n\"Easier to Walk Away\" fu distribuita come singolo solo in alcuni Paesi come Regno Unito e Canada (ma non, ad esempio, negli Stati Uniti). Consegu\u00ec una #63 UK, una #59 in Canada e una #51 in Germania; ci\u00f2 nonostante, venne inclusa nella vendutissima raccolta \"The Very Best of Elton John\" (#1 UK, 1990). La canzone fa anche parte delle tracce costituenti la versione statunitense del box set \"To Be Continued\" (anch'esso del 1990)."}
{"id": "2400031", "revid": "110157", "url": "https://it.wikipedia.org/wiki?curid=2400031", "title": "\u010cing\u0117lt\u0117j", "text": "\u010cing\u0117lt\u0117j (in mongolo \u0427\u0438\u043d\u0433\u044d\u043b\u0442\u044d\u0439) \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 19 horoo (sottodistretti)."}
{"id": "2400032", "revid": "467420", "url": "https://it.wikipedia.org/wiki?curid=2400032", "title": "Bernardo Canal", "text": "Biografia.\nNacque da Giacomo e da Maria Battistella. I Canal erano un'illustre famiglia gi\u00e0 inclusa nel patriziato veneziano, ma Bernardo aveva rinunciato all'aristocrazia e, di conseguenza, modific\u00f2 il proprio cognome togliendo la particella nobiliare \"de\".\nStudi\u00f2 a Venezia con l'abate Natale Talamini per poi iscriversi alla facolt\u00e0 politico-legale dell'Universit\u00e0 degli Studi di Padova dalla quale usc\u00ec licenziato (ma non laureato).\nPartecip\u00f2 ai moti antiaustriaci del 1848 a Venezia. \nArrestato il 28 giugno 1852 fu rinchiuso nella carceri di Mantova, processato il 4 dicembre e giustiziato il 7 dicembre con Enrico Tazzoli, Angelo Scarsellini , Carlo Poma Giovanni Zambelli a Belfiore."}
{"id": "2400033", "revid": "43530", "url": "https://it.wikipedia.org/wiki?curid=2400033", "title": "Yoshiyuki Okamura", "text": ""}
{"id": "2400039", "revid": "729019", "url": "https://it.wikipedia.org/wiki?curid=2400039", "title": "Alan Brooke", "text": "Egli fu capo dell'Imperial General Staff durante la Seconda guerra mondiale e venne promosso Feldmaresciallo nel 1944. Come consigliere del Chiefs of Staff Committee, Brooke fu uno dei principali consiglieri militari del primo ministro Winston Churchill e, col ruolo di coordinatore delle forze militari britanniche, fu uno dei contributori di maggior peso ma meno conosciuti della vittoria finale nel 1945. Dopo essersi ritirato dall'esercito, il Feldmaresciallo lord Alanbrooke (come divenne noto) prest\u00f2 servizio come Lord Gran Conestabile d'Inghilterra durante l'incoronazione della regina Elisabetta II nel 1953. I suoi diari di guerra sono stati sovente oggetto di discussione da parte degli storici per i numerosi giudizi dati sulla politica di Churchill e sulla conduzione del conflitto.\nBiografia.\nI primi anni.\nAlan Brooke nacque nel 1883 a Bagn\u00e8res-de-Bigorre, Hautes-Pyr\u00e9n\u00e9es in Francia, da una famiglia anglo-irlandese dell'Ulster occidentale, con una lunga tradizione militare. Egli era il settimo e minore dei figli di Sir Victor Brooke, III baronetto, di Colebrooke, Brookeborough, Contea di Fermanagh, Irlanda, e di sua moglie Alice Bellingham, figlia secondogenita di Sir Alan Bellingham, III baronetto, di Castle Bellingham nella Contea di Louth. Brooke venne educato a Pau, in Francia, ove visse sino all'et\u00e0 di 16 anni. Grazie a questi primi anni egli impar\u00f2, oltre all'inglese, anche il francese che era in grado di parlare e scrivere fluentemente.\nDecise a questo punto di entrare a far parte dell'esercito britannico e, dopo il diploma alla Royal Military Academy di Woolwich, Brooke fu ammesso dal 24 dicembre 1902 nel \"Royal Regiment of Artillery\" come sottotenente. Durante la prima guerra mondiale egli prest\u00f2 servizio nella Royal Artillery in Francia dove ottenne la reputazione di grande stratega. Nella battaglia della Somme del 1916 egli introdusse il sistema francese delle \"creeping barrage\", aiutando cos\u00ec la protezione delle truppe di fanteria sotto il fuoco delle mitragliatrici nemiche. Brooke termin\u00f2 il conflitto col grado di Tenente Colonnello e dopo aver ricevuto per ben due volte la medaglia del Distinguished Service Order.\nTra le due guerre egli fu lettore allo Staff College, Camberley e quindi all'Imperial Defence College, dove Brooke conobbe gran parte di quelli che poi diverranno suoi compagni d'arme durante la Seconda guerra mondiale. Dalla met\u00e0 degli anni '30 Brooke ottenne un gran numero di nomine importanti: Ispettore d'Artiglieria, Direttore del Training Militare e General Officier Commanding della Mobile Division. Nel 1938, alla promozione a Tenente Generale egli ottenne il comando dell'Anti-Aircraft Corps (rinominato Anti-Aircraft Command nell'aprile del 1939) e strinse una stretta amicizia con l'Ammiraglio dell'Aria Hugh Dowding, il Comandante in capo del \"Fighter Command\", che fu una delle basi vitali per la cooperazione con l'esercito nell'ambito della Battaglia d'Inghilterra. Nel luglio del 1939 Brooke venne trasferito alla direzione del \"Southern Command\". Con lo scoppio della seconda guerra mondiale, Brooke era uno dei generali pi\u00f9 famosi dell'esercito britannico.\nLa seconda guerra mondiale.\nComandante nelle Fiandre, in Francia ed in Inghilterra.\nA seguito dello scoppio del secondo conflitto mondiale, Brooke ottenne il comando del II Corps nel British Expeditionary Force (che includeva come subordinata anche le formazioni della 3\u00aa divisione, comandata dall'allora Maggiore Generale Bernard Montgomery). Come comandante di corpo d'armata Brooke aveva una visione pessimistica delle possibilit\u00e0 delle forze alleate di contrastare quelle tedesche. Egli era scettico sulla qualit\u00e0 e sulla determinazione dell'Esercito francese. Egli riponeva anche poca fiducia nei confronti di Lord Gort, comandante del British Expeditionary Force, che Brooke riteneva essere pi\u00f9 attento ai dettagli che alla visione strategica complessiva. Gort, d'altro canto, reputava Brooke troppo pessimista e pensava di rimpiazzarlo nel giro di breve.\nQuando ebbe luogo la controffensiva tedesca, Brooke stesso si distinse nel condurre le proprie truppe nella ritirata di Dunkerque. Sul finire del maggiore del 1940 il suo corpo dovette fronteggiare l'attacco pi\u00f9 forte da parte delle truppe tedesche nei pressi di Ypres dove si trov\u00f2 col fianco sinistro esposto dopo la capitolazione dell'Esercito belga. Brooke ordin\u00f2 dunque alla 3\u00aa divisione di coprire il fianco sguarnito, fatto che per\u00f2 venne complicato dalle manovre condotte in piena oscurit\u00e0 della notte. Spostando le truppe a nord per accogliere i nuovi arrivati da Dunkerque, i tedeschi nel frattempo si spostavano lungo la costa ed il II Corps dovette ritirarsi a Dunkerque il 29 maggio e Brooke dovette fare ritorno in Inghilterra lasciando il corpo nelle mani di Montgomery.\nPoco dopo l'evacuazione di Dunkerque egli venne nuovamente rinviato in Francia per ottenere il controllo delle rimanenti truppe britanniche rimaste nel paese. Brooke ben prest\u00f2 si rese conto che la situazione era insostenibile e nella sua prima conversazione col primo ministro Winston Churchill egli insistette sul fatto che tutte le forze britanniche dovessero essere ritirate dalla Francia. Churchill inizialmente obiett\u00f2 a questa proposta ma venne poi convinto da Brooke che circa 200.000 tra truppe inglesi e alleate potessero essere evacuate dai porti della Francia nord occidentale.\nDopo essere tornato da una breve permanenza al comando del Southern Command, Brooke venne nominato nel luglio del 1940 al comando delle United Kingdom Home Forces per prendere l'incarico dei preparativi anti-invasione. Il compito di Brooke sarebbe stato dunque quello di dirigere l'ordine di battaglia in caso di sbarco diretto dei tedeschi in terra inglese. Contrariamente al suo predecessore generale Ironside, che preferiva una difesa costiera, Brooke si focalizz\u00f2 nello sviluppo di una riserva mobile che avrebbe dovuto prevenire lo sbarco nemico prima che questo potesse radicarsi sul territorio inglese. Venne quindi predisposta una leggera difesa costiera giusto per assicurare che gli sbarchi non avvenissero immediatamente. In uno scritto dopo la guerra, Brooke disse di aver avuto \"l'intenzione di usare anche gas nervino sulla spiaggia\".\nBrooke riteneva che il problema di un comando unificato di tre servizi fosse un \"grave pericolo\" per la difesa della nazione. Malgrado questo, oltre al fatto che le forze disponibili non raggiunsero mai il numero da lui predisposto mentalmente, Brooke consider\u00f2 la situazione lontana dall'essere senza speranza in caso di invasione da parte della Germania. \"Noi potremmo trovarci a fronteggiare una battaglia disperata e nel futuro potremmo avere problemi, ma penso che l'ultima parola sulla difesa di queste coste sar\u00e0 la nostra\".\nCapo dello Stato maggiore Imperiale.\nNel dicembre del 1941 Brooke succedette al Feldmaresciallo John Dill come Capo dello Stato maggiore Imperiale, comandante in capo del British Army, nomina nella quale egli rappresent\u00f2 l'esercito nella Chiefs of Staff Committee. Nel marzo del 1942 egli succedette all'Ammiraglio della Flotta Sir Dudley Pound come consigliere del \"Chiefs of Staff Committee\", mantenendo questo incarico sino al suo ritiro dal servizio attivo nel 1946.\nPer il resto della Seconda guerra mondiale, Booke si dedic\u00f2 al compito di consigliere militare del primo ministro britannico Winston Churchill (che era anche nel contempo Ministro della Difesa), nel War Cabinet e presso gli Alleati. Come Capo dello Staff Generale Imperiale, Brooke era il capo funzionale dell'esercito e aveva la possibilit\u00e0 di dominare con la forza dell'intelletto e della propria personalit\u00e0 tutto il panorama bellico per parte inglese. Nel 1942 Brooke ader\u00ec al comando degli Alleati con gli Stati Uniti dando vita al \"Combined Chiefs of Staff\".\nBrooke si focalizz\u00f2 essenzialmente sul teatro delle operazioni in Europa, spingendo a favore della teoria che avrebbe poi portato ad un'incursione dal Nord Africa per porre fuori gioco l'Italia dalla guerra e quindi aprire il Mediterraneo agli sbarchi alleati. Malgrado questo i confronti di Brooke sull'argomento con gli altri alleati statunitensi non furono sempre armonici.\nDurante una conferenza a Londra nell'aprile del 1942, Brooke e Churchill pare avessero suggerito a George Marshall, capo dello staff dell'esercito statunitense, che l'Inghilterra avrebbe proceduto autonomamente con uno sbarco in Francia. Alla Conferenza di Casablanca nel gennaio del 1943 venne deciso che gli alleati avrebbero invaso la Sicilia al comando del generale statunitense Dwight D. Eisenhower, una decisione che difatti posticip\u00f2 l'invasione dell'Europa occidentale al 1944. L'accordo di Casablanca fu infatti un compromesso, in gran parte voluto dal vecchio amico di Brooke, il Feldmaresciallo Sir John Dill, capo della missione britannica a Washington (DC). \u00abIo ho con lui [Dill] un indubbio debito di gratitudine per l'aiuto prestatomi in quell'occasione e in molte altre simili\u00bb, scriver\u00e0 Brooke dopo la guerra. Ad ogni modo questa conduzione delle iniziative da parte americana non manc\u00f2 di oltraggiare alcuni alti ufficiali inglesi che vedevano invece in Brooke la persona pi\u00f9 adatta a condurre un'operazione di questo rilievo.\nAd ogni modo, col crescere della forza americana, divenne arduo per Brooke riuscire a guadagnare influenza nello \"staff\" generale delle operazioni. Nel maggio del 1943 venne fissato un tempo per l'esecuzione dell'Operazione Overlord anche se Brooke continuava ancora ad avere forti dubbi sulla riuscita dei piani, proponendo invece una strategia maggiormente inflessibile e pi\u00f9 diretta.\nFu a questo punto che Brooke si rese conto che il suo alto incarico contava meno delle responsabilit\u00e0 che i vari generali impegnati nel teatro di guerra avevano per loro grado, ma che attraverso la sua posizione poteva scegliere i generali che avrebbero preso parte agli scontri oltre a disporre quanti uomini avrebbero avuto e quante munizioni. Quando si trov\u00f2 a dover scegliere i giusti comandanti da inviare egli trov\u00f2 con difficolt\u00e0 ufficiali validi, in quanto molte delle sue migliori conoscenze erano morte nella Prima guerra mondiale, il che fu una delle principali difficolt\u00e0 dell'Inghilterra dall'inizio del secondo conflitto mondiale. Quando il generale Sir Claude Auchinleck dovette essere sostituito alla guida del comando del Medio Oriente per decisione di Winston Churchill, il Primo Ministro britannico in un primo momento propose proprio a Brooke di assumere l'incarico; il capo di Stato maggiore Imperiale per\u00f2 prefer\u00ec rinunciare ritenendo che la sua funzione fosse indispensabile a Londra per controllare la pianificazione strategica accanto a Churchill.\nAl comando della Eighth Army nel 1942, Brooke prefer\u00ec porvi il Tenente Generale Bernard Montgomery anzich\u00e9 il Tenente Generale William Gott, il candidato proposto da Churchill. Poco dopo Gott venne ucciso in un incidente aereo e Montgomery dovette per forza di cose ottenere il comando. Brooke si trov\u00f2 a riflettere poi sul tragico evento che port\u00f2 alla nomina di Montgomery e tese a vederlo come un intervento divino per porre la persona giusta al posto giusto al momento giusto. Gi\u00e0 all'inizio del 1942 a Brooke era stato offerto il comando delle forze britanniche nel Medioriente, ma aveva rifiutando in quanto sapeva di essere il solo a poter condurre la guerra in maniera fruttuosa accanto a Churchill.\nL'anno successivo, la guerra aveva preso un volto nuovo e Brooke non si riteneva pi\u00f9 necessario al fianco di Churchill e pertanto si dedic\u00f2 a prendere il comando dell'invasione alleata nell'Europa occidentale, posto che Brooke si arrogava ormai quasi per diritto. Durante la Conferenza di Quebec nell'agosto del 1943, venne deciso che il comando dovesse essere assegnato al generale statunitense George C. Marshall. (anche se poi il lavoro di Marshall come capo dello staff statunitense era troppo importante per permettergli di lasciare Washington DC e pertanto venne nominato al suo posto Dwight D. Eisenhower.) Brooke si trov\u00f2 quindi nuovamente in disappunto, sia per essere stato surclassato su una decisione difatti assegnatagli da Churchill, sia perch\u00e9 il comando venne affidato ancora una volta ad un generale statunitense.\nIl rapporto con Churchill.\nDurante gli anni della Seconda guerra mondiale, Brooke ebbe un rapporto tempestoso con Winston Churchill. Brooke era spesso frustrato dai metodi di lavoro del primo ministro, dal suo abuso nell'uso dei generali ed ai costanti riferimenti alla strategia. Allo stesso tempo Brooke ammirava grandemente Churchill per il modo con cui aveva ispirato gli Alleati a perseguire la causa della guerra. In un famoso passaggio dei diari di guerra di Brooke, Churchill viene descritto come un \"genio misto ad una stupefacente pessima visione delle cose --egli \u00e8 l'uomo pi\u00f9 difficile col quale si possa lavorare e col quale io mi sia mai scontrato ma mai avrei voluto perdermi l'occasione di lavorare con lui per nulla al mondo!\".\nQuando le fantasiose strategie di Churchill entravano in collisione con la strategia militare vera e propria, solo Brooke era l'unico ad essere in grado di tenergli testa ed a riportarlo alla realt\u00e0 dei fatti. Churchill disse di Brooke: \u201cQuando sbattevo i pugni e gli giravo la faccia cosa faceva? Egli batteva i pugni sul tavolo dall'altra parte e mi guardava. Questo era Brookes, un Ulsterman che nessuno avrebbe mai voluto come compagno d'arme oppure si!\u201d\nUno dei diverbi fondamentali tra i due era che Churchill desiderava una strategia pi\u00f9 dispersiva sul campo mentre Brooke era pi\u00f9 per una strategia concentrata e mirata. Brooke era infastidito in particolare dalla mania di Churchill di voler catturare la parte nord di Sumatra. In molti casi invece fu Brooke a non vedere le dimensioni politiche della strategia del primo ministro. Brooke ad esempio era scettico nell'intervento britannico in Grecia sul finire del 1944 (durante la \"Dekemvriana\"), credendo che questa operazione non avrebbe fatto nient'altro che portar via truppe dal fronte centrale della Germania. Ma a questo punto la guerra era praticamente vinta e Churchill vide in questa operazione la possibilit\u00e0 di preservare la Grecia dal divenire uno stato comunista sotto l'influenza russa.\nL'equilibrio creatosi nel \"Chiefs of Staff Committee\" venne scardinato nell'ottobre del 1943 quando l'ammiraglio Sir Dudley Pound, predecessore di Brooke come consigliere, si ritir\u00f2 per problemi di salute e l'ammiraglio Sir Andrew Cunningham succedette a Pound come \"First Sea Lord\" e rappresentante della marina nel \"Chiefs of Staff Committee\". Brooke ottenne cos\u00ec un fermo alleato nelle sue argomentazioni con Churchill. Questo fatto port\u00f2 a confronti pi\u00f9 seri tra il primo ministro ed i capi dello staff, soprattutto circa la preparazione degli inglesi agli ultimi punti della Guerra del Pacifico. Brooke ed il resto dei capi dello \"staff\" intendevano reclutare le forze abili al combattimento in Australia, mentre Churchill preferiva sfruttare l'India come base per gli inglesi. I membri dello staff erano sul punto di dimettersi quando venne trovato un compromesso col governo.\nMalgrado i molti punti in disaccordo tra Brooke e Churchill, vi fu molta collaborazione tra i due. Dopo l'ennesimo fiero confronto con Brooke, Churchill disse al suo consigliere militare Sir Hastings Ismay, che egli non pensava fosse possibile continuare oltre a lavorare con Brooke. \u00abMi odia - disse Churchill - posso vedere l'odio trasalire dai suoi occhi\u00bb. Brooke rispose a Ismay: \u00abOdiarlo? Non lo odio. Lo amo. Ma la prima volta che dico a lui che sono d'accordo con quanto propone non si fida di me.\u00bb Quando Churchill seppe di questa risposta disse \"Oh caro Brooke\".\nIl legame tra Brooke e Churchill ebbe molto successo e port\u00f2 la Gran Bretagna alla vittoria nel 1945. Secondo lo storico Sir Max Hastings, questa loro amicizia \u00abcre\u00f2 la pi\u00f9 efficiente macchina per la migliore direzione della guerra pi\u00f9 che in ogni altra nazione coinvolta, anche se i loro giudizi spesso vennero travisati\u00bb.\nI diari di guerra.\nBrooke mantenne dei diari durante l'intero corso della Seconda guerra mondiale. Originariamente destinati a sua moglie Benita, i diari vennero successivamente espansi dallo stesso Brooke con gli avvenimenti sino agli anni '50. Essi contengono una descrizione giornaliera degli eventi bellici visti dalla parte inglese (con alcune indiscrezioni top secret sulle intercettazioni radio tedesche), I pensieri di Brooke sulla strategia come i frequenti aneddoti su molti incontri tenutisi tra gli Alleati nel corso della guerra, sono tra le formule pi\u00f9 ricorrenti.\nI diari sono divenuti anche famosi per le molte critiche che essi muovono a Churchill. Anche se i diari contengono molti passaggi nei quali viene espressa la massima ammirazione per Churchill, essi evidenziano la frustrazione di Brooke nel collaborare col primo ministro. I diari forniscono anche delle opinioni personali di Brooke su altri membri e generali delle forze Alleate. I generali americani Eisenhower e Marshall, ad esempio, sono descritti come scarsi strateghi, mentre l'inglese Feldmaresciallo Lord Alexander addirittura come uno stupido. Tra coloro di cui Brooke ebbe sempre un'immagine positiva vi fu il generale statunitense Douglas MacArthur, Il feldmaresciallo inglese Sir John Dill, e Joseph Stalin. Brooke ammirava Stalin per la sua intelligenza e per la sua graffiante strategia militare. Ad ogni modo per\u00f2 egli non si faceva illusioni sull'uomo Stalin descrivendolo come un personaggio \"freddo, con la faccia da morto, e ogni volta che lo guardo mi immagino che sarebbe in grado di cacciare delle persone fuori dalla loro casa senza problemi se ve ne fosse la necessit\u00e0.\"\nEditi dallo storico Sir Arthur Bryant, i diari vennero pubblicati per la prima volta nel 1957 in una versione censurata (\"The Turn of the Tide\") e nel 1959 (\"Triumph in the West\"). Originariamente i diari non erano stati realizzati per essere pubblicati. L'unica ragione per cui Alanbrooke cambi\u00f2 la sua idea a proposito dei diari fu il credito datogli dai capi dello staff di Churchill sulle memorie di guerra, che essenzialmente ascrivevano al primo ministro molte delle idee da Brooke avute per primo sulla guerra. Anche se la censura non ha riportato nelle edizioni molti dei giudizi e dei pensieri di Brooke, i libri sono divenuti un documento importantissimo della seconda guerra mondiale. Churchill ad ogni modo non apprezz\u00f2 questo libro. Del 2001 \u00e8 la prima pubblicazione dei diari di guerra di Brooke senza censura, editi da Alex Danchev e Daniel Todman, il che ha nuovamente riacceso l'attenzione mediatica su uno dei pi\u00f9 influenti strateghi della Seconda guerra mondiale.\nLa carriera dopo la guerra.\nDopo la seconda guerra mondiale ed il suo ritiro dall'esercito regolare, Brooke, che avrebbe potuto scegliere qualsiasi incarico onorario avrebbe voluto, scelse di divenire Colonnello Comandante dell'Honourable Artillery Company, mantenendo questo incarico dal 1946 al 1954. Inoltre, egli prest\u00f2 servizio come consigliere di molte compagnie industriali e bancarie. Egli fu direttore della Anglo-Iranian Oil Company, della Midland Bank, della National Discount Company e della Belfast Banking Company. Brooke fu noto in particolare come direttore Hudson's Bay Company dove prest\u00f2 servizio per undici anni dal 1948.\nLa vita privata e la passione per l'ornitologia.\nAlan Brooke si spos\u00f2 due volte. Dopo sei anni di fidanzamento, Brooke si spos\u00f2 con Jane Richardson nel 1914, sua vicina di casa. Sei giorni dopo la loro luna di miele, Brooke venne richiamato al fronte nella Prima guerra mondiale. La coppia ebbe una figlia ed un figlio, Rosemary e Thomas. Jane Richardson mor\u00ec a seguito di un incidente automobilistico nel 1925 nel quale per\u00f2 suo marito rimase illeso.\nEgli ritrov\u00f2 la sua felicit\u00e0 quando incontr\u00f2 Benita Lees, figlia di Sir Harold Pelly, IV baronetto, e vedova di Sir Thomas Lees, II baronetto, ed i due si sposarono nel 1929. Il matrimonio fu molto felice e diede alla coppia una figlia ed un figlio, Kathleen e Victor. Durante la guerra la coppia visse a Hartley Wintney, un villaggio dell'Hampshire. Dopo la guerra, la situazione finanziaria degli Alanbrookes forz\u00f2 la coppia a spostarsi nel cottage del giardiniere della loro residenza, affittando il resto dell'abitazione e vivendo li per il resto della loro vita. Gli ultimi anni della loro vita vennero funestati dalla morte della loro figlia, Kathleen, in un incidente a cavallo nel 1961.\nAlan Brooke aveva un grandissimo amore per la natura. La caccia e la pesca erano tra i suoi interessi principali. La sua passione pi\u00f9 grande, ad ogni modo, erano gli uccelli. Brooke era un noto ornitologo e fotografo, al punto da divenire presidente della Zoological Society of London dal 1950 al 1954 e vicepresidente della Royal Society for the Protection of Birds. Durante le pause degli scontri, Brooke solitamente si trovava nelle libreria di Londra alla ricerca di rari libri sugli uccelli. Egli acquist\u00f2 una preziosa collezione di libri appartenuta a John Gould, ma le sue condizioni finanziarie lo obbligarono a vendere questi volumi dopo la guerra.\nLa morte.\nIl 17 giugno 1963, Alanbrooke ebbe un attacco cardiaco e mor\u00ec serenamente nel suo letto al fianco di sua moglie. In quello stesso giorno egli avrebbe dovuto presenziare al Garter Service nella St George's Chapel del Castello di Windsor. Nove giorni pi\u00f9 tardi si svolsero i funerali a Windsor e la sua salma venne tumulata nella chiesa di St Mary, presso la sua casa a Hartley Wintney, dove ancora oggi suo figlio, ultimo erede della viscontea Alanbrooke, continua a vivere."}
{"id": "2400040", "revid": "110157", "url": "https://it.wikipedia.org/wiki?curid=2400040", "title": "Partito Liberale Colombiano", "text": "Il Partito Liberale Colombiano (spagnolo: \"Partido Liberal Colombiano\") \u00e8 un partito politico colombiano di orientamento socioliberale e socialdemocratico e posizionato al centro-sinistra nel panorama politico della Colombia.\nOrigini.\nIl partito \u00e8 stato fondato nel 1848 dal generale Francisco de Paula Santander. Il PLC aderisce all'Internazionale Socialista. Molti esponenti del partito hanno ricoperto la carica di Presidente della Colombia.\nDurante il periodo noto come \"La Violencia\" (1946-1958), il partito si spacc\u00f2 in due vere e proprie fazioni, e non si present\u00f2 alle elezioni del 1951 e del 1953, provocando la \"travolgente\" vittoria dei conservatori, (con quasi il 99% dei consensi). A seguito della caduta del regime dittatoriale del generale Gustavo Rojas Pinilla, la Costituzione rientr\u00f2 in vigore e si crearono i presupposti per nuove elezioni democratiche.\nIl patto del \"Frente Nacional\" con i conservatori.\nTuttavia i liberali e il partito conservatore raggiunsero un accordo per condividere il potere nel cosiddetto Frente Nacional (1958-1974). Esso prevedeva che:\nIl periodo del Frente Nacional port\u00f2 un periodo di sviluppo e benessere nel paese (il numero degli omicidi per 100.000 abitanti passano dai 40 del 1959 ai 22 del 1970!), ma permise la diffusione della corruzione nella classe dirigente e di un portentoso sistema clientelare, assieme ad una pesante burocratizzazione delle istituzioni locali. Nel 1968 vennero approvate delle norme che avrebbero garantito la graduale fine del regime del \"Frente Nacional\": le prime elezioni realmente democratiche si svolsero nel 1974 e videro la vittoria dei liberali.\nIl predominio successivo.\nPer il successivo ventennio, nelle legislative, il Partito liberale vinse ininterrottamente ogni tornata elettorale, mentre nelle consultazioni presidenziali si registr\u00f2 una certa alternanza con i Conservatori. Con la riforma costituzionale del 1991 il predominio dei liberali non sub\u00ec ripercussioni ma nel 2002 con l'elezione di Uribe a presidente della repubblica, il quadro politico subisce una ventata di novit\u00e0.\nSi \u00e8 collocato all'opposizione del governo dell'ex liberale \u00c1lvaro Uribe considerato come populista e di destra. I liberali hanno rappresentato il gruppo pi\u00f9 numeroso al Congresso Nazionale Colombiano.\nIl criminale e capo del Cartello di Medell\u00edn Pablo Escobar fu membro e sostenitore del Partito, con il quale fu eletto deputato nel 1983."}
{"id": "2400041", "revid": "30610", "url": "https://it.wikipedia.org/wiki?curid=2400041", "title": "Incidente stradale", "text": "L'incidente stradale \u00e8 definito dalla convenzione di Vienna sul traffico stradale del 1968 come un evento in cui rimangono coinvolti veicoli, esseri umani o animali, fermi o in movimento, e dal quale derivano lesioni a cose, animali, o persone.\nClassificazione.\nCon riferimento alle conseguenze, gli incidenti stradali si classificano in:\nCon riferimento alla dinamica, gli incidenti stradali si dividono in:\nCause.\nSono molteplici le cause e le circostanze che inducono a un incidente: cattiva manutenzione della strada, uso improprio dei veicoli (sovraccarico, sovraffollamento, guida pericolosa), mancato rispetto del codice della strada e distrazione sono le pi\u00f9 frequenti.\nNella seconda decade del terzo millennio si \u00e8 visto un importante incremento degli incidenti e sempre pi\u00f9 associato all'uso convulso degli smartphone, tanto da far approvare dal legislatore provvedimenti specifici.\nStudi del 2020 hanno evidenziato come i sistemi d'informazione e intrattenimento delle automobili, quindi muniti di schermo tattile per il comando e visualizzazione delle informazioni, operazioni o opere, incida molto negativamente sulla diligenza di guida, risultando peggiore di alcool (entro i limiti di legge) e cannabis e in molti casi anche in modo peggiore rispetto all'uso del telefono.\nIn Italia.\nL'art. 189 del codice della strada stabilisce che chi causa l'incidente ha l'obbligo di fermarsi e prestare soccorso. In presenza di danni alle persone, tale obbligo sussiste \"per tutto il tempo necessario all'espletamento delle prime indagini rivolte all'identificazione del conducente e del veicolo condotto\", ovvero l'accertamento della dinamica (modalit\u00e0) dell'incidente e delle responsabilit\u00e0 causali.\nIl reato \u00e8 quello di fuga da incidente stradale con danni alle persone, al quale spesso \u00e8 associato quello di omissione di soccorso. L'omissione di soccorso non \u00e8 contestabile se sono modesti i danni fisici del conducente del veicolo tamponato, mentre il dolo eventuale pu\u00f2 essere considerato come l'elemento soggettivo necessario per procedere con il reato di fuga da incidente stradale.L'art. 189 descrive in maniera dettagliata il comportamento che l'utente della strada deve tenere in caso di incidente ricollegabile al suo comportamento, stabilendo una serie di obblighi in relazione alla fattispecie. \u00c8 previsto l'obbligo di fermarsi, in ogni caso, qualora vi siano persone ferite e di prestare loro assistenza&lt;ref name=\"Cass. 17220/2012\"&gt;&lt;/ref&gt;.\nTuttavia, una sentenza della Corte di Cassazione (Sez. IV Penale n. 2096 dell'8 maggio 2018) ha dichiarato non punibile (ai sensi dell'art. 131-bis c.p.) la fuga da incidente stradale commessa da incensurato, con lesioni lievissime, senza contatto fra veicoli.\nSecondo l'ISTAT, nel 2019 si sono verificati in Italia 172 553 incidenti stradali con lesioni a persone, di cui 3 334 mortali entro 30 giorni dalla data del sinistro. L'ACI ha previsto un numero di auto circolanti in Italia pari a 38,5 milioni, relativamente al 2017."}
{"id": "2400042", "revid": "290351", "url": "https://it.wikipedia.org/wiki?curid=2400042", "title": "Luca Barbareschi", "text": "In televisione, come intrattenitore, ha partecipato a circa ottanta sceneggiati e a venti variet\u00e0. \u00c8 stato eletto deputato alle elezioni politiche del 2008, rimanendo in carica fino al 2013.\nBiografia.\n\u00c8 nato a Montevideo, in Uruguay, Barbareschi cresce a Milano con il padre Francesco Saverio Barbareschi, che era un imprenditore con un passato da partigiano e la madre Maria Antonietta Hirsch un'economista di origine ebraica, che lo abbandona all'et\u00e0 di 7 anni.\nVita privata.\n\u00c8 stato sposato con Patrizia Fachini, dalla quale ha avuto le figlie Beatrice, Eleonora e Angelica. Successivamente \u00e8 stato compagno per 7 anni dell'attrice Lucrezia Lante della Rovere. Attualmente \u00e8 legato a Elena Monorchio, figlia dell'ex ragioniere generale dello Stato Andrea, dalla quale ha avuto due figli, Maddalena e Francesco Saverio.\n\u00c8 un ebreo praticante.\nImprenditoria.\nFondatore delle societ\u00e0 in campo informatico Glamm Interactive e Video Online, crea una propria casa di produzione, la Casanova Multimedia. Quest'ultima si occupa di contenuti e format per il cinema e la televisione, tra cui le miniserie Pietro Mennea - La freccia del Sud, Adriano Olivetti - La forza di un sogno, Walter Chiari - Fino all'ultima risata, Il Sogno del maratoneta (Dorando Pietri), Nero Wolfe, \"Zodiaco\", \"Le ragazze dello swing\" e il film-tv \"Edda Ciano e il comunista\".\nFonda anche una seconda casa di produzione, con sede a Los Angeles, la \"Four Point Entertainment\", per la quale conduce, negli anni novanta, centodieci puntate dello show televisivo \"That's amore\".\nProduce alcuni lavori per la Fox e la Think Entertainment inglese.\nPrima delle Elezioni politiche del 2008 ha annunciato che, in caso di elezione, avrebbe ceduto la propriet\u00e0 della sua azienda a un blind trust, cosa che, a elezioni avvenute, ha dichiarato di aver fatto. Ha comunque continuato la sua carriera di attore, regista e produttore anche durante lo svolgimento della legislatura.\nCinema e televisione.\nComincia a studiare negli anni settanta allo Studio Fersen di Roma e l'inizio della sua carriera lo vede al Teatro di Verona come assistente regista di Virginio Puecher nella messa in scena dell'Enrico V. Successivamente si trasferisce a Chicago dove, ancora con Puecher, continua la sua attivit\u00e0 di aiuto regista nell'opera di Offenbach \"I racconti di Hoffmann\". In questa citt\u00e0 collabora anche con la Chicago Lyric Opera Theatre come primo aiuto. Successivamente decide di stabilirsi a New York: lavora, per un anno, con Frank Corsaro agli allestimenti del Metropolitan Opera Theatre. In seguito decide di iscriversi e frequentare per quattro anni una scuola di recitazione.\nNel 1983 lavora sul film \"Summertime\", con la regia Massimo Mazzucco, per cui scrive la sceneggiatura e interpreta un ruolo. Terminata questa esperienza, decide di trasferirsi a Roma, intraprendendo una carriera che spazia fra teatro, cinema e televisione. Nel 1979 compare per la prima volta in un film come comparsa in \"Da Corleone a Brooklyn\" di Umberto Lenzi, con Mario Merola. L'anno successivo \u00e8 fra i protagonisti del cult movie \"Cannibal Holocaust\" (1980) di Ruggero Deodato, pellicola con reali violenze su alcuni degli animali utilizzati nel film. Dopo alcuni anni, viene selezionato per il film \"Hanna K.\" di Costa-Gavras (1983), accanto a Gabriel Byrne. Nello stesso anno Gabriele Salvatores gli affida la parte di Lisandro in \"Sogno di una notte d'estate\" accanto a Erika Blanc e Claudio Bisio. Nel 1984 Pupi Avati lo inserisce nel cast di \"Impiegati\". Barbareschi lavora dunque nel 1986 con Carlo Vanzina in \"Via Montenapoleone\" e con Dino Risi in \"Teresa\" l'anno successivo, accanto a Serena Grandi.\nNel mondo della televisione partecipa, tra il 1984 e il 1985, allo show tv di Rete 4 \"Quo vadiz?\" ideato da Maurizio Nichetti, accanto a comici come Umberto Smaila, Franco Oppini e Angela Finocchiaro ma la grande notoriet\u00e0 arriva sempre su Rete 4 nel 1989 grazie alla celebre trasmissione \"C'eravamo tanto amati\" che per 5 anni ottiene un enorme successo. Con l'arrivo degli anni novanta, partecipa a \"In nome del popolo sovrano\" di Luigi Magni, accanto ad attori del calibro di Alberto Sordi, Nino Manfredi e Jacques Perrin. Nel 1991 conduce lo show a tema musicale \"Sapore di mare\". Nel 1992 interpreta una parte nel film di Sergio Rubini \"La bionda\" e lavora l'anno successivo con Mauro Bolognini alla realizzazione della miniserie \"La famiglia Ricordi\", dove interpreta Gioachino Rossini. Nel 1994 produce e interpreta il film \"La delegazione\", del drammaturgo russo (esordiente alla regia) Alexandr Galin.\nNel 1997 decide di passare lui stesso dietro la macchina da presa firmando \"Ardena\", suo primo lungometraggio, seguito nel 2002 da \"Il trasformista\". Il film non riscuote un grande successo di pubblico (69.473 Euro \u00e8 l'incasso nelle sale) e la prima visione televisiva del film su Rai 3 nel febbraio 2011 ottiene 858.000 spettatori con il 2,96% di share. La critica giudica in maniera sostanzialmente positiva il film, ma non mancano voci dissidenti. Negli anni seguenti ha poi realizzato, con un discreto successo, la trasmissione \"Il grande bluff\", nella quale, all'insaputa del conduttore della trasmissione 'presa di mira' (di volta in volta, solo a titolo d'esempio, Mike Bongiorno, Iva Zanicchi, Maurizio Costanzo) organizzava degli scherzi.\nNel frattempo rimane spesso impegnato in numerose produzioni di fiction e miniserie tv: nel 1998 interpreta \"Trenta righe per un delitto\" e \"Cronaca nera\", e dal 2005 \"Nebbie e delitti\". Nel periodo 2000-2001 conduce il game show \"Greed\" su Rai 2. Nel 2010 torna in televisione come conduttore con il programma di LA7 dal titolo \"Barbareschi Sciock\" previsto per venerd\u00ec 22 gennaio 2010 in prima serata. Sorgono immediatamente polemiche in merito alla prima trasmissione poich\u00e9 il conduttore utilizza, in maniera provocatoria, le battute pubblicate sul blog Spinoza senza citare il blog come fonte.\nNel 2012, attraverso la sua casa di produzione Casanova Multimedia, produce per conto di Rai Fiction la miniserie tv \"Walter Chiari - Fino all'ultima risata\" dedicata al popolare attore comico e la serie televisiva \"Nero Wolfe\" che riporta sul piccolo schermo le gesta del celebre investigatore creato dalla penna di Rex Stout. Entrambe le opere andranno in onda nei primi mesi del 2012 in prima serata su Rai 1. Sempre nel 2012 scrive, produce, gira e interpreta Something good, film che tratta il tema delle sofisticazioni alimentari. Nel 2013 produce \"Adriano Olivetti - La forza di un sogno\" una miniserie televisiva italiana in due puntate ispirata alla vita di Adriano Olivetti in onda su Rai 1 dal 28 ottobre 2013.\nNel 2014, partecipa allo show televisivo in prima serata su Rai Uno, \"Tale e quale show\", condotto da Carlo Conti. Nel 2015 con la Casanova produce la miniserie Rai \"Pietro Mennea - La freccia del Sud\" in cui interpreta Carlo Vittori.\nTeatro.\nIl suo esordio avviene a met\u00e0 degli anni \u201870 al Teatro di Verona come assistente regista nell\u2019\"Enrico V\" diretto da Virginio Puecher. Successivamente si trasferisce a Chicago dove prosegue, ancora con Puecher, la sua attivit\u00e0 come aiuto regista nell'allestimento dell'opera di Offenbach \"I racconti di Hoffmann\". Collabora con la Chicago Lyric Opera Theatre per tre produzioni in qualit\u00e0 di primo aiuto del teatro, poi si stabilisce a New York e qui lavora per un anno agli allestimenti del Metropolitan Opera Theatre sotto la direzione di Frank Corsaro. Studia per quattro anni a New York con Lee Strasberg, Nicholas Ray e Stella Adler.\nLa sua carriera teatrale comprende oltre trenta spettacoli, nella maggior parte dei quali ricopre il ruolo di protagonista e regista. In Italia ha il grande merito di portare in scena e far conoscere al pubblico italiano autori stranieri del calibro di Eric Bogosian, David Hare, Ben Elton, Nigel Williams, Sam Shepard, ma principalmente David Mamet di cui porta in scena: \"Oleanna\", \"Perversioni sessuali a Chicago\", \"Glengarry Glenn Ross\", \"American Buffalo\", \"Mercanti di bugie\", \"Boston Marriage\".\nNegli anni successivi \u00e8 protagonista di \"Amadeus\" con la regia di Roman Pola\u0144ski, \"Pop Corn \u2013 Inferno in diretta\" di Ben Elton, \"Harry and me \u2013 La grande truffa\" di Nigel Williams, portato in scena nel 2000 e andato in onda l'anno successivo su Rai 2 all'interno del programma \"Palcoscenico\".\nNel 2001 \u00e8 nominato Direttore Artistico del Teatro Eliseo di Roma per il quale, nel 2002, dirige lo spettacolo \"Una relazione privata\" di Philippe Blasband, con Anna Galiena e Fabio Sartor. L'esperienza si \u00e8 conclusa con il licenziamento da parte dell'Eliseo Spa, societ\u00e0 che gestisce il teatro.\nNel 2004 \u00e8 Billy Flynn nella versione italiana del celebre musical \"Chicago\". Viene poi nominato direttore artistico della Fondazione Palazzo della Cultura di Latina, per il quale nel 2005 produce lo spettacolo scritto e diretto da Duccio Camerini \"Scoppio d\u2019amore e guerra\" con protagonisti Lucrezia Lante della Rovere e Rocco Papaleo mentre l'anno successivo produce lo spettacolo \"Sabato notte...Scanzonato italiano\" di Roberto Cavosi e Chiara Noschese.\nNel 2006 \u00e8 protagonista della versione inglese del musical \"Chicago\" e nello stesso anno incomincia l'allestimento de \"\", ispirato al romanzo \"Il Gattopardo\" di Giuseppe Tomasi di Lampedusa. Nel 2009 torna in teatro con \"Il caso di Alessandro e Maria\" di Giorgio Gaber. Ha tenuto corsi di recitazione all'Accademia d'arte drammatica \"Silvio D'Amico\" e un corso di scrittura creativa alla \"Luiss Writing School\". Nel 2013 in collaborazione con David Seidler porta in scena la commedia \"Il discorso del re\". Nel 2014 porta in scena al Festival di Spoleto il suo nuovo one man show Cercando segnali d'amore nell'universo. Nel 2015 prende la gestione e la Direzione Artistica del Teatro Eliseo di Roma e apre la stagione con lo spettacolo Una tigre del Bengala allo zoo di Baghdad di Rajiv Joseph, testo finalista al premio Pulitzer.\nPolitica.\nDurante la sua carriera nel mondo dello spettacolo, pur definendosi socialista, si distingue per una vicinanza ideologica e d'azione con movimenti di destra. Non manca di criticare comunque esponenti del centro-destra, come in occasione della proposta di legge di Gabriella Carlucci sui finanziamenti al cinema (2002), quando rivela di aver voluto provare l'inadeguatezza della commissione ministeriale addetta, inviando sotto mentite spoglie una sceneggiatura di Orson Welles e ricevendo un parere negativo. L'episodio crea un certo imbarazzo tra gli esponenti di Forza Italia, che si dichiarano comunque fiduciosi per la soluzione adottata.\nAlle elezioni politiche del 2008 \u00e8 candidato nella circoscrizione Sardegna per il Popolo delle Libert\u00e0, risultando eletto in Parlamento. Gli viene affidato l'incarico di vice Presidente della Commissione Trasporti, Poste e Telecomunicazioni. Subito dopo la vittoria, incoraggia la coalizione di centro-destra a \"\"occupare la Rai\", alimentando cos\u00ec la polemica legata a una sua dichiarazione precedente contro il suo vecchio partito AN: \"An porta in Rai solo le mignotte\".\nIl 4 maggio 2008, ospite di un talk-show su Rai 3, si dichiara favorevole a matrimonio e adozione omosessuali. Il giorno dopo il partito lo richiama in maniera ufficiale ricordandogli come non siano previste aperture di alcun tipo a riforme in tale direzione. Pochi giorno dopo, Barbareschi si rende protagonista di una polemica con Sandro Bondi, che critica per una presunta reintegrazione di uomini assunti in precedenza dall'ex-ministro Francesco Rutelli. Alla fine di ottobre 2009 Barbareschi ha totalizzato il 46,7% di presenze alle sedute parlamentari e in un'intervista a \"Il Fatto Quotidiano\" si lamenta della sua impossibilit\u00e0 di vivere col solo stipendio da parlamentare (circa 23.000 euro lordi al mese). Alla fine del 2012 le presenze totalizzate alle sedute parlamentari sono scese al 41%.\nRicopre l'incarico di \"Consigliere per lo studio e l'approfondimento delle possibili iniziative volte alla promozione e alla valorizzazione del patrimonio culturale ed artistico italiano nel territorio del Consiglio di Cooperazione per gli Stati Arabi del Golfo\"\". Nel luglio 2010 lascia il gruppo parlamentare del Popolo della Libert\u00e0 alla Camera, per seguire Gianfranco Fini che d\u00e0 vita a Futuro e Libert\u00e0. Il 20 febbraio 2011, una settimana dopo lo svolgimento del primo congresso di Futuro e Libert\u00e0, lascia la formazione politica per entrare nel gruppo misto. Il 4 marzo 2013, alla fine della legislatura, ha terminato il mandato parlamentare.\nImpegno sociale.\n\u00c8 impegnato sul fronte della lotta alla pedofilia: ha creato la Fondazione Luca Barbareschi, che ha come scopo la tutela dei bambini vittime di pedofilia, e ha proposto leggi specifiche come parlamentare. L'infanzia di Barbareschi fu segnata da gravi episodi di abusi sessuali, avvenuti in ambito scolastico e protrattisi nel tempo dall'et\u00e0 di otto a tredici anni. Gli abusi, trattati fra l'altro in un capitolo del libro Olocausto bianco di Ferruccio Pinotti, avvennero presso l'Istituto Leone XIII, prestigiosa scuola privata milanese, da parte di un sacerdote cattolico, suo insegnante. Dopo molti anni Barbareschi ha reso pubbliche queste vicende tramite interviste e trasmissioni televisive."}
{"id": "2400043", "revid": "254059", "url": "https://it.wikipedia.org/wiki?curid=2400043", "title": "Han Uul", "text": "Han Uul (in mongolo \u0425\u0430\u043d-\u0423\u0443\u043b, \"montagna re\") \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 14 horoo (sottodistretti)."}
{"id": "2400046", "revid": "1632387", "url": "https://it.wikipedia.org/wiki?curid=2400046", "title": "Area 51", "text": "L'Area 51, base sperimentale e militare, inizialmente chiamata \"Nevada Test Site - 51\" e successivamente ribattezzata con il nome attuale, fa parte di una vasta zona militare operativa di (poco pi\u00f9 della superficie della Sicilia) situata vicino al villaggio di Rachel circa 150\u00a0km a nord-ovest di Las Vegas, nel sud dello Stato statunitense del Nevada.\nNonostante sia situata nella vasta regione appartenente alla Nellis Air Force Base, le strutture nei pressi del Groom Lake sembrano essere gestite come se fossero un distaccamento dell'Air Force Flight Test Center della base aerea di Edwards nel Deserto del Mojave e, come tale, la base \u00e8 nota con il nome di \"Air Force Flight Test Center (Detachment 3)\". Le strutture della base sono anche note come \"\"Dreamland\", \"Paradise Ranch\"\", \"\"Home Base\", \"Watertown Strip\", \"Groom Lake\" e pi\u00f9 recentemente \"Homey Airport\". Spesso i piloti militari chiamano lo spazio aereo attorno alla base come \"The Box\"\" (la scatola).\nGli elevati livelli di segretezza che circondano la base e il fatto che la sua esistenza sia solo vagamente ammessa dal governo statunitense ha reso questa base un tipico soggetto delle teorie del complotto e protagonista del folclore ufologico. Nel corso del 2009 diversi ex funzionari che hanno lavorato nell'Area 51 sono stati autorizzati a rilasciare dichiarazioni, affermando che l'Area serviva per lo sviluppo e il test di apparecchiature tecnologicamente all'avanguardia (jet militari, moduli lunari ecc.) nella massima segretezza.\nGeografia.\nL'Area 51 confina con la regione Yucca Flat del Nevada Test Site (NTS), un sito di test dove sono stati condotti 739 dei 928 test nucleari da parte del dipartimento dell'energia statunitense Il deposito nucleare di Yucca Mountain dista circa 64\u00a0km sudovest del Groom Lake.\nIl nome di \"Area 51\" \u00e8 controverso e appare in vecchie mappe dell'NTS ma non in quelle pi\u00f9 recenti. Tuttavia lo stesso schema di nomenclatura appare per altre zone del Nevada Test Site.\nL'area \u00e8 connessa con la rete stradale interna dell'NTS, che comprende strade asfaltate che si dirigono a sud verso Mercury e ad ovest verso Yucca Flat. A nordest del lago, la strada attraversa un passo nelle Jumbled Hills. La strada portava precedentemente alle miniere del bacino Groom, ma dopo la loro chiusura, la strada \u00e8 stata ampliata. Nonostante sia presente un checkpoint di sicurezza l'accesso alla strada \u00e8 vietato alle persone non autorizzate pi\u00f9 a est. Dopo essere uscita dall'area ristretta, la strada prosegue scendendo verso est verso il fondo della Valle Tikaboo e converge con la State route 375 (la \"Extraterrestrial Highway\") a sud di Rachel.\nL'ingresso principale verso l'intera base militare e, quindi, anche l'area 51 \u00e8 segnato da una strada sterrata che si stacca dalla statale 375, chiamata \"The Extraterrestrial Highway\", all'altezza di una grande cassetta per la posta di colore bianco con scritte nere (punto di riferimento per tutti i curiosi di avvistamenti UFO) che poi interseca la pista che conduce da est al Groom Lake. La base \u00e8 ancora in attivit\u00e0.\nOperazioni.\nLa base aerea di Groom Lake non \u00e8 una base convenzionale e sembra utilizzata per lo sviluppo, il test e le fasi di addestramento di nuovi aerei. Quando questi velivoli sono approvati dall'United States Air Force o da altre agenzie come la CIA, le loro operazioni sono generalmente condotte da normali basi aeree militari. Tuttavia \u00e8 stato riferito che la base potrebbe essere l'alloggiamento permanente di un piccolo numero di aerei sovietici, analizzati ed utilizzati per addestramenti top secret.\nI satelliti spia sovietici hanno ripreso immagini della base durante la Guerra Fredda, e successivamente anche satelliti ad uso civile hanno ottenuto immagini dettagliate della base e dell'ambiente circostante. Queste immagini permettono di trarre poche conclusioni, poich\u00e9 ritraggono solo una base, lunghe piste, gli hangar e il lago, e non provano nulla sulle strutture sotterranee.\nAnche se non contrassegnata da un identificativo ICAO, nel dicembre 2007 alcuni piloti di aerei notarono come la base apparisse nei loro sistemi di navigazione con il codice \"KXTA\".\nProgramma \"U-2\".\nLa base di Groom Lake fu utilizzata come zona per test dell'artiglieria e per test di bombardamento durante la seconda guerra mondiale, ma fu abbandonata fino al 1955, quando fu selezionata dal team Skunk Works della Lockheed Corporation come luogo ideale per effettuare i test dell'aereo spia U-2. Il fondo asciutto del lago la rendeva un posto ideale per utilizzare il prototipo, e le montagne della Emigrant Valley proteggevano il sito da occhi indiscreti.\nLa Lockheed costru\u00ec la base, inizialmente costituita da poco pi\u00f9 che qualche riparo, laboratori e abitazioni per i progettisti. Il primo equipaggio giunse alla base nell'agosto 1955 e gli U-2, gestiti dalla CIA, iniziarono i sorvoli del territorio sovietico a met\u00e0 del 1956.\nDurante le operazioni degli U-2 nel 1957 furono frequentemente interrotte dall'Operazione Plumbbob, una serie di test di ordigni nucleari. Un'esplosione-test, compiuta il 5 luglio, costrinse il personale all'evacuazione a causa del fallout.\nProgrammi \"OXCART e Blackbird\".\nNonostante lo sviluppo dell'U-2 fosse incompleto, la Lockheed inizi\u00f2 lo sviluppo del successore, il progetto \"OXCART\" della CIA. Esso prevedeva la progettazione di un aereo da ricognizione da alta quota e in grado di raggiungere velocit\u00e0 di Mach 3. Da questo progetto nacque il famoso SR-71 Blackbird. Le caratteristiche progettuali dell'SR-71 imposero una notevole espansione di piste e strutture. Quando il prototipo A-12 Blackbird effettu\u00f2 un volo nel 1962, la pista era stata allungata fino a 2600\u00a0m e il personale raggiungeva le 1000 unit\u00e0. La base possedeva strutture per il rifornimento, una torre di controllo e un campo di baseball. La sicurezza fu notevolmente incrementata, la piccola miniera nel bacino del lago fu chiusa e l'area attorno alla valle fu definita \"restricted\".\nNella base furono compiuti i voli di tutte le principali varianti del progetto: A-12 OXCART, SR-71 Blackbird, l'intercettore Lockheed YF-12 e la versione per il trasporto del drone da ricognizione D-21 (Lockheed D-21/M-21). L'A-12 rimase nella base di Groom Lake fino al 1968.\nProgramma \"Have Blue/F-117\".\nIl prototipo di aereo stealth Lockheed Have Blue (un predecessore pi\u00f9 piccolo dell'F-117) vol\u00f2 per la prima volta nel dicembre 1977. I test di molti prototipi segreti continuarono fino a met\u00e0 del 1981, quando inizi\u00f2 la produzione dell'F-117 Nighthawk. Oltre a questi test di volo, nella base furono effettuati esperimenti con il radar, test dei sistemi d'arma dell'F-117 e l'addestramento degli equipaggi. Successivamente le operazioni del Nighthawk furono spostate nella vicina base Tonopah Test Range ed infine nella Holloman Air Force Base.\nOperazioni successive.\nDopo l'entrata in attivit\u00e0 dell'F-117 nel 1983, le operazioni nella base di Groom Lake continuarono. La base e il sistema di piste furono ulteriormente espanse e alcuni commentatori, dopo aver esaminato recenti fotografie satellitari, stimarono in oltre 1000 unit\u00e0 gli effettivi della base. Nel 1995 il governo federale espanse l'area riservata attorno alla base per restringere l'accesso ad alcune montagne circostanti da dove si poteva osservare la base. Da allora l'area pu\u00f2 essere osservata solo dalla sommit\u00e0 di alcune montagne molto pi\u00f9 distanti e situate a est.\nProgramma \"Aurora\".\nSi ritiene che Aurora sia un aereo spia, successore del Blackbird, con capacit\u00e0 \"stealth\", velocit\u00e0 superiori a Mach 6, con capacit\u00e0 di compiere il giro attorno alla Terra in 3-4 ore grazie ai suoi serbatoi riempiti con metano liquido alla temperatura dell'azoto liquido. \nAttivit\u00e0.\nEG&amp;G, il contractor del Ministero della Difesa (assorbito nel 2002 da URS Corporation) mantiene un terminal privato all'Aeroporto internazionale McCarran a Las Vegas. Molti aerei senza identificativo forniscono un servizio navetta giornaliero da McCarran ai siti operati dall'EG&amp;G in vaste regioni controllate dal governo federale nel Nevada meridionale. Questi aerei utilizzano l'identificativo radio \"JANET\" (ad es. \"JANET 6\") (attualmente utilizzano anche l'identificativo radio \"Bland\", con numero di volo \"WWW\"), che \u00e8 stato ipotizzato sia l'acronimo per \"Joint Air Network for Employee Transportation\". EG&amp;G ha comprato annunci nella stampa di Las Vegas cercando piloti militari con esperienza, richiedendo che i candidati abbiano i requisiti per ottenere autorizzazioni di sicurezza governative e che, una volta assunti, dovranno soggiornare a Las Vegas. Questi aerei includono sei Boeing 737/Boeing T-43 e diversi piccoli velivoli. I numeri identificati sono registrati sotto la USAF ed \u00e8 stato riportato che volerebbero verso Groom Lake, Tonopah Test Range e in altre localit\u00e0 della base Nellis e del NTS. Alcuni osservatori, che hanno tracciato il numero delle partenze e il numero di automobili presenti nei parcheggi privati della EG&amp;G stimano che esistano diverse migliaia di pendolari ogni giorno. Questi voli navetta erano precedentemente effettuati dalla Key Air.\nPiste.\nLa base aerea, con identificativo ICAO KXTA, ed elencata come \"Homey Airport\" nei database dell'aviazione, ha diverse piste di decollo ed atterraggio. Una di esse, la pi\u00f9 lunga di tutte, con orientamento 14R/32L, appare chiusa; misura circa 7093\u00a0m. Le altre comprendono due piste in asfalto, una con orientamento 14L/32R e lunga 3658\u00a0m e la seconda con orientamento 12/30 con una lunghezza di 1652\u00a0m. Sono presenti anche quattro piste situate nel bacino salato del lago, con orientamento 09L/27R, 09R/27L, 03L/21R e 03R/21L. Le prime due di lunghezza pari a circa 3489\u00a0m e le ultime di 3057 m.\nPosizione del governo statunitense sull'Area 51.\nIl 14 luglio 2003 il governo degli Stati Uniti ha ammesso l'esistenza della base, ammettendo tacitamente che l'aeronautica militare ha una \"localit\u00e0 operativa\" nei pressi del lago, ma non ha fornito ulteriori informazioni. A differenza della maggior parte dell'area di Nellis, l'area che circonda il lago \u00e8 permanentemente ristretta sia al traffico aereo civile che a quello militare convenzionale. Stazioni radar e sistemi di sicurezza elettronici vari (come: telecamere e sensori di movimento) proteggono l'area, e il personale non autorizzato viene velocemente espulso dalla zona protetta e arrestato per violazione di propriet\u00e0 privata governativa. Anche i piloti militari che si addestrano nella Nellis Air Force Range rischiano sanzioni disciplinari se dovessero entrare accidentalmente nello spazio aereo che circonda Groom Lake.\nLa sicurezza del perimetro viene affidata a guardie private di sicurezza appartenenti ad un subcontractor della EG&amp;G, l'agenzia di sicurezza. Le guardie effettuano pattugliamenti con mezzi come Jeep Cherokee in colore mimetico, Humvee, pickup Ford F-150 di colore champagne e pickup Chevy 2500 4x4 di colore grigio. Anche se il personale \u00e8 armato con fucili d'assalto M-16, non sono mai stati riferiti episodi di uso delle armi, che vengono usate se una persona prosegue dopo aver ricevuto l'ordine di fermarsi. Generalmente i trasgressori sono invece accompagnati fino al perimetro e viene avvisato per radio lo sceriffo della contea di Lincoln. Normalmente viene contestata una multa di 600 dollari, anche se alcuni giornalisti e visitatori hanno riferito di aver ricevuto successivamente visite da agenti dell'FBI. Alcuni osservatori sono stati trattenuti per aver puntato delle macchine fotografiche e videocamere verso la base.\nLa sorveglianza \u00e8 rafforzata dalla presenza di sensori di movimento sepolti nel terreno e dall'uso di elicotteri HH-60 Pave Hawk.\nLa base non appare sulle mappe pubbliche del governo; la mappa topografica USGC dell'area mostra solo la miniera abbandonata del lago Groom. Una mappa dell'aviazione civile pubblicata dal \"Nevada Department of Trasportation\" mostra una vasta area ad accesso ristretto, definita come appartenente allo spazio aereo della base Nellis. Le carte aeronautiche ufficiali mostrano il lago Groom ma non sono indicate le strutture aeroportuali. In modo analogo l'atlante nazionale che mostra le aree federali in Nevada non fa distinzioni tra il blocco di Groom e le altre parti della base Nellis. Anche se ufficialmente declassificato, il filmato originale ripreso dal satellite spia statunitense Corona negli anni sessanta \u00e8 stato alterato prima della declassificazione; in risposta alle richieste di libert\u00e0 di informazione, il governo ha risposto che queste riprese (che mappano il lago Groom e tutta la Nellis Air Force Range) sono state distrutte.\nLe immagini del satellite Terra (che erano disponibili pubblicamente) sono state rimosse dai server web nel 2004 e dai dati USGS. \nLo Stato del Nevada, riconoscendo il potenziale turistico derivante dal folklore che ruota attorno alla base, ha rinominato la statale 375 nei pressi dell'Area 51 con il nome di \"The Extraterrestrial Highway\" (\"l'autostrada extraterrestre\") e lungo essa ha fatto posizionare dei cartelli fantasiosi.\nAnche se la propriet\u00e0 federale all'interno della base \u00e8 esente da tasse locali e dello Stato, le strutture di propriet\u00e0 dei contractor privati non lo sono. Il ricercatore Glenn Campbell afferm\u00f2 nel 1994 che la base dichiara un valore tassabile di 2 milioni di dollari all'assessore delle tasse della contea di Lincoln, il quale non pu\u00f2 entrare nell'area per effettuare degli accertamenti.\nFotografia Skylab.\nNel gennaio 2006 lo storico Dwayne A. Day ha pubblicato un articolo nella rivista online \"The Space Review\" intitolato \"Astronauti e Area 51: l'incidente dello Skylab\". L'articolo si basava su un memo declassificato scritto nel 1974 al direttore della CIA William Colby da un agente CIA, che riferiva come gli astronauti a bordo dello Skylab 4 avessero inavvertitamente fotografato una localit\u00e0 sulla quale \"erano presenti ordini specifici di non farlo. &lt;censurato&gt; era l'unica localit\u00e0 ad avere un tale ordine\". Anche se il nome del luogo fu oscurato, le circostanze portarono Day a sospettare che il soggetto del memo fosse Groom Lake.\nIl memo inoltre forniva dettagli sulle contestazioni tra agenzie federali diverse che riguardavano la decisione di classificare le immagini. Infatti le agenzie del Dipartimento della Difesa facevano pressioni affinch\u00e9 le fotografie fossero classificate, mentre la NASA e il Dipartimento di Stato erano contrarie.\nNella cultura di massa.\nArea 51, UFO e teorie cospirative.\nIn foto satellitari dell'area provenienti da Giappone e Russia e in mappe satellitari pubbliche disponibili attraverso alcuni software gratuiti come Google Earth (37\u00b0 14' 14\" N - 115\u00b0 48' 05\" O), nella zona occupata dall'area 51 si pu\u00f2 notare, tra le altre, una pista (con orientamento 14R/32L) lunga circa 3775\u00a0m con un prolungamento asfaltato rettilineo che porta la lunghezza totale all'eccezionale valore di circa 7\u00a0km, che attraversa il lago e vari hangar di contenimento, caserme, uffici.\nLa base \u00e8 molto nota per l'attenzione ad essa dedicata da parte di alcuni ufologi che sostengono che il governo degli Stati Uniti ha o avrebbe avuto contatti con extraterrestri, mantenuti per diverse ragioni all'oscuro dell'opinione pubblica generale. In particolare tra gli ufologi \u00e8 diffusa la convinzione che dopo il cosiddetto incidente di Roswell (1947), i resti di un UFO e del suo equipaggio fossero stati trasportati all'interno della base. Teoria cospirativa sostenuta, tra gli altri, almeno in parte, anche dall'ex ministro alla difesa canadese Paul Hellyer.\nIl segreto militare fa s\u00ec che poco si sappia sui lavori effettuati all'interno dell'area 51, favorendo lo sviluppo di leggende e teorie cospirative di ogni sorta, che hanno alimentato anche la fantasia di sceneggiatori e scrittori. Un esempio fra tutti \u00e8 la ben nota serie televisiva \"X-Files\".\nInternet Meme 2019.\nNegli anni a venire dal 2000 in poi la base \u00e8 stata oggetto di numerosi \"meme\" e vignette satiriche di ogni tipo favorite anche dalla serie di videogiochi \"Grand Theft Auto\", il cui capitolo \"\" del 2004 includeva una base militare presumibilmente riconducibile all'area 51.\nLa stessa cosa era gi\u00e0 accaduta nel 1998 con il famoso titolo videoludico Tomb Raider III, in cui all'interno della base era possibile trovare anche un UFO e il cadavere di un alieno sottoposto ad autopsia.\nNel 2019 si \u00e8 diffuso online, nelle comunit\u00e0 di Millennials e Generazione Z, un evento Facebook chiamato Storm Area 51, They Can't Stop All of Us in cui il creatore e i membri stessi incitavano satiricamente a raggiungere e invadere la base usando la \"Naruto Run\" con l'obiettivo di \"clap them alien cheeks\" e prendere gli alieni. In poco tempo l'evento si \u00e8 trasformato in un internet meme e diffuso su altri social network come TikTok, Reddit, YouTube e Instagram, con pi\u00f9 di 2 milioni di persone tra risposte come \"ci sar\u00f2\" e 1,5 milioni \"interessato\". Nonostante l'iniziale forte preoccupazione delle autorit\u00e0 governative americane, il 20 settembre 2019 si \u00e8 svolto il raduno pacifico davanti l'entrata dell'area militare, tra festa, travestimenti e musica varia. Si stima che fossero presenti almeno 150 persone il giorno dell'evento e 1500 persone ai successivi 2 festival, poco lontano dalla base."}
{"id": "2400047", "revid": "204012", "url": "https://it.wikipedia.org/wiki?curid=2400047", "title": "Tosilato di bretilio", "text": ""}
{"id": "2400051", "revid": "15756", "url": "https://it.wikipedia.org/wiki?curid=2400051", "title": "Madonna della Pera (Cesena)", "text": "La Madonna della Pera \u00e8 un quadro la cui datazione risale all'incirca al 1420, e ci\u00f2 rende il dipinto pi\u00f9 antico conservato nell'interno della Pinacoteca di Cesena.\nInizialmente il quadro fu attribuito a Bittino da Faenza, ma ormai dopo varie ricerche \u00e8 considerata pi\u00f9 un'opera di un maestro veneto.\nNell'opera viene rappresentata la Vergine nell'atto di donare una pera a Ges\u00f9 bambino. Nello sfondo dorato si possono notare due angeli di colore pi\u00f9 scuro.\nLa Madonna che offre la pera al Bambin Ges\u00f9 \u00e8 l'allegoria dell'accettazione da parte del Cristo del sacrificio per la redenzione dell'umanit\u00e0."}
{"id": "2400054", "revid": "767487", "url": "https://it.wikipedia.org/wiki?curid=2400054", "title": "Ruvubu", "text": "Il Ruvubu \u00e8 il principale fiume del Burundi. Il suo nome in kirundi significa \"fiume degli ippopotami\" detti \"invubu\".\nNasce a Ngoga, nel comune di Kayanza, citt\u00e0 al nord del Burundi. \nIl corso d'acqua si dirige inizialmente verso sud e nei pressi di Gitega riceve le acque del Ruvyironza. Compiendo un arco, ritorna a dirigersi verso nord, attraversando il Parco nazionale del Ruvubu fino alla frontiera della Tanzania. Qui per un breve tratto segna il confine tra i due paesi penetrando poi, dopo aver percorso 265\u00a0km, in Tanzania dove unendosi con le acque del Nyabarongo diventa Kagera nelle vicinanze del confine con il Ruanda, poco prima delle cascate Rusuno.\nIl Ruvubu fa parte del bacino idrografico del Nilo che nasce sul monte Gikizi, a Rutovu, in provincia di Bururi come Gasenyi che diventa poi Kigira, affluente del Ruvyironza che entra nel Ruvubu."}
{"id": "2400055", "revid": "1305772", "url": "https://it.wikipedia.org/wiki?curid=2400055", "title": "Nalajh", "text": "Nalajh (in mongolo \u041d\u0430\u043b\u0430\u0439\u0445) \u00e8 uno dei 9 d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 6 horoo (sottodistretti). \n\u00c8 una citt\u00e0 in tutto e per tutto distinta dalla capitale, si trova 35 km a sud-est di Ulaanbaatar, ma dipende da essa dal punto di vista amministrativo, figurando come uno dei suoi distretti. \nNalajh ha una miniera di carbone e riforniva un tempo la capitale, il carbone ora viene principalmente estratto a Baganuur."}
{"id": "2400058", "revid": "1670527", "url": "https://it.wikipedia.org/wiki?curid=2400058", "title": "Infinity Ward", "text": "Infinity Ward \u00e8 un produttore di videogiochi con sede a Encino, California. Fondata nel 2002 da 22 ex dipendenti della 2015, Inc. (sviluppatore tra gli altri di \"Medal of Honor\"), \u00e8 celebre per la serie di sparatutto in prima persona \"Call of Duty\". Nel 2003 \u00e8 stata acquisita da Activision. \nIl 18 gennaio 2022 Microsoft ha annunciato l\u2019acquisizione di Activision Blizzard per 68,7 miliardi di dollari rendendo lo studio una sussidiaria di Xbox Game Studios."}
{"id": "2400060", "revid": "180559", "url": "https://it.wikipedia.org/wiki?curid=2400060", "title": "Zio Paperone e il vascello fantasma", "text": "Zio Paperone e il vascello fantasma (\"The Flying Dutchman\") \u00e8 una storia a fumetti della Walt Disney, scritta e disegnata dal cartoonist Carl Barks e pubblicata per la prima volta sul numero 25 della testata statunitense Uncle Scrooge, datato marzo 1959. In Italia ha visto la luce per la prima volta sempre nel 1959, sul numero 218 di Topolino del 10 settembre.\nTrama.\nAcquistato quel che resta di un'antica compagnia di navigazione, Paperon de' Paperoni viene a conoscenza della misteriosa scomparsa di una nave, avvenuta nel 1659 durante una spedizione nei pressi del Capo di Buona Speranza. Pensando di poter ritrovare il relitto dell'imbarcazione (assieme al suo prezioso carico), il ricco magnate organizza a sua volta una spedizione, con destinazione la punta meridionale del continente africano.\nBen presto, il gruppo di piumati si imbatte nella misteriosa nave; una nave volante, per\u00f2, illuminata da strane luci e che naviga controvento. In seguito alla spaventosa apparizione, i paperi comprendono di essersi trovati davanti nientepopodimeno che il leggendario Olandese Volante.\nNonostante ci\u00f2, le ricerche proseguono, conducendo l'imbarcazione dei nostri sempre pi\u00f9 a Sud, fino a toccare le terre antartiche. Qui, per\u00f2, scoprono il segreto della leggendaria imbarcazione: imprigionata in un enorme iceberg, illuminato questo dalla luce solare, riflette l'immagine del vascello a centinaia di chilometri di distanza, dando anche l'impressione di essere illuminata da luci infernali.\nFatta questa fondamentale scoperta, per i Paperi risulta piuttosto semplice scavare nel ghiaccio ed estrarre dalla nave ci\u00f2 che cercavano."}
{"id": "2400063", "revid": "57872", "url": "https://it.wikipedia.org/wiki?curid=2400063", "title": "Palazzo Giustiniani-De Franchi", "text": ""}
{"id": "2400065", "revid": "115024934", "url": "https://it.wikipedia.org/wiki?curid=2400065", "title": "Ellipse", "text": "Ellipse \u00e8 il terzo album della cantautrice britannica Imogen Heap.\nIl titolo dell'album \u00e8 stato confermato dalla Heap dalla sua pagina di Twitter il 25 aprile, dopo essere stata divulgata in anteprima su internet il 23 aprile.\nL'8 maggio, la Heap ha confermato via Twitter che l'album uscir\u00e0 il 4 agosto. La data \u00e8 poi stata posticipata al 25 agosto (data definitiva).\nProduzione dell'album.\nImogen Heap ha dato la possibilit\u00e0 a chiunque di ascoltare alcuni brani delle tracce di \"Ellipse\" in vari modi durante i due anni di produzione, stabilendo un rapporto molto forte con i suoi fan. Questi mezzi includono dei vBlogs (40, che vanno a ripercorrere l'intera formazione dell'album, dal trasferimento dell'artista nella sua nuova casa a Londra all'inizio della scrittura e produzione dell'album vero e proprio), mini filmati pubblicati su 12seconds, post sul suo canale di Twitter e altri.\nCome primo singolo \u00e8 stato scelto \"First Train Home\" (in uscita il 14 luglio), mentre \u00e8 in lavorazione anche un video di \"Canvas\" che sar\u00e0 disponibile per l'ascolto online. Imogen ha fatto ascoltare per la prima volta in edizione integrale First Train Home con una World Premi\u00e8re il 10 luglio dalla radio americana KCRW.\nEllipse (Deluxe Version).\nImogen, per giustificare un sovrapprezzo imprevisto nella versione con booklet (in formato digitale PDF, con i testi delle canzoni e artwork varie) di Ellipse, chiamata Deluxe Version, ha creato in aggiunta una versione strumentale per ogni canzone dell'album, che quindi conta in totale 26 tracce. Dalla traccia \"The Fire\", essendo gi\u00e0 di per s\u00e9 strumentale, \u00e8 stato rimosso il pianoforte lasciando solamente il crepitio del fuoco."}
{"id": "2400070", "revid": "287204", "url": "https://it.wikipedia.org/wiki?curid=2400070", "title": "Entrata di Pio VII a Cesena", "text": "L'entrata di Pio VII a Cesena \u00e8 un'opera attribuita a Enea Peroni.\nDescrizione.\nIl quadro rappresenta l'entrata di Pio VII a Cesena, che si trova nella carrozza (nella quale \u00e8 rappresentato lo stemma di Famiglia); a destra appaiono dei nobili inginocchiati mentre a sinistra le autorit\u00e0 civili. Nello sfondo si pu\u00f2 notare l'Abbazia di Santa Maria del Monte.(nella quale \u00e8 rappresentato lo stemma di Famiglia); a destra appaiono dei nobili inginocchiati mentre a sinistra le autorit\u00e0 civili. Nello sfondo si pu\u00f2 notare l'Abbazia di Santa Maria del Monte. ( L'opera \u00e8 datata 1839 e non 1810, poich\u00e9 l'ingresso a Cesena del papa cesenate Pio VII \u00e8 legato al suo viaggio di ritorno da Savona, dove fu tenuto prigioniero da Napoleone e liberato. Prima di lasciare Savona, Pio VII volle incoronare l'immagine della Madonna della Misericordia, a cui il papa si affid\u00f2, e la cerimonia avvenne il 10 maggio 1815. E l'entrata a Cesena (avvenuta nel 1815) non pu\u00f2 essere riferita al suo viaggio di andata in esilio, poich\u00e9 la strada, che lo avrebbe portato in Francia, vide l'attraversamento della Toscana per raggiungere Sarzana dove, in barca, arriv\u00f2 in Liguria, a Genova. Da Genova un nuovo viaggio che si concluse il 28 luglio 1809. a Grenoble.( da: \"Pio VII un uomo libero\" Graphic Novel edita da Editoriale Darsena nell'anno 2000, per conto della Diocesi di Savona. Antonio Dal Muto))"}
{"id": "2400071", "revid": "287204", "url": "https://it.wikipedia.org/wiki?curid=2400071", "title": "Monfand\u00ec", "text": "Il Monfand\u00ec (2.820 ) \u00e8 una montagna delle Alpi del Gran Paradiso nelle Alpi Graie.\nDescrizione.\nCostituisce il punto pi\u00f9 elevato della Valchiusella. Si trova lungo la costiera che partendo dal monte Marzo e passando per il monte Giavino divide la Val Soana dalla Valchiusella. \nAccesso alla vetta.\n\u00c8 possibile salire sulla vetta partendo da Fondo, passando per la frazione \"Tallorno\" e nei pressi del \"lago Creus\"."}
{"id": "2400072", "revid": "33689", "url": "https://it.wikipedia.org/wiki?curid=2400072", "title": "Massimino (prefetto dell'annona)", "text": "Biografia.\nFlavio Massimino nacque a Sopianae, in Pannonia Valeria, da un ufficiale minore dell'amministrazione provinciale (un \"tabularius\", \"archivista\"); pare discendesse dai Carpi che si erano stanziati in Valeria sotto Diocleziano. Ebbe un figlio di nome Marcelliano e un cognato, Valentino, che si ribell\u00f2 all'imperatore.\nL'inizio della sua carriera \u00e8 narrato dallo storico Ammiano Marcellino, suo avversario: Massimino fu avvocato in alcune cause, \u00absenza distinguersi\u00bb, poi ricopr\u00ec in successione gli incarichi di \"praeses\" (governatore) di Corsica (prima del 365), Sardegna (364/366) e Tuscia (366), probabilmente dopo essere entrato nel Senato romano in quanto la Tuscia era governata da \"praesides\" di rango senatoriale.\nFu poi nominato prefetto dell'annona di Roma (368/370), carica cui accedette mantenendo il governo della provincia poich\u00e9 il suo successore aveva ritardato troppo durante il proprio viaggio. Fu in questa veste che diede inizio ad una vera e propria caccia ai praticanti di magia, colpendo soprattutto la classe aristocratica. Avvenne infatti che l'ex-vicario Chilone e sua moglie Massima denunciassero al \"praefectus urbi\" Olibrio di essere stati fatti bersaglio di un tentativo di avvelenamento da parte di tre personaggi, un fabbricante di organi, un atleta e un aruspice, i quali furono messi in carcere. Olibrio, per\u00f2, fu colpito da lunga e grave malattia, e gli accusatori, impazienti, chiesero e ottennero che le indagini fossero passate al prefetto dell'annona, Massimino, suo subordinato. Tramite l'impiego della tortura, ottenne i nomi di diversi e importanti personaggi che avrebbero fatto uso di delinquenti e delatori per danneggiare i propri avversari. Massimino inform\u00f2 l'imperatore Valentiniano I dei fatti, affermando di poter punire i delitti solo con pene pi\u00f9 severe di quelle in vigore; l'imperatore, \u00abpoich\u00e9 era nemico pi\u00f9 violento che severo dei vizi\u00bb, riun\u00ec i capi d'accusa sotto quello di lesa maest\u00e0, permettendo dunque che personaggi che per il loro rango erano esenti, in base ad antiche leggi, da interrogatori cruenti, potessero essere messi sotto tortura. L'imperatore nomin\u00f2 Massimino \"vicarius urbis Romae\" (cio\u00e8 vice-\"praefectus\") e gli affianc\u00f2 il \"notarius\" Leone per aiutarlo nelle indagini (370). Molti furono i condannati, di tutti i ranghi sociali; quando le indagini passarono al nuovo \"praefectus urbi\", Publio Ampelio, Massimino continu\u00f2 a occuparsi dei casi come suo vice. Sempre con Ampelio fu destinatario di istruzioni imperiali sul caso di Ursino e i suoi seguaci.\nNel 371 fu nominato Prefetto del pretorio delle Gallie, carica che tenne almeno fino al 376. In tale funzione apr\u00ec delle indagini sull'ex-\"magister officiorum\" Remigio per cattiva condotta, attacc\u00f2 il \"magister militum\" d'Illirico Flavio Equizio e fece nominare il proprio figlio Marcelliano \"dux Valeriae\".\nFu fatto decapitare dall'imperatore Graziano all'inizio del proprio regno."}
{"id": "2400074", "revid": "547034", "url": "https://it.wikipedia.org/wiki?curid=2400074", "title": "Geoffrey Parsons", "text": "Biografia.\nGeoffrey Parsons nacque a Sydney nel sobborgo di Ashfield, da una famiglia di modeste origini. Egli aveva due fratelli maggiori ed una famiglia estesa molto numerosa. Inizi\u00f2 lo studio dell'architettura ma prevalse poi il suo amore per la musica. Studi\u00f2 con Winifred Burston (un allievo di Ferruccio Busoni) al Conservatorio di Sydney dal 1941 al 1948, e con la supervisione di Eugene Goossens. Vinse l'\"Australian Broadcasting Corporation Instrumental and Vocal Competition\" nel 1947, eseguendo il Concerto n. 2 di Johannes Brahms. Comp\u00ec una tourn\u00e9e in Australia con Essie Ackland nel 1948, e nel 1950 si rec\u00f2 in Gran Bretagna dove accompagn\u00f2 il baritono Peter Dawson. Terminato il ciclo di sei concerti, Parsons rimase a Londra, adattandosi a fare del piano bar. Ci\u00f2 gli consent\u00ec di incontrare Anne Ziegler e Webster Booth, che gli consentirono di rimanere in terra britannica.\nUna esecuzione di \"Winterreise\" di Franz Schubert con Gerhard H\u00fcsch, nel suo primo concerto londinese, gli consent\u00ec di essere invitato a Monaco di Baviera come accompagnatore permanente di H\u00fcsch, dove si esibirono quasi tutte le sere. Li egli studi\u00f2 con Friedrich W\u00fchrer nel 1956. Nel 1961, accompagn\u00f2 per la prima volta Elisabeth Schwarzkopf alla Royal Festival Hall e successivamente divenne il suo abituale accompagnatore. Fra i cantanti da lui accompagnati si ricordano Victoria de los \u00c1ngeles, Nicolai Gedda, Rita Streich, Birgit Nilsson, Hans Hotter, Hugues Cu\u00e9nod, Norman Bailey e Janet Baker.\nCon il passar del tempo divenne l'accompagnatore di giovani cantanti come Thomas Hampson, Olaf B\u00e4r, Barbara Bonney, Thomas Allen, Jessye Norman e Bryn Terfel. Alcuni di questi come Susan Kessler, Yvonne Kenny, Felicity Lott e Ann Murray furono anche allievi del cantante Erich Vietheer per lungo tempo partner di Parsons.\nGeoffrey Parsons accompagn\u00f2 anche alcuni dei pi\u00f9 importanti strumentisti come Nathan Milstein, Ruggiero Ricci, Paul Tortelier, Wanda Wi\u0142komirska e Ida Haendel. Gli artisti che egli accompagn\u00f2 apprezzarono la sua grande musicalit\u00e0 e la sua autorevolezza del tutto nuova nel ruolo del pianista accompagnatore. Questo port\u00f2 a che venisse riconosciuto come pianista accompagnatore ideale tanto da farlo esibire in pi\u00f9 di 40 nazioni in cinque continenti, e partecipare ai maggiori festival musicali in campo mondiale. Registr\u00f2 innumerevoli opere lasciando un gran numero di incisioni discografiche.\nRimase molto legato alla sua patria per l'intera sua carriera, portando in Australia alcuni dei cantanti pi\u00f9 famosi del tempo e degli strumentisti con cui faceva duo. Nel corso della sua carriera fece ben 31 tourn\u00e9e in Australia fra il 1957 ed il 1993.\nNel 1967 e nel 1969, fu uno dei quattro clavicembalisti, gli altri furono Eileen Joyce, Simon Preston, George Malcolm (1967), e Raymond Leppard (1969), che suonarono con l'Academy of St. Martin in the Fields diretta da Neville Marriner. Nel 1969, apparve con Eileen Joyce in un recital per due pianoforti alla \"High Commission of Australia in London\".\nNel 1973 accompagn\u00f2 Birgit Nilsson nel suo primo recital di lied alla Sydney Opera House. Accompagn\u00f2 anche Wanda Wi\u0142komirska nella prima esibizione di un duo violino e pianoforte in quel teatro. Durante gli innumerevoli suoi ritorni in Australia, tenne diverse \"masterclasses\" al Sydney Conservatorium of Music.\nIl 29 novembre 1981, apparve nuovamente con Eileen Joyce, in un concerto di beneficenza alla Royal Opera House, Covent Garden.\nL'ultimo suo concerto in Australia fu con Olaf B\u00e4r in \"Winterreise\" nella \"Melba Hall\" dell'\"University of Melbourne\" nel 1993.\nVenne nominato \"Officer\" dell'Order of the British Empire nel 1977 e \"Officer\" (AO) dell\"'Order of Australia\" nel 1990."}
{"id": "2400075", "revid": "254059", "url": "https://it.wikipedia.org/wiki?curid=2400075", "title": "Songinohajrhan", "text": "Songinohajrhan (in mongolo \u0421\u043e\u043d\u0433\u0438\u043d\u043e\u0445\u0430\u0439\u0440\u0445\u0430\u043d, \"montagna cipolla\") \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 25 horoo (sottodistretti).\nSonginohajrhan si estende ad est della capitale ai piedi di una delle quattro montagne sacre di Ulan Bator, Songinohairkhan Uul."}
{"id": "2400079", "revid": "729019", "url": "https://it.wikipedia.org/wiki?curid=2400079", "title": "Cesare Ghezzi", "text": "Carriera.\nNato a Milano in via Felice Cavallotti, in giovent\u00f9 Cesare Ghezzi pratica diversi sport a livello amatoriale, soprattutto calcio in una squadretta di quartiere e ciclismo al Velodromo Sempione (non pi\u00f9 esistente); a ci\u00f2 si affianca il lavoro, iniziato a 16 anni.\nGhezzi approda al rugby nel 1930, dopo il servizio militare, entusiasmato dalla prima partita interna della Nazionale italiana, giocata (e vinta 3-0) contro la Spagna all'Arena di Milano.\nDi bassa statura ma robusto e intelligente, si specializza come mediano di mischia. Inizia la carriera nella Forza e Coraggio e la conclude, diciannove anni dopo, nell'Amatori Milano, con un bilancio di tre titoli nazionali e numerosi incontri internazionali, ed essendo stato per molti anni capitano della nazionale.\nIl Chicken.\nConclusa la carriera da giocatore a quarant'anni, comincia quella di allenatore con l'A.S. Rugby Milano; \u00e8 una squadra nata nel 1945, dopo la grave crisi bellica, e Ghezzi contribuisce a costruirla.\nNel 1954 Ghezzi lascia il Rugby Milano per cominciare l'avventura del Chicken Rugby, squadra cos\u00ec chiamata per un'errata traduzione in inglese della categoria sportiva \u201cpulcini\u201d. Ghezzi fonda una squadra giovanile per permettere al figlio Franco, detto Franchino, e ai compagni della scuola media G.B. Tiepolo di piazza Graziadio Isaia Ascoli di accostarsi al rugby, vissuto non come uno sport rude e violento, ma come un'attivit\u00e0 formativa per ragazzini, un'espressione della lealt\u00e0 e dei valori che lo sport pu\u00f2 dare; anche per questo Ghezzi introduce l\u2019obbligo di applaudire l\u2019avversario ad ogni meta.\nCesare Ghezzi crea cos\u00ec la prima squadra giovanile di rugby in Italia, che allena personalmente.\nPrivi di avversari in Italia, i giovanissimi rugbisti del Chicken si allenano tutta la stagione per andare in primavera al Torneo di Clermont-Ferrand, in Francia, da tempo attivo per la valorizzazione della pratica del rugby per giovanissimi.\nNel 1956 la Federazione Italiana Rugby accetta l\u2019affiliazione del Chicken, e nel 1959 la squadra allenata da Ghezzi inizia a partecipare al Torneo \u201cFurio Cicogna\u201d, il campionato giovanile di allora. Sotto la guida del Ghezzi, il gruppetto di bambini della scuola media diviene una squadra temibile.\nCesare Ghezzi porta spesso i suoi ragazzi anche in tourn\u00e9e sportive all'estero.\nNel 1961 il Chicken \u00e8 al suo punto pi\u00f9 alto: si gioca con il Napoli il titolo di campione d\u2019Italia giovanile; vince a Napoli ma perde in casa, al campo Giuriati; lo spareggio \u00e8 a Cecina, in campo neutro, ma il Chicken, complice il caldo e delle bistecche alla fiorentina mangiate poco prima a Livorno, perde nettamente.\nIn questo periodo, coronato dal secondo posto nazionale, la squadra di Ghezzi fornisce 13 giocatori su 15 alla selezione giovanile lombarda e cinque giocatori alla Nazionale giovanile, tra cui Franchino Ghezzi, mediano di mischia come il padre.\nQuando il gruppo dei ragazzini di piazza Ascoli compie 18 anni, il Chicken diviene anche una prima squadra, e si iscrive al campionato di Serie C, riuscendo nel 1964 ad essere promosso in Serie B e a restarci fino al 1966.\nNel 1988 il Chicken si fonde con il Rugby Rozzano, squadra di Serie C2, e si trasferisce sul campo di quest\u2019ultima, nel Comune a sud di Milano.\nIl ricordo.\nLe ceneri di Cesare Ghezzi, dopo la cremazione, riposano al Riparto 301 del Cimitero di Lambrate, tumulate nella celletta 2832.\nNel 2009, centenario della nascita di Ghezzi, il Chicken ha organizzato la prima edizione di una giornata commemorativa, il \"D\u00ec del Ghezz\", sabato 6 giugno sul campo di Rozzano, con incontri di rugby per tutta la giornata tra giocatori ed ex giocatori di sei generazioni, fino ai pi\u00f9 piccoli del minirugby. \"Ghezz\", in dialetto milanese, parola da cui deriva il cognome Ghezzi, vuol altres\u00ec dire \u201cramarro\u201d e, in modo figurato, \u201cfurbo\u201d e \u201castuto\u201d.\nIl 12 aprile 2014 un nuovo campo da rugby presso il Parco Lambro, libero ed aperto a chiunque, \u00e8 stato intitolato per decisione comunale a Cesare Ghezzi, in quanto \u201cpromotore del rugby per ragazzi\u201d; l'inaugurazione \u00e8 stata presieduta dal sindaco Giuliano Pisapia."}
{"id": "2400083", "revid": "111463063", "url": "https://it.wikipedia.org/wiki?curid=2400083", "title": "Through the Storm (singolo Aretha Franklin)", "text": "Through the Storm \u00e8 un brano composto da Albert Hammond e Diane Warren, cantato da Aretha Franklin e da Elton John. Proveniente dall'album omonimo della Franklin (\"Through the Storm\" del 1989), si presenta come una canzone pop (classificabile anche nel rhythm and blues) e alla lettera significa \"Attraverso La Tempesta\". Curiosamente, le parti vocali dei due artisti furono incise in maniera separata, senza che essi si fossero mai incontrati.\nLa canzone \u00e8 stata pubblicata come singolo nel 1989 (45 giri, 12\", picture, CD): ha raggiunto una #16 nella \"Billboard Hot 100\", una #17 nella \"Hot R&amp;B/Hip-Hop Songs\" e una #41 UK."}
{"id": "2400087", "revid": "2049984", "url": "https://it.wikipedia.org/wiki?curid=2400087", "title": "Madonna col Bambino (Sassoferrato)", "text": "Madonna col Bambino \u00e8 un dipinto a olio su tavola del Sassoferrato, databile alla met\u00e0 del XVII secolo e conservato nella Pinacoteca Comunale di Cesena.\nIl quadro rappresenta la Vergine Maria mentre accudisce con molta affettuosit\u00e0 Ges\u00f9 Bambino; il tutto sopra uno sfondo scuro."}
{"id": "2400089", "revid": "287204", "url": "https://it.wikipedia.org/wiki?curid=2400089", "title": "Monfandi", "text": ""}
{"id": "2400090", "revid": "113250383", "url": "https://it.wikipedia.org/wiki?curid=2400090", "title": "Palomares", "text": "Palomares \u00e8 un piccolo paese situato lungo la costa meridionale della Spagna, localit\u00e0 del comune di Cuevas del Almanzora, nella provincia dell'Almer\u00eda in Andalusia.\nEconomia.\nIl paese, che si affaccia sul mare Mediterraneo, viveva in passato principalmente di pesca e agricoltura, mentre oggigiorno \u00e8 divenuto una piccola localit\u00e0 turistica. \nStoria.\nLa localit\u00e0 divenne famosa nel 1966 quando un Boeing B-52 Stratofortress in missione di allerta in volo, armato con delle testate nucleari, precipit\u00f2 nei dintorni di Palomares a seguito di un incidente durante la fase di rifornimento in volo. Due delle testate si distrussero nell'impatto al suolo, contaminando il terreno, mentre altre due furono recuperate intatte.\nL'opera di bonifica condotta dagli Stati Uniti fu superficiale e i numerosi decessi di abitanti della zona, avvenuti per tumore, sono stati ricollegati all'evento."}
{"id": "2400091", "revid": "767487", "url": "https://it.wikipedia.org/wiki?curid=2400091", "title": "Bruna Castagna", "text": "Biografia.\nDebutt\u00f2 al Teatro Sociale di Mantova nel 1925 nel ruolo di Marina Mniscek in \"Boris Godunov\".\nNello stesso anno apparve al Teatro Col\u00f3n di Buenos Aires per lo pi\u00f9 in ruoli secondari (Zita in \"Gianni Schicchi\", Bersi in \"Andrea Ch\u00e9nier\", Un pastorello in \"Tosca\", Anciana ne \"L'amore dei tre re\", Amelfa ne \"Il gallo d'oro\"). Sempre nel 1925 ottenne la prima scrittura al Teatro alla Scala di Milano, dove apparve per diverse stagioni, sia in ruoli da protagonista (Isabella ne \"L'Italiana in Algeri\" nel 1933) che in ruoli minori e dove prese parte alla prima rappresentazione de \"Il Dibuk\" di Lodovico Rocca.\nLa svolta della carriera avvenne nel 1934 quando si trasfer\u00ec negli Stati Uniti, imponendosi rapidamente come uno dei maggiori mezzosoprani del tempo nel repertorio italiano e francese. I ruoli pi\u00f9 importanti furono Amneris in \"Aida\", Adalgisa in \"Norma\", Laura ne \"La Gioconda\", Ulrica in \"Un ballo in maschera\", Leonora ne \"La Favorita\", Carmen, Dalila. Fu presente al Metropolitan, a San Francisco e in America Latina.\nSi ritir\u00f2 precocemente dall'attivit\u00e0 artistica nel 1945, stabilendosi definitivamente in Argentina. \u00c8 possibile ascoltarla in diverse registrazioni dal vivo dal Met, ripubblicate anche in CD."}
{"id": "2400096", "revid": "174925", "url": "https://it.wikipedia.org/wiki?curid=2400096", "title": "Madonna con il Bambino", "text": ""}
{"id": "2400097", "revid": "729019", "url": "https://it.wikipedia.org/wiki?curid=2400097", "title": "Gran Premio motociclistico d'Italia 2009", "text": "Il Gran Premio motociclistico d'Italia 2009 corso il 31 maggio, \u00e8 stato il quinto Gran Premio della stagione 2009 e ha visto vincere: Casey Stoner in MotoGP, Mattia Pasini nella classe 250 e Bradley Smith nella classe 125.\nMotoGP.\nSete Gibernau non partecipa a questo Gran Premio per infortunio."}
{"id": "2400099", "revid": "183694", "url": "https://it.wikipedia.org/wiki?curid=2400099", "title": "Joseph Bidez", "text": "Biografia.\nJoseph Bidez studi\u00f2 nell'Universit\u00e0 di Liegi, inizialmente filosofia; si laure\u00f2 poi in diritto nel 1891 e nel 1894 in lettere con una tesi in Filologia classica, che insegn\u00f2 gi\u00e0 dall'anno seguente nell'Universit\u00e0 di Gand.\nStudioso delle religioni dell'et\u00e0 tardo-antica, si occup\u00f2 in particolare della \"Storia ecclesiastica\" di Filostorgio, di Sozomeno e di Evagrio Pontico, delle quali pubblic\u00f2 le edizioni critiche, e divenne membro di diverse Accademie scientifiche. Seguirono una \"Biografia di Empedocle\" nel 1894 e una \"Vita di Porfirio\" nel 1913.\nInteressato alla vita e all'opera dell'imperatore Giuliano, ne cur\u00f2 l'edizione delle \"Opere\" - completata nel 1964 con la collaborazione di Gabriel Rochefort e Christian Lacombrade - e pubblic\u00f2 nel 1913 una biografia su Giuliano rivista e aggiornata nel 1930. \nNell'ultimo periodo della sua vita si dedic\u00f2 allo studio della magia e dell'alchimia, pubblicando nel 1928 un \"Catalogo dei manoscritti alchemici greci\" e, nel 1938, con Franz Cumont, \"Les Mages hell\u00e9nis\u00e9s. Zoroastre, Ostan\u00e8s et Hystasp;\" il tema platonico dell'Atlantide venne da lui ripreso e sviluppato , nel 1934, in apposita monografia pubblicata in \"Bulletins de l'Academie Royale de Belgique\". L'ultima sua fatica fu \"Eos ou Platon et l'Orient\" (1945)."}
{"id": "2400101", "revid": "767487", "url": "https://it.wikipedia.org/wiki?curid=2400101", "title": "Mehdi Taouil", "text": ""}
{"id": "2400102", "revid": "1718925", "url": "https://it.wikipedia.org/wiki?curid=2400102", "title": "Giovanni Leone", "text": "Insegnante di procedura penale dal 1936, entr\u00f2 in politica nel 1944 aderendo alla Democrazia Cristiana. Eletto all'Assemblea Costituente nel 1946, fu presidente della Camera dei deputati dal 1955 al 1963. Presiedette due brevi governi nel 1963 (Governo Leone I) e nel 1968 (Governo Leone II). Nominato senatore a vita nel 1967 dal presidente Saragat, il 24 dicembre 1971 fu eletto presidente della Repubblica.\nCome capo dello Stato, Leone confer\u00ec l'incarico a tre presidenti del Consiglio: Giulio Andreotti (1972-1973 e 1976-1978), Mariano Rumor (1973-1974) e Aldo Moro (1974-1976). Nomin\u00f2 senatore a vita Amintore Fanfani (1972), e nomin\u00f2 quattro Giudici della Corte costituzionale: Edoardo Volterra e Guido Astuti nel 1973, Livio Paladin nel 1977 e Antonio La Pergola nel 1978. Fu il primo presidente a procedere allo scioglimento anticipato delle camere, nel 1972 e una seconda volta nel 1976. Si dimise in anticipo di sei mesi rispetto alla naturale scadenza del mandato, in seguito a campagne di stampa secondo cui sarebbe stato coinvolto nello scandalo Lockheed.\nBiografia.\nGiovinezza ed educazione.\nGiovanni Leone nacque a Napoli il 3 novembre 1908, figlio di Mauro Leone, facoltoso avvocato del foro di Napoli, oltrech\u00e9 fondatore del Partito Popolare Italiano in Campania, e di Maria Gioffredi, originari entrambi di Pomigliano d'Arco, nell'allora provincia di Napoli. Frequenta il liceo classico Vescovile di Nola. Fu fratello maggiore di Carlo Leone, che come lui, fu attivo politicamente nella DC, fino ad essere presidente della regione Campania. Deciso a calcare le orme del padre nella professione forense, studi\u00f2 sotto la tutela di Eduardo Massari. Nel 1929, a soli 21 anni d'et\u00e0, consegue la laurea in giurisprudenza e, l'anno successivo, quella in scienze politiche. Dopo la conclusione degli studi universitari, Leone \u00e8 presidente del circolo napoletano della Federazione Universitaria Cattolica Italiana nel biennio 1931-1932, compiendo poi i primi passi nella carriera legale presso lo studio dell'avvocato Enrico De Nicola, a cui succeder\u00e0, venticinque anni dopo, nella carica di Presidente della Repubblica.\nCarriera universitaria.\nNel 1933 consegue la libera docenza in diritto e procedura penale presso la facolt\u00e0 di giurisprudenza dell'Universit\u00e0 di Camerino e nel 1935 \u00e8 vincitore assoluto del concorso per la cattedra a professore ordinario. Insegna poi tra il 1935 e il 1940 presso l'Universit\u00e0 di Messina e tra il 1940 e il 1948 in quella di Bari, dove fra i suoi assistenti figura un giovane Aldo Moro. Fa parte della commissione incaricata di redigere il Codice della navigazione del 1942, occupandosi in particolare della parte, tuttora in vigore, relativa alle norme penali, quasi completamente ideata e redatta da lui.\nContemporaneamente, Leone \u00e8 arruolato come ufficiale ausiliario della giustizia militare ed \u00e8 giudice del tribunale militare di Napoli, con il grado di tenente colonnello. Il 10 settembre 1943, con i tedeschi alle porte del capoluogo campano, emana e fa eseguire, insieme ad altri colleghi, l'ordine di scarcerazione per 49 militanti antifascisti, detenuti nel carcere di Poggioreale, sottraendoli alla cattura e alla rappresaglia tedesca. Per tale azione coraggiosa, nel 1998, gli sar\u00e0 tributato un encomio solenne.\nMatrimonio.\nNel 1945, conosce la casertana Vittoria Michitto, figlia di un noto medico e discendente di uno dei progettisti dei giardini all'inglese della Reggia di Caserta, che sposer\u00e0 un anno dopo.\nAttivit\u00e0 forense.\nSvolge un'intensa attivit\u00e0 di avvocato, tranne che nel periodo della Presidenza della Repubblica. Nel 1956 difende Bruno Milanesi, futuro sindaco di Napoli, accusato di alto tradimento per aver venduto materiale militare inefficiente; Leone riesce a far dichiarare incompetente il tribunale militare e a trasferire la causa al tribunale civile, che assolve il suo cliente.\nNel 1963 \u00e8 il capo del collegio degli avvocati di difesa della societ\u00e0 SADE, facente parte del gruppo Enel, responsabile del disastro del Vajont, che si conclude con l'assoluzione di cinque imputati e di sole tre condanne con il minimo della pena. Con dieci miliardi di lire dell'Enel per i risarcimenti, tenta un accordo perch\u00e9 la questione passi da penale a civile, ma il giudice istruttore di Belluno, Mario Fabbri, evita ogni tipo di compromesso. Nei confronti dei superstiti, costituitisi parte civile e ai quali, in precedenza, aveva promesso giustizia, in veste di presidente del Consiglio, riesce a far accogliere dal tribunale la tesi della commorienza e fa risparmiare all'Enel miliardi di lire. La catastrofe fu attribuita solo a cause naturali e alla volont\u00e0 di Dio.\nNello stesso anno assiste il ministro Bernardo Mattarella nella querela per diffamazione contro Danilo Dolci e Franco Alasia, che lo avevano accusato di coinvolgimento con la mafia; il processo si conclude con la condanna dei diffamatori, rispettivamente a due anni e a un anno e sette mesi. Nel 1964, Leone rinuncia a difendere Claire Bebawi, implicata nell'. Difende l'industriale Felice Riva, accusato del fallimento del cotonificio Vallesusa e riesce a far comminare al suo assistito, nel periodo della sua difesa, soltanto la revoca dalle sue cariche, senza fargli scontare alcun giorno di carcere. Tra il 1969 e il 1972 \u00e8 avvocato di parte civile della Banca Nazionale del lavoro nella causa per strage contro Pietro Valpreda. Sempre nel 1969, difende vittoriosamente Nino Rovelli, nella causa amministrativa intentata contro quest'ultimo dalla Cassa del Mezzogiorno, per impiego irregolare di fondi pubblici.\nNel frattempo, Leone prosegue la carriera universitaria all'ateneo di Napoli (1948-1956) e poi alla Sapienza di Roma (1956), concludendo nel 1972, con la cattedra di procedura penale e insegnando anche in altre universit\u00e0 straniere. La sua produzione giuridica conta un numero imponente di pubblicazioni, tra le quali un trattato di diritto processuale penale in tre volumi e un manuale di diritto processuale penale su cui hanno studiato generazioni di studenti: l'ultima edizione risale al 1985.\nCarriera politica.\nEsordi e primi incarichi parlamentari.\nIn giovent\u00f9, per poter esercitare la professione di docente universitario, Leone s'iscrisse al Partito Nazionale Fascista. Con la liberazione nel 1944, s'iscrisse alla Democrazia Cristiana e, nel 1945, fu eletto segretario politico del Comitato napoletano del partito. Il 2 giugno 1946 fu eletto all'Assemblea Costituente per il XXII collegio Napoli-Caserta. Fu chiamato a far parte della \"commissione dei Settantacinque\" che redasse il testo preliminare della Costituzione, contribuendo in modo incisivo alla formulazione delle norme in materia di libert\u00e0 personale e di azione penale.\nNel 1948, Leone fu eletto per la prima volta alla Camera dei deputati. Rieletto a Montecitorio anche nella II, III e IV legislatura, lasci\u00f2 la Camera dei Deputati il 27 agosto 1967 quando fu nominato senatore a vita dal presidente Giuseppe Saragat. Vicepresidente dal 24 maggio 1950 al 10 maggio 1955, fu relatore della \"novella\" del codice di procedura penale del 1930, contribuendo in modo determinante alla formulazione definitiva dell'articolato. Le nuove norme, che andarono a sostituire pi\u00f9 di un terzo del testo originario varato da Alfredo Rocco nel 1930, sono rimaste in gran parte in vigore fino all'approvazione del nuovo codice di procedura penale nel 1989.\nIl 10 maggio 1955 fu eletto presidente della Camera in sostituzione di Giovanni Gronchi, neopresidente della Repubblica. Rimarr\u00e0 alla guida di Montecitorio fino al 26 giugno 1963, quando si dimise per assumere per la prima volta le funzioni di presidente del Consiglio dei ministri.\nPresidente del Consiglio dei ministri.\nIl 16 maggio 1963, il presidente del Consiglio Amintore Fanfani, in seguito all'insuccesso del suo partito, la DC, alle elezioni politiche, rassegn\u00f2 le dimissioni. L'incarico venne affidato al segretario democristiano Aldo Moro, intenzionato a varare un nuovo governo DC-PRI-PSDI appoggiato esternamente dal PSI, ma gli organi direttivi del Partito Socialista fecero mancare la ratifica dell'accordo programmatico gi\u00e0 concordato con Nenni e lo statista pugliese fu costretto a rinunciare.\nIl presidente Segni, allora, confer\u00ec l'incarico di formare il nuovo governo a Giovanni Leone, specificando che, in caso di ulteriore fallimento, avrebbe sciolto il neoeletto Parlamento e indetto altre elezioni. Leone riusc\u00ec a costituire un monocolore DC di respiro transitorio, per tale motivo detto dalla stampa \"balneare\", con l'appoggio esterno di PRI, PSDI e PSI. Il primo governo Leone dur\u00f2 dal 21 giugno al 4 dicembre 1963, quando, con l'approvazione della legge di bilancio, che all'epoca era prevista il 31 ottobre di ogni anno, l'uomo politico napoletano rassegn\u00f2 le dimissioni, ritenendo che il suo compito, come indicato nelle dichiarazioni programmatiche di sei mesi prima, si fosse esaurito.\nAlle elezioni del Presidente della Repubblica del 1964, Leone fu il candidato ufficiale della DC fino al quattordicesimo scrutinio, pur concorrendo contro una candidatura democristiana alternativa, quella di Amintore Fanfani, sempre pi\u00f9 consistente. Preso atto di ci\u00f2 il giurista napoletano si era ritirato per consentire al suo partito l'esplorazione di soluzioni differenti, che portarono poi all'elezione di Giuseppe Saragat. La scelta di quest'ultimo di nominarlo senatore a vita, nel 1967, pu\u00f2 essere interpretata come un gesto elegante di riconoscenza nei suoi confronti.\nAnche le elezioni politiche del 1968 si rivelarono un insuccesso per la Democrazia Cristiana e, soprattutto, per il Partito Socialista Unificato. Saragat incaric\u00f2 dapprima il segretario democristiano Mariano Rumor di effettuare un sondaggio esplorativo sulla possibilit\u00e0 di ricostituzione di un governo di centro-sinistra. Preso poi atto della decisione del PSU di non partecipare a una futura compagine governativa, il 24 giugno 1968, il Presidente confer\u00ec nuovamente a Giovanni Leone l'incarico di formare un governo monocolore, con la partecipazione dei soli democristiani. Leone accett\u00f2, ancora una volta per puro spirito di servizio, in attesa delle determinazioni del congresso del PSU, convocato per il mese di ottobre.\nIl 1\u00ba luglio, in occasione del semestre italiano, Giovanni Leone, in qualit\u00e0 di capo del governo, assunse anche la Presidenza del Consiglio delle Comunit\u00e0 Europee e, in tale incarico, si batt\u00e9 per l'abolizione dei dazi doganali nella Comunit\u00e0 Europea.\nIl 19 novembre successivo, in considerazione che i deliberati dei congressi del PSU e del PRI e degli organi direttivi della DC lasciavano intravedere buone possibilit\u00e0 di ritorno a una formula parlamentare di centro-sinistra per la formazione di un nuovo governo, Leone rassegn\u00f2 le dimissioni nelle mani del presidente Saragat che, in seguit\u00f2, confer\u00ec l'incarico a Mariano Rumor, il quale riusc\u00ec a ricomporre una maggioranza di centro-sinistra.\nAlla fine del 1970, giunse in Parlamento, per la sua approvazione, il disegno di legge sull'introduzione del divorzio in Italia, ma il fronte sociale e politico era fortemente diviso sull'argomento. Le forze laiche e liberali si erano fatte promotrici dell'iniziativa, con la presentazione del progetto a firma del socialista Loris Fortuna e del liberale Antonio Baslini e potevano disporre di una ristretta maggioranza parlamentare; si prevedeva, peraltro, un tenace ostruzionismo da parte delle forze antidivorziste che avrebbe condotto a una divisione tra schieramenti contrapposti, con conseguenze anche sulla maggioranza governativa, composta da cattolici (DC) e laici (socialisti, socialdemocratici e repubblicani). Giovanni Leone si assunse il compito di una difficile mediazione tra le parti, riuscendo a far accogliere una serie di emendamenti che condussero, in breve tempo, all'approvazione della legge il 1\u00ba dicembre 1970.\nPresidente della Repubblica.\nAlle elezioni del 1971, il candidato ufficiale della DC era, stavolta, il presidente del Senato Fanfani. Tale candidatura resse solo sei votazioni, nelle quali l'uomo politico toscano rimase sempre al di sotto, nei suffragi, a quelli del socialista De Martino. All'11\u00ba scrutinio, la DC ripropose nuovamente Fanfani, per poi prendere atto della debolezza della sua candidatura, per l'azione dei cosiddetti \"franchi tiratori\" del partito stesso, e ritirarla definitivamente. La situazione di stallo and\u00f2 avanti sino al 22\u00ba scrutinio, quando fu trovato un accordo tra Democrazia Cristiana, PSDI, PLI e PRI per portare Leone al Quirinale. Tale accordo preludeva la formazione di una maggioranza alternativa a quella di centro-sinistra che sorreggeva il governo in carica di Emilio Colombo. Fu quindi una candidatura in chiave conservatrice, anche perch\u00e9, nell'assemblea dei grandi elettori DC, prevalse di stretta misura su quella di Aldo Moro, che avrebbe rappresentato la continuit\u00e0 con la politica governativa dell'ultimo decennio. Anche Leone, tuttavia, non rimase immune dall'azione dei \"franchi tiratori\" e, infatti, manc\u00f2 l'elezione al primo tentativo per un solo voto: 503, contro i 504 del \"quorum\" richiesto. Leone fu comunque eletto Capo dello Stato il 24 dicembre 1971 al ventitreesimo scrutinio, con 518 voti su 1008 \"grandi elettori\". Per il raggiungimento del \"quorum\", furono determinanti i voti del Movimento Sociale Italiano.\nSecondo autorevoli costituzionalisti, la presidenza Leone fu caratterizzata da una linea improntata all'indipendenza piena dai partiti e al rispetto scrupoloso delle istituzioni. Leone fu sempre rispettoso del dettato costituzionale e, nell'avvalersi delle sue prerogative, effettu\u00f2 delle scelte del tutto aliene da impostazioni ideologiche (ad esempio, nella nomina dei giudici costituzionali opt\u00f2 per giuristi insigni di area politica del tutto antitetica a quella della DC come il romanista Edoardo Volterra e il costituzionalista Antonio La Pergola), talvolta in contrasto con la maggioranza parlamentare, come quando rinvi\u00f2 alle Camere la legge sul nuovo sistema elettorale del CSM, che il Parlamento riapprov\u00f2 tal quale costringendolo alla promulgazione.\nL'elezione di Leone, oltre ad essere la pi\u00f9 lunga della storia della Repubblica Italiana, segn\u00f2 la fine della prima fase dell'esperienza di centro-sinistra, configurando una maggioranza di centro con l'appoggio esterno di una parte della destra. Per tale motivo, all'inizio del nuovo anno, i ministri del PRI rassegnarono le dimissioni, seguite da quelle del presidente del Consiglio il 15 gennaio 1972. Dopo il fallimento del tentativo di composizione di un nuovo governo, anche monocolore, da parte dello stesso Colombo, il presidente Leone confer\u00ec l'incarico a Giulio Andreotti. Il primo governo Andreotti, formato da soli democristiani, tuttavia, non riusc\u00ec a ottenere la fiducia alla Camera dei deputati e si dimise il 28 febbraio successivo. Di fronte alla gravit\u00e0 della crisi politica, Leone esercit\u00f2 il potere di scioglimento anticipato del Parlamento per la prima volta dall'avvento della Repubblica. Contemporaneamente, promulg\u00f2 il decreto di rinvio del referendum sul divorzio, previsto per la primavera dello stesso anno.\nLe elezioni politiche italiane del 1972 confermarono la consistenza dei partiti principali in Parlamento, salvo un incremento del PRI e del MSI e l'uscita di scena del PSIUP. Di conseguenza, Leone reiter\u00f2 l'incarico a Giulio Andreotti che riusc\u00ec a comporre un nuovo governo appoggiato, per la prima volta dal 1957, da una maggioranza di centro, la stessa che, sei mesi prima, aveva portato all'elezione di Leone. Tale esperienza dur\u00f2 soltanto un anno, sino alle dimissioni rassegnate dal presidente del Consiglio nel giugno del 1973 a causa, ufficialmente, del ritiro dell'appoggio esterno da parte del Partito Repubblicano. In realt\u00e0, a seguito dei cosiddetti \"accordi di Palazzo Giustiniani\" tra i due \"cavalli di razza\" della DC, Amintore Fanfani e Aldo Moro, il XII Congresso nazionale del partito di maggioranza relativa aveva approvato un documento in cui si proponeva il ritorno alla formula di centro-sinistra.\nLa seconda fase dell'esperienza di centro-sinistra in Italia dur\u00f2 circa tre anni (1973-1976), durante i quali il presidente Leone confer\u00ec l'incarico per la formazione di ben quattro compagini governative: quarto e quinto governo Rumor, quarto e quinto governo Moro. Nelle ultime due, tuttavia, i due partiti socialisti accordarono soltanto l'appoggio esterno.\nIl 15 ottobre 1975 Leone invi\u00f2 un articolato messaggio alle Camere, nel quale si metteva in risalto la crisi delle istituzioni italiane in termini volutamente giuridici e non politici, sostenendo peraltro che la soluzione poteva essere trovata nella Costituzione della Repubblica e nell'attuazione delle sue parti tuttora inapplicate; auspicava, inoltre, che fosse previsto, con legge costituzionale, il divieto di rielezione del Presidente della Repubblica, la riduzione da sette a cinque anni del mandato presidenziale e l'abolizione del semestre bianco. Il messaggio, tuttavia, fu accolto con freddezza e fu soltanto letto, senza procedere a un dibattito in aula sui suoi contenuti. Solo da ex presidente, dieci anni dopo, Leone scelse di dolersene pubblicamente, definendola una vera e propria \"cestinazione\".\nControversie e dimissioni.\nL'elezione di Leone era stato il frutto di precari equilibri politici anche interni al suo stesso partito e, comunque, espressione di una maggioranza di centro appoggiata dalla destra che, a met\u00e0 degli anni settanta, era stata accantonata e considerata ormai improponibile. Per cui si scaten\u00f2 presto contro di lui una diffusa ostilit\u00e0 da parte della sinistra e anche la stessa DC fu assai flebile nel difenderlo dinanzi alle critiche virulente che gli vennero rivolte.\nIn una prima fase, gli furono rimproverate cadute di stile e fu tacciato d'inadeguatezza al ruolo presidenziale. In seguito, si pass\u00f2 al tentativo di coinvolgere Leone nel discredito e nel malgoverno della cosa pubblica: sul periodico \"OP\" di Mino Pecorelli, giornalista d'assalto poi risultato tra i nominativi compresi nella lista degli appartenenti alla loggia massonica P2, gli si addebitarono amicizie discutibili negli ambienti della finanza d'assalto e comparvero alcune illazioni sulla vita privata della moglie Vittoria, sulla base di un falso dossier del generale De Lorenzo.\nNella primavera del 1976, il presidente della Repubblica Giovanni Leone fu accusato di essere lui stesso il personaggio chiave attorno al quale ruotava lo scandalo Lockheed, illeciti nell'acquisto da parte dello Stato italiano di velivoli dagli USA, con il nome in codice \"Antelope Cobbler\", insieme all'ex presidente del Consiglio Mariano Rumor. In un primo momento, Leone pens\u00f2 di presentare spontaneamente le dimissioni, anche in coerenza con quanto rappresentato dal suo messaggio alle Camere: erano, infatti, gi\u00e0 trascorsi cinque anni dalla sua elezione. In seguito, non essendo state provate le accuse, prefer\u00ec soprassedere ma non pot\u00e9 impedire le dimissioni del governo monocolore guidato da Aldo Moro. Valutata, allora, l'inesistenza di una maggioranza parlamentare, il Presidente sciolse le Camere, per la seconda volta anticipatamente.\nLe elezioni politiche del 20 giugno 1976 decretarono una forte avanzata del PCI, un arretramento del PSI ma anche un recupero della DC che continu\u00f2 ad essere il primo partito. I partiti dell'arco costituzionale, quindi, furono costretti ad avviare incontri di confronto programmatico che condussero, nel luglio 1976, alla formazione del terzo governo Andreotti, un monocolore democristiano che ottenne la fiducia del Parlamento con l'astensione di PCI, PSI, PSDI, PRI, PLI. Per la prima volta, dal 1947, il PCI non vot\u00f2 contro un governo della Repubblica.\nIl 14 gennaio 1978, a seguito degli esiti di una riunione con i capigruppo parlamentari dei sei partiti della maggioranza, il terzo governo Andreotti si dimise. Dopo una lunga trattativa programmatica, condotta personalmente dal presidente del Consiglio Nazionale della DC, Aldo Moro, l'11 marzo successivo si costitu\u00ec un nuovo monocolore democristiano (quarto governo Andreotti), con l'appoggio esterno e non l'astensione di PSI, PSDI, PRI e del PCI che entr\u00f2 quindi pienamente nella maggioranza. Cinque giorni dopo, in coincidenza con le dichiarazioni alle Camere del nuovo governo, le Brigate Rosse rapirono Aldo Moro, uccidendone gli uomini della scorta.\nNei giorni che seguirono, dal 16 marzo al 9 maggio 1978, Leone espresse la disponibilit\u00e0 a compiere il gesto umanitario di concedere la grazia alla brigatista Paola Besuschio, se ci\u00f2 avesse potuto impedire l'assassinio dello statista democristiano. Nonostante le obiezioni provenienti dalla maggioranza, sembra che il Presidente fosse intenzionato a procedere comunque, ma non avesse fatto in tempo a sormontare il parere negativo del Governo: egli stesso, dopo molti anni, dichiar\u00f2 che \"a delitto consumato mi convinsi che i brigatisti fossero al corrente di quel che stava maturando e, non volendo la liberazione di Moro, avessero affrettato quella mattina l'assassinio\".\nImmediatamente dopo il rapimento e l'assassinio del presidente della DC, le polemiche contro il Capo dello Stato ripresero in maniera pi\u00f9 virulenta. Leone e i suoi familiari si trovarono al centro di attacchi violentissimi e insistenti, mossi soprattutto dal Partito Radicale di Marco Pannella e dal settimanale \"L'Espresso\". Essi erano stati riversati nel libro \"Giovanni Leone: la carriera di un Presidente\", che la giornalista Camilla Cederna, nei primi mesi del 1978, pubblic\u00f2 per Feltrinelli. Ancora una volta, a questo \"pamphlet\" su presunte irregolarit\u00e0 commesse dal presidente e dai suoi familiari, la Democrazia Cristiana non seppe reagire n\u00e9 consent\u00ec di reagire allo stesso Presidente della Repubblica: il guardasigilli del quarto governo Andreotti, Francesco Paolo Bonifacio, pi\u00f9 volte sollecitato dal Quirinale, rifiut\u00f2 di accordare la necessaria autorizzazione a procedere penalmente contro l'autrice per oltraggio al Capo dello Stato. L'ultimo atto fu la richiesta di dimissioni presentata dalla Direzione dell'allora PCI.\nGiovanni Leone \"cerc\u00f2 di difendersi dalle accuse che montavano contro di lui e la mattina del 15 giugno 1978, il giorno delle dimissioni, predispose un'intervista da diramare tramite l'ANSA. Il segretario della DC Zaccagnini e il presidente del Consiglio Andreotti sarebbero stati messi a conoscenza del testo dell'intervista prima di renderlo pubblico. (...) Una copia del testo venne recapitata anche alla sede del PCI a Berlinguer. La reazione pressoch\u00e9 unanime emersa dalla lettura dell'intervista fu di desolazione. Sia i comunisti che i democristiani decisero che l'intervista non poteva essere pubblicata. Leone fu costretto a ritirarla e venne invitato dal PCI a rassegnare le dimissioni\". In effetti, Giovanni Leone si dimise da presidente della Repubblica lo stesso giorno, con effetto immediato. L'annuncio venne dato in diretta tv da Leone alle ore 20.10 del 15 giugno 1978.\nLe dimissioni avvennero 14 giorni prima dell'inizio del cosiddetto \"semestre bianco\", ossia il periodo durante il quale il presidente della Repubblica non pu\u00f2 sciogliere anticipatamente le Camere e con sei mesi e quindici giorni di anticipo rispetto alla scadenza del mandato. Lo stesso Leone, nell'intervista mancata, ricordava di essere stato \"sempre critico per il semestre bianco\"; in effetti, il rischio di dover tenere in vita la legislatura a ogni costo, per la giuridica impossibilit\u00e0 di scioglimento anticipato, era temuto da \"alcune correnti della Democrazia Cristiana\" e dalla segreteria del Partito Socialista.\nNe segu\u00ec, prima la supplenza del presidente del Senato Amintore Fanfani, poi le nuove elezioni presidenziali che portarono al Quirinale Sandro Pertini.\nAttivit\u00e0 parlamentare di senatore a vita e riabilitazione.\nFino al giorno delle sue dimissioni, Leone prefer\u00ec non rispondere pubblicamente di tutto quello che era successo. Furono soltanto i suoi figli a sporgere querela, per i fatti a loro ascritti. La Cederna perse in tutti e tre i gradi di giudizio: fu condannata per diffamazione e a lei e al suo giornale, \"L'Espresso\", fu comminata una multa elevata, il libro della Cederna fu ritirato dal commercio e le copie rimaste distrutte.\nA seguito delle dimissioni Leone fece ritorno al Senato in quanto senatore di diritto e a vita, iscrivendosi al gruppo misto.\nSalvo una controversia sui limiti del \"potere di esternazione\" del Capo dello Stato, si attenne a una concezione prevalentemente parlamentare del suo ruolo di senatore a vita.\nPrese parte con assiduit\u00e0 ai lavori della commissione Giustizia, battendosi soprattutto perch\u00e9 il nuovo codice di procedura penale non fosse redatto nella forma entrata in vigore nel 1989 e affinch\u00e9 la legge sulla violenza sessuale del 1996 non modificasse le vecchie fattispecie del codice penale del 1930, il \"codice Rocco\" che da giovane docente Leone aveva visto nascere, fino a ipotizzare, con una lettera sul settimanale \"Famiglia Cristiana\", il referendum abrogativo della nuova legge.\nNel 1994 vot\u00f2 la fiducia al Governo Berlusconi e fece lo stesso nel 1996 con il primo Governo di Romano Prodi. Al contrario, non sostenne il Governo D'Alema I.\nIn occasione del suo novantesimo compleanno, il 3 novembre 1998, fu promosso dalla presidenza del Senato un convegno in suo onore a Palazzo Giustiniani al quale, oltre al presidente della Repubblica in carica Oscar Luigi Scalfaro e a numerose personalit\u00e0, presero parte alcuni esponenti dell'ex PCI, fra i quali il futuro presidente della Repubblica Giorgio Napolitano. Prima della manifestazione, Marco Pannella ed Emma Bonino andarono a stringere la mano all'anziano ex presidente della Repubblica e a scusarsi pubblicamente per gli attacchi di vent'anni prima. I due esponenti radicali hanno poi reso pubblica una lettera nella quale essi, oltre a rendere omaggio a Leone, affermano:\nE inoltre:\nIl 25 novembre 2006 il presidente della Repubblica Italiana Giorgio Napolitano afferm\u00f2 che, otto anni prima, dal Senato era stato espresso \"il pieno riconoscimento della correttezza del suo operato\".\nPoche settimane prima di spegnersi all'et\u00e0 di 93 anni, a seguito del decreto del Presidente del Consiglio dei ministri del 25 settembre 2001, fu attribuito a Giovanni Leone il titolo onorifico di Presidente Emerito della Repubblica, dignit\u00e0 di ordine protocollare che da allora spetta \"ex lege\" a tutti gli ex capi dello Stato in vita.\n\u00c8 morto a Roma il 9 novembre 2001 nella sua villa sulla Via Cassia, in localit\u00e0 \"Le Rughe\", ed \u00e8 sepolto nel Cimitero di Poggioreale, a Napoli.\nDiscendenza.\nIl presidente Giovanni Leone e Vittoria Michitto ebbero quattro figli:\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 29 dicembre 1971 al 15 giugno 1978:\nPersonalmente \u00e8 stato insignito di:"}
{"id": "2400109", "revid": "486946", "url": "https://it.wikipedia.org/wiki?curid=2400109", "title": "Legge 81/2008", "text": ""}
{"id": "2400111", "revid": "343572", "url": "https://it.wikipedia.org/wiki?curid=2400111", "title": "Museo civico (Catania)", "text": ""}
{"id": "2400114", "revid": "2085023", "url": "https://it.wikipedia.org/wiki?curid=2400114", "title": "Criptazione televisiva", "text": "La criptazione televisiva o incriptazione televisiva \u00e8 la tecnica di telediffusione che sviluppa sistemi di criptazione del segnale televisivo per ottenere l'oscuramento di video e audio, evitando l'accesso gratuito alla televisione a pagamento ai non-abbonati e non-destinati del servizio privato. Il suo contrario \u00e8 la \"decriptazione televisiva\".\nIn Italia la criptazione televisiva \u00e8 stata applicata per la prima volta sul canale TELE+1 alle ore 00:00 del 1\u00ba giugno 1991, in occasione della trasmissione del film \"Blade Runner\".\nNozione.\nLa criptazione televisiva \u00e8 applicata:\nSi applica in forme e con sistemi diversi nella televisione via cavo, nella televisione satellitare e nella televisione digitale terrestre.\nDiritto italiano.\nNel diritto italiano la criptazione televisiva \u00e8 stata confermata come legittimata dalla Legge Gasparri.\nFondamento giuridico.\nLa Corte costituzionale non si \u00e8 espressa.\nTipi di criptazione.\nCriptazione digitale.\nLa criptazione digitale \u00e8 la tecnica pi\u00f9 utilizzata, che promette di essere inviolabile alla pirateria. Il segnale dei decoder digitali (digital set-top boxes), a differenza di quelli analogici, viaggia infatti criptato e ricodicizzabile alla fonte.\nCriptazione analogica.\nLa criptazione analogica \u00e8 stato un sistema molto aggirato. In Europa, FilmNet realizz\u00f2 il primo servizio di criptazione satellitare analogica nel settembre 1986: esso, per\u00f2, diede vita anche al pi\u00f9 grande mercato di decoder pirata in Europa. La prevenzione della cosiddetta \"pirateria\" nella televisione analogica satellitare \u00e8 stata uno dei fattori per cui la televisione privata a pagamento ha investito su nuove soluzioni di sistema dopo l'aggiramento delle vecchie.\nEuropa.\nItalia.\nLa criptazione televisiva \u00e8 nata in Italia alle ore 00:00 del 1\u00ba giugno 1991, quando allo scadere della mezzanotte, cominciarono ad essere criptate le trasmissioni TELE+1; il lancio del servizio era stato preceduto da una massiccia campagna mediatica. Il film \"Blade Runner\" trasmesso da TELE+1 \u00e8 stato, quindi, il primo programma televisivo criptato ed a pagamento nella storia della televisione italiana.\nFrancia.\nCanal+ lanci\u00f2 il primo sistema francese di criptazione televisiva nel 1984; questo sistema, per\u00f2, si rivel\u00f2 un fiasco perch\u00e9 ben presto una rivista di informatica, di nome \"Radio Plans\", pubblic\u00f2 le misure di occorrenti per la decriptazione in un decoder. Nonostante ci\u00f2, la rete agli inizi non godette, almeno ufficialmente, di un alto livello di ascolti.\nStati Uniti.\nLa pay TV americana via cavo era priva, inizialmente, di sistemi di criptazione. Negli USA furono poi brevettati i primi sistemi di arresto e taglio del segnale per fermare la ricezione televisiva degli abbonati morosi: si svilupparono le cosiddette scrambling techniques, cio\u00e8 tecniche per la criptazione televisiva."}
{"id": "2400115", "revid": "254059", "url": "https://it.wikipedia.org/wiki?curid=2400115", "title": "S\u00f9hbaatar (distretto)", "text": "S\u00f9hbaatar (in mongolo \u0421\u04af\u0445\u0431\u0430\u0430\u0442\u0430\u0440) \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 18 horoo (sottodistretti).\nIl distretto fu istituito nel 1965 ed intitolato a Damdin S\u00f9hbaatar, un condottiero mongolo ed eroe rivoluzionario. Nel 2004 contava all'incirca 112.533 abitanti in 24.568 nuclei familiari. \nQuesto distretto che coincide con il centro della citt\u00e0, ospita la maggior parte degli enti governativi, le organizzazioni educative e culturali si trovano qui: il palazzo del governo, il parlamento, 13 ambasciate, ministeri, la Banca mondiale, la sede del Programma delle Nazioni Unite per lo Sviluppo (UNDP), l'Universit\u00e0 Nazionale della Mongolia e l'Universit\u00e0 di Scienza e Tecnologia."}
{"id": "2400117", "revid": "2184720", "url": "https://it.wikipedia.org/wiki?curid=2400117", "title": "Indietro", "text": "Indietro \u00e8 un singolo del cantautore italiano Tiziano Ferro, composto insieme a Ivano Fossati. Viene pubblicato il 4 maggio 2009 come terzo estratto dal quarto album in studio \"Alla mia et\u00e0\". \u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\n\"Breathe Gentle\", versione in lingua inglese di \"Indietro\" eseguita in duetto con Kelly Rowland (ex membro delle Destiny's Child), viene pubblicato come terzo singolo dell'album \"A mi edad\" per il mercato spagnolo.\nPer Kelly Rowland \u00e8 stata una novit\u00e0 cimentarsi in un brano parzialmente in italiano, mentre Ferro aveva gi\u00e0 cantato in inglese in occasione del singolo \"Universal Prayer\", in cui duettava con Jamelia, in \"Soul-dier\" e parzialmente in \"Boom Boom\" nell'album \"Rosso relativo\".\nVideo musicale.\nIl video prodotto per \"Indietro\" \u00e8 stato diretto dal regista Gaetano Morbioli e girato a Sirmione. Sviluppa una trama simile a quella di un film di spionaggio in \"stile James Bond\": la storia vede Tiziano Ferro e Kelly Rowland interpretare il ruolo di due ladri che hanno intenzione di rubare un enorme diamante tenuto in una lussuosissima residenza, mentre fra di loro si sviluppa una complicata storia d'amore. Infatti, all'inizio del video, Ferro viene mostrato legato ad una sedia, mentre intorno a lui gira la sua carceriera Kelly Rowland. Alla fine del videoclip, tuttavia, i due complici vengono visti fuggire insieme dalla polizia a bordo di un elicottero. Il video di \"Breathe Gentle\", versione inglese del brano, \u00e8 sostanzialmente identico a quello originale, pur mostrando un maggior numero di sequenze in cui compare la Rowland.\nAccuse.\nNel 2009 si diffuse la notizia che nel brano fosse nascosto un messaggio subliminale a sfondo satanico: ascoltando il brano al contrario (tecnica del \"backmasking\") nel passaggio della canzone \"No non rivederti pi\u00f9, se lontana non sei stata mai\" sarebbe possibile sentire il messaggio \"Grazie Satana, lui mi tiene libero\". Nel 2013 il prete bolognese don Giuliano Marra accus\u00f2 pubblicamente Ferro di satanismo, affermazioni a cui il cantautore non replic\u00f2.\nPubblicazioni.\n\"Indietro\" viene inserita in versione Live nell'album \"Italia Loves Emilia. Il concerto\" del 2012 (audio e video).\nIl 19 maggio 2014 \u00e8 stato pubblicato l'album \"Never Again\" di Briga, in cui \u00e8 presente una rivisitazione del brano realizzata insieme a Ferro ed intitolata \"Giunto alla linea (Indietro)\".\nNello stesso anno la versione originale del singolo \u00e8 stata inserita anche nella raccolta \"TZN - The Best of Tiziano Ferro\"."}
{"id": "2400119", "revid": "999533", "url": "https://it.wikipedia.org/wiki?curid=2400119", "title": "Gran Premio di Spagna 1993", "text": "Il Gran Premio di Spagna 1993 \u00e8 stato un Gran Premio di Formula 1 disputato il 9 maggio 1993 sul Circuito di Catalogna di Montmel\u00f3. La gara \u00e8 stata vinta da Alain Prost su Williams.\nQualifiche.\nProst conquista la quinta pole position consecutiva, ancora una volta davanti al compagno di squadra Hill; terzo tempo per Senna, staccato di quasi due secondi dal francese. Seguono Schumacher, Patrese, Wendlinger, Andretti, Alesi, Lehto e Herbert.\nGara.\nAlla partenza si verifica uno strano imprevisto, con il semaforo che da rosso diventa, anzich\u00e9 verde, giallo lampeggiante; il via \u00e8 per\u00f2 regolare, con Hill che prende il comando della corsa davanti a Prost, Senna, Schumacher, Patrese, Andretti ed Alesi. All'undicesimo passaggio Prost sopravanza il compagno di squadra; i due fanno gara a parte e da met\u00e0 gara in poi l'inglese sembra in grado di insidiare Prost, ma si deve ritirare al 42\u00ba giro per la rottura del motore. Senna guadagna quindi la seconda posizione, ma per un errore durante un cambio gomme ai box \u00e8 avvicinato da Schumacher, che deve per\u00f2 rinunciare all'inseguimento, dopo che la Lotus del doppiato Zanardi, rompendo il motore davanti a lui, semina olio e lo costringe a una breve escursione fuoripista. Prost vince davanti a Senna, Schumacher, Patrese, Andretti (ai primi punti in carriera) e Berger.\nPer la prima ed ultima volta nella storia della F1, in questo Gran Premio sono saliti sul podio 3 dei pi\u00f9 grandi piloti della storia della Formula 1: Prost, Senna e Schumacher."}
{"id": "2400121", "revid": "343572", "url": "https://it.wikipedia.org/wiki?curid=2400121", "title": "Museo Civico al Castello Ursino", "text": ""}
{"id": "2400122", "revid": "116331164", "url": "https://it.wikipedia.org/wiki?curid=2400122", "title": "Paperino e l'uomo del West", "text": "Paperino e l'uomo del West \u00e8 una storia a fumetti della Walt Disney, scritta da Guido Martina, illustrata da Giovan Battista Carpi e inchiostrata da Giulio Chierchini, pubblicata per la prima volta sul numero 34 degli \"Albi d'Oro\" del 28 agosto 1955.\nTrama.\nIn viaggio nel West, Paperino e i nipotini si imbattono in \"Mani Buche\" De' Paperoni (personaggio mai pi\u00f9 riapparso), fratello gemello di Paperon de' Paperoni ma dal carattere completamente opposto (regala miniere a chiunque)."}
{"id": "2400123", "revid": "124123", "url": "https://it.wikipedia.org/wiki?curid=2400123", "title": "Theodore Thomas", "text": "Biografia.\nTheodore Christian Friedrich Thomas \u00e8 nato a Esens, in Germania, l'11 ottobre 1835, figlio di Johann August Thomas, violinista, e di Sophia, figlia di un medico di Gottinga. Ha ricevuto da bambino la sua prima educazione musicale riguardante il violino principalmente da suo padre.\n\u00c8 considerato uno dei primi americani direttori di orchestra di fama oltre che il fondatore e direttore della \"Chicago Symphony Orchestra\".\nNel 1845, la famiglia si trasfer\u00ec negli Stati Uniti d'America dove continu\u00f2 a studiare musica, sotto la guida di Karl Eckert e di Louis Antoine Julien.\nAll'et\u00e0 di diciannove anni, ottenne l'invito di suonare con la orchestra \"New York Philharmonic Society\" e poco dopo si un\u00ec al pianista WIlliam Mason per esibirsi nei concerti. Da questa esperienza, sbocci\u00f2 la \"Theodore Thomas Orchestra\", fondata nel 1862.\nContinu\u00f2 a lungo la sua carriera di concertista arricchita dai numerosi incarichi, come la direzione della \"New York Philharmonic\" nel \n1877-1878, della \"Brooklyn Philharmonic Society\" (1862-1891), della \"Cincinnati College of Music\" (1878-1879), del biennale May festival sempre a Cincinnati (1873-1904.\nDurante la sua direzione, Thomas introdusse diversi nuovi lavori sconosciuti alla platea di Chicago, tra i quali quelli di Anton Bruckner, Anton Dvorak, Edward Elgar, Alexander Glazunov, Edvard Grieg, Jules Massenet, Bed\u0159ich Smetana, P\u00ebtr Il'i\u010d \u010cajkovskij, e quelli del suo personale amico Richard Strauss.\nThomas spos\u00f2 nel 1864 a New York la sua prima moglie, Minna L. Rhodes, insegnante presso la Miss Porter's School di Farmington; la coppia ebbe cinque figli: Franz Thomas, Marion Thomas, Herman Thomas, Hector W. Thomas e Mrs. D.N.B. Sturgis.\nThomas si spos\u00f2 in seconde nozze a Chicago il 7 maggio 1890 con Rose Emily Fay (1853-1929), artista decorativa, figlia del rev. Charles Fay, e sorella di Amy Fay, pianista di spicco. \u00c8 sepolta accanto a suo marito al Mount Auburn Cemetery, a Cambridge, nel Massachusetts."}
{"id": "2400130", "revid": "123778979", "url": "https://it.wikipedia.org/wiki?curid=2400130", "title": "Alexander Wheelock Thayer", "text": "Biografia.\n\u00c8 stato a lungo bibliotecario dell'Universit\u00e0 di Harvard, e spinto da una grande passione, collezion\u00f2 una grande mole di informazioni utili per una biografia di Beethoven. Il materiale raccolto, si espanse ulteriormente, dopo un suo soggiorno in Germania e a Vienna.\nCerc\u00f2 anche di intervistare quelli che avevano conosciuto Beethoven decenni prima. Voleva essere il pi\u00f9 obiettivo possibile e lui stesso \nafferm\u00f2: \u00abNon combatto per teorie e non nutro pregiudizi, il solo punto di vista \u00e8 la verit\u00e0.\u00bb\nA questo punto Thayer si accorse che la biografia scritta da Anton Schindler, considerata fino a quel momento la pi\u00f9 autorevole, cadeva in molte contraddizioni e discrepanze. Quindi il suo lavoro di ricerca ricevette nuovi slanci e durante gli anni trascorsi a Trieste, come console degli Stati Uniti mise a punto il primo volume della sua opera, tradotto in tedesco da Hermann Deiters con il titolo \"Ludwig van Beethoven Leben\".\nFu proprio Deiters, a completare, per primo, il quarto e il quinto volume grazie al materiale di Thayer, e fu Hugo Riemann, definitivamente, a completare l'intero lavoro, pubblicando il IV volume nel 1907 e il V l'anno seguente. Nel 1964 il musicologo statunitense Elliot Forbes ne cur\u00f2 un'edizione inglese rivista e aggiornata.\nThayer scrisse anche altri libri importanti: \"Ein kritischer Beitrag zur Beethoven-Literatur\" e \"Chronologisches Verzeichnis der Werke L. van Beethovens\".\nNel 2010 la Beethoven-Haus di Bonn gli ha dedicato, in collaborazione con lo studioso e suo biografo Luigi Bellofatto, una mostra."}
{"id": "2400139", "revid": "1543377", "url": "https://it.wikipedia.org/wiki?curid=2400139", "title": "Sergej Ivanovi\u010d Taneev", "text": "Biografia.\nTaneev nacque in una famiglia della nobilt\u00e0 russa, caratterizzata da una profonda cultura e conoscenza delle letterature.\nStudi\u00f2 musica sin dall'et\u00e0 di cinque anni tramite lezioni private, quindi, quando la sua famiglia si trasfer\u00ec a Mosca, all'et\u00e0 di nove anni frequent\u00f2 il Conservatorio locale, sotto la guida di Anton Rubin\u0161tejn per quanto riguarda il pianoforte e \u010cajkovskij per la composizione.\nNell'anno del suo diploma, il 1875, effettu\u00f2 numerosi tour europei e partecip\u00f2 come solista alla \"premi\u00e8re\" di \u010cajkovskij del \"Concerto per pianoforte n.1\" e a quella moscovita del \"Concerto n. 2\".\nNel 1878, divenne insegnante di armonia e strumentazione al Conservatorio moscovita e successivamente anche di pianoforte e composizione. Tra i suoi allievi figurano Skrjabin e Rachmaninov. Per cinque anni, dal 1885, assunse il ruolo di direttore dello stesso istituto.\nTaneev fu un uomo di grande erudizione, basti pensare che oltre alla musica, fece studi accurati nei campi delle scienze sociali, della storia, della matematica, oltre che della filosofia.\nTaneev svolse una proficua attivit\u00e0 di ricerca nel campo della teoria della musica, che culmin\u00f2 con i suoi due voluminosi trattati intitolati \"Contrappunto imitativo in stile severo\", risultato di 20 anni di lavoro, che tocca l'aspetto matematico della musica e in qualche modo influenz\u00f2 il suo modo di comporre, basato pi\u00f9 che sulla spontaneit\u00e0 creativa, sulla teoretica analisi e preparazione meticolosa del materiale musicale; a questo riguardo significativo fu il libro \"Trattato del canone e della fuga\".\nTra le sue composizioni principali, annoveriamo: la trilogia drammatica \"Oresteia\" del (1895), 4 sinfonie per orchestra, quintetti e quartetti per archi, composizioni per pianoforte, liriche vocali.\nNel 1895 \u2013 era da anni un conoscente della famiglia Tolstoj \u2013 prese in affitto un annesso della tenuta di Jasnaja Poljana, dove vivevano Lev e Sof'ja. Assieme a lui abitava il giovane allievo Julij Pomerancev, e frequenti erano i contatti con gli illustri vicini, tanto che con Tolstoj gioc\u00f2 spesso a scacchi e a tennis. La moglie dello scrittore, afflitta dalla crisi coniugale, pare si invaghisse di lui, che per\u00f2 respinse ogni profferta, incline, come si evince dal suo diario, all'amore omosessuale."}
{"id": "2400140", "revid": "179980", "url": "https://it.wikipedia.org/wiki?curid=2400140", "title": "Qatar SC", "text": ""}
{"id": "2400142", "revid": "298055", "url": "https://it.wikipedia.org/wiki?curid=2400142", "title": "Zio Paperone e il deposito piramidale", "text": "Zio Paperone e il deposito piramidale \u00e8 una storia a fumetti della Walt Disney, scritta e disegnata dal cartoonist italiano Romano Scarpa e inchiostrata da Sandro Zemolin, pubblicata per la prima volta sul numero 1109 di \"Topolino\" del 27 febbraio 1977.\nTrama.\nIn seguito ad un controllo effettuato dai suoi nipotini, Paperone scopre alcune crepe nelle pareti del suo deposito. Decide allora di costruirne un altro, di forma piramidale, per\u00f2. Il nuovo edificio indispettisce Rockerduck che si camuffa da mummia del faraone \"Rocksete II\" per convincere il rivale ad abbatterlo.\nEdizioni estere e ristampe.\nNegli anni seguenti la storia, pubblicata in edizione da 32 tavole, \u00e8 stata ristampata in Italia ne \"I Grandi Classici Disney\" nel 1982 e, successivamente, in altre diverse pubblicazioni-raccolta, fino all'ultima ristampa in \"Disney Big\" del gennaio 2012, sempre col titolo originale \"Zio Paperone e il deposito piramidale\".\nAll'estero \u00e8 stata pubblicata in Brasile (\"O Dep\u00f3sito Piramidal\", 2012), Danimarca (in forma ridotta a 15 tavole col titolo \"Pengepyramiden\" nel 1979 e in forma integrale col titolo \"En kringlet historie\" nel 2002), Finlandia (ridotta col titolo \"Pyramidi rahas\u00e4ili\u00f6n\u00e4\" nel 1980 e integrale col titolo \"Rakennemuutoksen kourissa\" nel 2002), Germania (pi\u00f9 ristampe su pubblicazioni differenti a partire dal 1982, con i titoli \"Die Pyramidenspeicher\" o \"Die Geldspeicher-Pyramide\"), Grecia (come \"\u03a4\u03bf \u03c7\u03c1\u03b7\u03bc\u03b1\u03c4\u03bf\u03ba\u03b9\u03b2\u03ce\u03c4\u03b9\u03bf \u03a0\u03c5\u03c1\u03b1\u03bc\u03af\u03b4\u03b1\" nel 1979 e come \"\u0397 \u03a0\u03c5\u03c1\u03b1\u03bc\u03af\u03b4\u03b1!\" nel 1981), in Islanda (come \"P\u00edram\u00eddageymirinn\" nel 2002), Norvegia (ridotta col titolo \"Den nye pengebingen\" nel 1979 e integrale col titolo \"Onkel Skrue f\u00e5r egen pyramide\" nel 2002), Paesi Bassi (\"Het piramide-pakhuis\" 2002), Spagna (\"El deposito piramidal\" 1980), Svezia (ridotta col titolo \"Den pyramidala skattkammaren\" nel 1979 e integrale col titolo \"Pyramidbingen\" nel 2002)."}
{"id": "2400145", "revid": "118009402", "url": "https://it.wikipedia.org/wiki?curid=2400145", "title": "Riccardo Pasini", "text": "Storia.\nLaureato in Psicologia presso l'Universit\u00e0 Cattolica del Sacro Cuore di Milano.\nEntra nel mondo della televisione nel 1997 lavorando per le maggiori televisioni regionali della Lombardia e per il canale satellitare Stream News per cui ha ideato, scritto e condotto diversi programmi tra cui: \u201cAP, Astenersi Perditempo\u201d (2001-2003) e \u201cL'ombelico del mondo\u201d (2000).\nNel 1999, a soli 23 anni, \u00e8 stato tra i pi\u00f9 giovani responsabili di testata giornalistica televisiva in Italia dirigendo il telegiornale di Antennatre.\nNel 2001 idea \u201cIl Re della Tv\u201d la prima quiz-intervista interattiva con Mike Bongiorno realizzata per My-Tv, la prima televisione via internet italiana fondata da Salvo Mizzi.\nDal 2002 \u00e8 impegnato nella direzione programmi Mediaset diretta da Fatma Ruffini, firmando come autore e regista diversi programmi tra cui Stranamore.\nNel 2004 e nel 2005 dagli schermi di Rai 2 si \u00e8 fatto conoscere al pubblico come conduttore guidando \u201cGuelfi e Ghibellini\u201d, gioco a quiz d'intrattenimento-culturale per ragazzi di cui \u00e8 stato anche autore capoprogetto. \n\u00c8 l'artefice nel 2006/8 del riposizionamento di Odeon TV in televisione plurimediale generalista d'approfondimento: analogico, digitale, satellite (Sky) e web. Con quest'ultimo facendo di Odeon la prima televisione commerciale italiana ad essere on-line con una sua offerta free di tutti i contenuti prodotti. Un drastico ed innovativo cambiamento che aveva fatto ben sperare in una nuova vita per Odeon. \nNell'autunno 2009 ha studiato per Mediaset il claim di lancio del nuovo canale internazionale Mediaset Italia e la linea editoriale dei contenuti auto-prodotti. \nNel 2010 fonda, con grande anticipo sugli altri, Prodotto, fattori di videoevoluzione, una societ\u00e0 di idee e persone specializzata nel Branded Entertainment producendo programmi come A Te le Chiavi (2019-La7), Un Dolce da Maestro (2019-La7), SelfieFood (2018-La7D), Il Pranzo della Domenica (2016/2917-Canale5), Race for Real (2018-Italai1) che \u00e8 stato l'unico format italiano finalista a Cannes nel 2019 per il riconoscimento come Best Branded-driver format, Guerrilla Gardeners (2016/2018-La5), Hollyfood (2012-La5), Hairstyle (2013-RealTime), Accademia del Benessere (2013-Rete4) oltre che, al fianco di Maurizio Costanzo il lancio (maggio 2012-febbraio 2013) di Vero, il primo canale all entertainment della televisione italiana, che nel giro di 3 mesi aveva raggiungo lo 0.20% di share nel giorno/individui e lo 0,50% nella fascia pomeridiana di diretta. \nPioniere in Italia del \"brand entertainment\", Riccardo Pasini \u00e8 oggi uno dei suoi principali esperti: nel suo profilo Linked-in si definisce Brand Entertainer, termine da lui stesso coniato per indicare la sintesi essenziale della sua attivit\u00e0 volta a creare progetti videoevoluti, ovvero crossmediali basati sulla realizzazione di contenuti video, finalizzati alla massima espressione e racconto di un brand specifico."}
{"id": "2400146", "revid": "122993089", "url": "https://it.wikipedia.org/wiki?curid=2400146", "title": "Ligue 2 2008-2009", "text": "L'edizione 2008-09 della Ligue 2 \u00e8 stata la settantesima edizione del campionato di calcio francese di seconda divisione.\nAvvenimenti.\nIl campionato, iniziato il 1\u00ba agosto 2008, vide la pronta risalita del che si assicur\u00f2 all'ultima giornata il primo posto in campionato, ritornando in massima serie dopo un anno di assenza. Assieme al Lens salirono in Ligue 1 il Boulogne, alla sua prima promozione in massima serie, e il , che sopravanz\u00f2 all'ultima giornata (giocata il 29 maggio 2009) lo Strasburgo sconfiggendolo nello scontro diretto.\nA fondo classifica l'Amiens dilapid\u00f2 il vantaggio di sette punti che aveva sulla zona calda fino a tre giornate dal termine, retrocedendo all'ultima giornata a vantaggio del N\u00eemes, salvatosi anche grazie ad una striscia positiva di nove punti negli ultimi quattro incontri. L'altra retrocessa fu il Troyes, che accompagn\u00f2 lo Stade de Reims, arresosi ad una giornata dal termine."}
{"id": "2400147", "revid": "486946", "url": "https://it.wikipedia.org/wiki?curid=2400147", "title": "Testo Unico Sicurezza Lavoro", "text": ""}
{"id": "2400148", "revid": "762947", "url": "https://it.wikipedia.org/wiki?curid=2400148", "title": "Johan Svendsen", "text": "Biografia.\nFlglio di un insegnante di musica che gli insegn\u00f2 a suonare il violino e il clarinetto. Ai tempi della scuola, gi\u00e0 lavor\u00f2 come musicista nelle orchestre e occasionalmente partecip\u00f2 a qualche tour.\nProprio in occasione di un concerto effettuato a Lubecca, attir\u00f2 l'attenzione e rese possibile il suo inserimento nel Conservatorio di Lipsia, dove studi\u00f2 sotto la guida di Ferdinand David e di Carl Reinecke per quanto riguarda la composizione.\nDurante questo periodo, Svendsen ebbe un figlio fuori dal matrimonio, Johann Richard Rudolph (1867-1933).\nIn questi anni gir\u00f2 il mondo con tour europei ed americani; nel 1871 si spos\u00f2 con Sarah Levett Schmidt, incontrata a Parigi e tra gli incarichi spiccano il ruolo di primo violino dell'Orchestra Enterpe di Lipsia e la direzione della \"Societ\u00e0 musicale\" a Oslo (1872-1877).\nQuindi si trasfer\u00ec in Italia e in Francia, dove soggiorn\u00f2 circa tre anni.\nRientrato in Danimarca, assunse la direzione musicale della Corte e del Teatro Reale di Copenaghen.\nSvendsen si separ\u00f2 dalla moglie Sarah nel 1894 e il 10 dicembre 1901, convol\u00f2 in seconde nozze con Juliette Haase, con la quale ha vissuto e ha avuto tre figli. Il figlio pi\u00f9 giovane di questo matrimonio fu il famoso attore danese Eyvind Johan-Svendsen (1896-1946).\nFu amico di molti musicisti norvegesi, come Edvard Grieg. Svendsen cur\u00f2 in modo particolare l'orchestrazione, ma si fece notare soprattutto per l'ottima inventiva melodica dei suoi lavori e per le composizioni destinate principalmente per orchestre e grandi ensemble.\nFu molto popolare in Danimarca e Norvegia durante la sua vita, sia come compositore che come direttore d'orchestra, vincendo molti premi e riconoscimenti nazionali.\nI suoi lavori pi\u00f9 significativi furono le due sinfonie, il Concerto per violino e orchestra,il Concerto per violoncello e orchestra, la romanza per violino e orchestra, il suo lavoro pi\u00f9 celebre, lieder e musica da camera."}
{"id": "2400150", "revid": "1226", "url": "https://it.wikipedia.org/wiki?curid=2400150", "title": "Prigionia", "text": ""}
{"id": "2400154", "revid": "1305772", "url": "https://it.wikipedia.org/wiki?curid=2400154", "title": "Return the Favor", "text": "Return the Favor (pubblicata con il nome Return the Favour nel Regno Unito e in Australia) \u00e8 una canzone della cantautrice americana Keri Hilson cantata con la collaborazione di Timbaland. \u00c8 il secondo singolo estratto dall'album d'esordio di Keri Hilson \"In a Perfect World...\".\nLa versione per il download digitale \u00e8 stata pubblicata negli Stati Uniti il 7 ottobre 2008.\nKeri Hilson ha presentato in anteprima il video della canzone, diretto da Melina Matsoukas, durante il programma Total Request Live del canale televisivo MTV il 23 ottobre."}
{"id": "2400156", "revid": "123164222", "url": "https://it.wikipedia.org/wiki?curid=2400156", "title": "Campionato sudamericano di pallavolo maschile 1967", "text": "Il VII campionato sudamericano di pallavolo maschile si \u00e8 svolto nel 1967 a Santos, in Brasile. Al torneo hanno partecipato 5 squadre nazionali sudamericane e la vittoria finale \u00e8 andata per la sesta volta al Brasile.\nPodio.\nCampione.\nBrasile(Sesto titolo)\nSecondo posto.\nVenezuela\nTerzo posto.\nCile"}
{"id": "2400163", "revid": "767487", "url": "https://it.wikipedia.org/wiki?curid=2400163", "title": "Gary Locke (calciatore 1975)", "text": "Carriera.\n\u00c8 stato capitano dell'Heart of Midlothian e del Kilmarnock."}
{"id": "2400164", "revid": "2187", "url": "https://it.wikipedia.org/wiki?curid=2400164", "title": "San Sosio", "text": ""}
{"id": "2400174", "revid": "287204", "url": "https://it.wikipedia.org/wiki?curid=2400174", "title": "Elbryan Wyndon", "text": "Elbryan Wyndon \u00e8 un personaggio immaginario che compare nella prima trilogia della saga fantasy di Demon Wars scritta da R. A. Salvatore.\nBiografia.\nInfanzia.\nElbryan Wyndon \u00e8 nato nell'Anno di Dio 804 nel villaggio di Dundalis, figlio di Olwan Wyndon, uno dei coloni pi\u00f9 tenaci delle Terre dei Boschi. Crebbe felicemente nel villaggio, insieme con gli altri bambini dell'insediamento, ma soprattutto strinse una forte legame con Jilseponie Ault, che sarebbe diventata la sua migliore amica. Nell'Anno di Dio 816, la tipica battuta di caccia autunnale compiuta da suo padre e dagli altri uomini del villaggio, restitu\u00ec al mondo una creatura relegata nei miti: un corpo di un guerriero orchetto. \nNon molto tempo dopo dal ritorno dei cacciatori, una grande banda di orchetti e giganti fomoriani attacc\u00f2 il villaggio, radendolo al suolo e sterminando tutti gli abitanti: solo Pony e Elbryan riuscirono a salvarsi dalla carneficina. I due furono separati per anni: Jill and\u00f2 a sud, nella citt\u00e0 di Palmaris, dove fu adottata dai Chilichunk, mentre Elbryan fu portato dai suoi salvatori, i Touel'alfar, a vivere e a crescere a Ander'Blough Inniness, la valle mistica degli stessi elfi. \nL'addestramento dei Touel'alfar.\nGli elfi di Ander'Blough Inniness iniziarono ad addestrare Elbryan nelle vie dei Ranger: suo mentore e amico divenne Belli\u2019mar Juraviel sotto la cui guida il giovane divenne forte e abile, nonostante lo scetticismo degli elfi che spesso e volentieri erano pronti a burlarsi di Elbryan chiamandolo con disprezzo il \"Sangue di Mather\" (perch\u00e9 il ragazzo era il nipote di Mather Wyndon, un grande ranger che era morto qualche anno prima). Fu proprio l'anziano padre di Juraviel, Belli'mar Joycenevial, a donare ad Elbryan , nell'Anno di Dio 823, l'arco elfico Hawkwing, un'arma di splendida fattura in grado di essere utilizzata anche come bastone. Quella stessa notte, gli elfi celebrarono una cerimonia in cui ad Elbryan fu imposto il nome di Tai'marawee, il Nightbird.\nLa guerra del demone.\nCome Nightbird, Elbryan si dedic\u00f2 a proteggere gli abitanti delle Terre dei Boschi dalle incursioni degli orchetti, dei powrie e dei giganti fomoriani; durante questo periodo conobbe il centauro Bradwarden di cui divenne grande amico, e trov\u00f2 Symphony, uno splendido cavallo che in poco tempo divenne la sua fedele cavalcatura. Successivamente si imbatt\u00e9 nella ferocia di Quintall, il Fratello Giustizia, dalla cui grinfie salv\u00f2 Avelyn Desbris e la sua amata Jilseponie Ault: ben presto tra i due sbocci\u00f2 l'amore e il frate pazzo ringrazi\u00f2 il ranger provvedendo a benedire Symphony inserendo nelle carni del cavallo un turchese, la gemma degli animali, che gli avrebbe permesso di entrare in perfetta sintonia con i pensieri di Elbryan.\nQualche tempo dopo, la vita nella Terra dei Boschi fu sconvolta dalla guerra, dall'esercito del Demone Dactyl sceso dal nord per distruggere i villaggi degli uomini. Con l'aiuto dei suoi amici, Elbryan riusc\u00ec ad evacuare la popolazione dagli insediamenti e ad organizzare una tenace resistenza contro gli invasori; durante le operazioni di guerriglia Nightbird ebbe una visione che lo port\u00f2 a confrontarsi con il cadavere di suo zio Mather: una volta dimostrato il proprio valore in battaglia, lo spirito di Mathe lo trov\u00f2 degno e gli don\u00f2 la propria spada, la mitica Tempesta.\nSapendo di non poter fermare l'avanzata degli invasori, Elbryan e i suoi compagni decisero di estirpare il male alla radice, recandosi nelle viscere del Monte Aida dove distrussero la forma fisica del Demone Dactyl, gettando l'esercito di mostri nel caos. Tornati nel regno di Honce-the-Bear, Nightbird e Pony si spostarono pi\u00f9 a sud nei pressi del villaggio di Caer Tinella dove combatterono le ultime forze di orchetti e powrie che ancora occupavano quella regione.\nPoco tempo dopo il ranger e i suoi compagni dovettero confrontarsi con due nuovi fratelli giustizia e con il potere deviato della Chiesa Abellicana, caduta sotto il controllo di Bestesbulzibar: furono cos\u00ec costretti ad infiltrarsi a St. Mere-Abelle per salvare Bradwarden dalle torture degli interrogatori del padre abate e nascondersi nel nord per sfuggire all'inquisizione della chiesa.\nBraccato prima da Marcalo de'Unnero e poi costretto alla resa dallo stesso Padre Abate, Elbryan fu arrestato e trascinato a Palmaris dove fu partecipe della loro vittoria finale contro Markwart anche se a costo della propria vita; infatti prima di aiutare Pony nella sua lotta spirituale con il padre abate, Elbryan fu costretto ad affrontare nuovamente Marcalo De\u2019Unnero che lo fer\u00ec mortalmente. Una volta aiutato per un'ultima volta la sua amata Pony, Elbryan privo di forze, si lasci\u00f2 andare ad una morte gloriosa. Fu seppellito nella cripta della Terra dei Boschi dove riposava gi\u00e0 suo zio Mather."}
{"id": "2400178", "revid": "767487", "url": "https://it.wikipedia.org/wiki?curid=2400178", "title": "Contea di Broomehill-Tambellup", "text": "La contea di Broomehill-Tambellup \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 2.813 chilometri quadrati ed ha una popolazione di 1.184 abitanti.\nLa contea \u00e8 di recentissima formazione: nel febbraio del 2008 le due preesistenti contee di Broomehill e Tambellup, all'epoca separate, decisero di fondersi e stilarono l'accordo sul futuro assetto della nuova contea. La proposta venne accettata e i vertici delle due ormai ex-contee si dimisero nel mese di giugno, in modo da permettere l'elezione dei rappresentanti della nuova entit\u00e0."}
{"id": "2400184", "revid": "1305772", "url": "https://it.wikipedia.org/wiki?curid=2400184", "title": "Contea di Cranbrook", "text": "La contea di Cranbrook \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 3.392 chilometri quadrati ed ha una popolazione di 1.170 abitanti."}
{"id": "2400190", "revid": "125697629", "url": "https://it.wikipedia.org/wiki?curid=2400190", "title": "Distretto di Gerusalemme", "text": "Distretto di Gerusalemme \u00e8 uno dei Distretti di Israele. La sua superficie \u00e8 di 652\u00a0km\u00b2 (inclusa Gerusalemme Est, territorio occupato dal 1967, La sua popolazione di 1.083.300 abitanti comprende 68,4% Ebrei, 29,8% Arabi (sono presenti anche minoranze islamiche 28,3%, e cristiane 1,4%). La capitale del distretto \u00e8 Gerusalemme.\nAmministrazioni locali.\nLa municipalit\u00e0 di Gerusalemme comprende Gerusalemme Ovest e Gerusalemme Est."}
{"id": "2400199", "revid": "599013", "url": "https://it.wikipedia.org/wiki?curid=2400199", "title": "\u0110ula Me\u0161ter", "text": ""}
{"id": "2400202", "revid": "120531227", "url": "https://it.wikipedia.org/wiki?curid=2400202", "title": "Lapa", "text": "Lapa \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Lapa. \u00c8 situata ad una distanza di dalla capitale dello Stato, Curitiba.\nLa citt\u00e0 venne fondata il 13 giugno 1769 e si trova a 62\u00a0km dalla capitale dello Stato Curitiba.\nLa sua popolazione, secondo il censimento della popolazione del 2010, \u00e8 di abitanti anche se, secondo le stime del 2018, ammonta abitanti.\nLo sfruttamento e la coltivazione della \"Ilex paraguariensis\", dalla quale si ricava il mate, fa parte delle attivit\u00e0 economiche storiche. Attualmente, nonostante sia un comune con attivit\u00e0 economiche diversificate, grazie al suo passato storico e alla bellezza del suo patrimonio storico e culturale, \u00e8 meta di turisti. Il suo primo nome fu quello di \"parrocchia di Santo Ant\u00f4nio da Lapa\", sotto la giurisdizione della citt\u00e0 di Curitiba. Nel 1806, a causa della sua rapida crescita prese il nome di \"Vila Nova do Pr\u00edncipe\". Dopo alcuni cambiamenti giurisdizionali, infine, il 7 marzo 1872, Vila Nova do Pr\u00edncipe, fu smembrata da Vila Rio Negro ed elevata allo status di citt\u00e0 con il nome di Lapa.\nGli abitanti di Lapa sono noti come lapeani.\nSito particolarmente degno di nota \u00e8 la famosa grotta del monaco.\nLe attivit\u00e0 commerciali sussistono con difficolt\u00e0 a causa dell'incipienza del settore secondario e sono prive di nuovi investimenti per la creazione di posti di lavoro e reddito. Lapa \u00e8 una citt\u00e0 tranquilla. Ha una buone infrastrutture igienico-sanitarie, scolastiche (anche superiori), per i trasporti, per la salute e per il tempo libero.\nIl comune \u00e8 noto storicamente per il famoso assedio di Lapa. Nel 1894, ci fu un sanguinoso scontro che contrappose i pica-paus ai maragati. I secondo erano contrari alla dipendenza del Rio Grande do Sul come unit\u00e0 federativa all'interno del Brasile. Durante l'assedio cadde in combattimento il generale Ernesto Gomes Carneiro.\nOrigini del nome.\nLapa \u00e8 un nome femminile derivante dalla parola pre-celtica \"lappa\". Essa si riferiva a una grande pietra o lastra che forma un riparo.\nStoria.\nNel 1731 fu istituito lo sbarco di Cap\u00e3o Alto, prima denominazione di quella che \u00e8 oggi la citt\u00e0 di Lapa. La prima famiglia a stabilirsi a Cap\u00e3o Alto fu quella Jo\u00e3o Pereira e sua di moglie Josefa Gon\u00e7alves da Silva di Braga. Il 13 luglio 1797 Cap\u00e3o Alto venne elevata alla categoria di parrocchia. Il 6 giugno 1806 Cap\u00e3o Alto fu ribattezzata Vila Nova do Pr\u00edncipe.\nLapa, ex distretto e villaggio con la denominazione di Vila Nova do Pr\u00edncipe, fu elevata allo status di citt\u00e0 con il nome di Lapa dalla legge statale n\u00ba 293 del 7 marzo 1872.\nAssedio di Lapa.\nDurante la Rivoluzione federalista del 1894, Lapa divenne l'arena di un sanguinoso confronto tra le truppe repubblicane, i cosiddetti picchi, e gli oppositori alla repubblica, i cosiddetti maragatos. Lapa resistette coraggiosamente fino a quando i lapeani guidati dal generale Ernesto Gomes Carneiro caddero in combattimento. Resistettero all'assedio per 26 giorni ma alla fine cedettero di fronte al pi\u00f9 numeroso Esercito repubblicano.\nL'episodio divenne noto come \"assedio di Lapa\", e diede al maresciallo Floriano Peixoto, capo della repubblica, il tempo sufficiente per riunire le forze e detenere le truppe federaliste. In tutto c'erano 639 uomini tra forze regolari e volontari civili, che combattevano contro le forze rivoluzionarie di 3000 combattenti. I resti del generale Carneiro, cos\u00ec come molti altri caduti durante la resistenza, sono sepolti nel Pantheon degli Eroi, permanentemente custoditi da una guardia d'onore dell'Esercito Brasiliano.\nEconomia.\nLapa ha clima e un suolo adatti alla coltivazione di vari prodotti agricoli che favoriscono l'economia del comune. Soia, mais, fagioli, patate, e piante da frutto sono alcune delle colture praticate. Sono presenti anche aziende che praticano l'agricoltura biologica che si sta sviluppando ed espandendo nel mercato.\nAttualmente \u00e8 parte di una delle pi\u00f9 grandi aree di produzione di frutta con nocciolo del Paran\u00e1. Pesche, prugne e nettarine vengono vendute alle aziende che producono dolci, succhi, gelatine e prodotti affini.\nAnche il bestiame svolge un ruolo importante nell'economia di Lapa. Il N\u00facleo Leiteiro noto come Progetto di insediamento, che dal 1991 \u00e8 chiamato \"la riforma agraria che ha funzionato\" \u00e8 un centro nella produzione di latte. Tutta la produzione, oltre ad aiutare a rifornire Curitiba e la regione metropolitana, serve le cooperative lattiero-casearie che producono formaggi, yogurt e bevande a base di latte.\nL'industria del pollame \u00e8 in espansione e i suoi prodotti sono distribuiti in Brasile ed esportati in molti paesi.\nDiversi progetti sono gi\u00e0 stati installati, tra gli altri: Naturalat, Caf\u00e9 da Lapa e Mega Placas.\nLapa si trova a 64 chilometri da Curitiba e a 160 chilometri dal porto di Paranagu\u00e1. L'autostrada BR-476, che attraversa la citt\u00e0, \u00e8 stata recentemente rilevata da un concessionario ed \u00e8 la principale rotta del Mercosur. Essa collega le regioni sud-occidentali di Paran\u00e1, Santa Catarina, Rio Grande do Sul e altri paesi sudamericani.\nIn passato erano attive anche due cave ma entrambe sono attualmente disabilitate.\nInfrastrutture e trasporti.\nIstruzione.\nA Lapa \u00e8 presente la Facolt\u00e0 di educazione di Lapa.\nSalute.\nOspedale regionale di San Sebastiano.\nSituato all'estremit\u00e0 settentrionale della citt\u00e0, l'Ospedale regionale di San Sebastiano, \u00e8 una clinica pubblica sotto la giurisdizione del governo statale del Paran\u00e1. Venne fondato il 30 ottobre 1927 e inizialmente destinato a curare esclusivamente pazienti affetti da tubercolosi. Tra le unit\u00e0 sanitarie del comune, \u00e8 l'unica unit\u00e0 ospedaliera con alcuni posti letto di clinica medica..\nTurismo.\nLapa ha un grande potenziale turistico grazie ad attrazioni di tipo culturale, gastronomico, religioso e bellico. Le principali attrazioni sono:\nGrotta del monaco.\nLa grotta del monaco \u00e8 situata nel parco statale del monaco. \u00c8 una rientranza nel mezzo di una pendenza a cui si accede da una scala composta da 224 gradini. La grotta, a met\u00e0 del 1847, serv\u00ec da riparo al leggendario monaco Jo\u00e3o Maria D'Agostini.\nSport.\nIn passato la citt\u00e0 aveva una squadra nel campionato di calcio Paranaense, il Bosch Sport Club.\nInfrastrutture e trasporti.\nIl comune di Lapa \u00e8 servito dalle seguenti autostrade:"}
{"id": "2400203", "revid": "767487", "url": "https://it.wikipedia.org/wiki?curid=2400203", "title": "Mr. Magoo (film)", "text": "Mister Magoo \u00e8 un film del 1997 diretto da Stanley Tong, basato sul personaggio di \"Mr. Magoo\".\nTrama.\nVenuto in possesso di una preziosa gemma rubata, l'eccentrico miliardario Quincy Magoo si trova al centro di un complotto organizzato dagli autori del furto per recuperare la pietra. Nel susseguirsi e nell'aggrovigliarsi di intrighi, si inseriscono agenti della CIA e dell'FBI, e poi altri ladri internazionali di gioielli e una serie colorita di criminali tutti a caccia dell'ineffabile Magoo. Il quale, senza sapere i rischi cui sta andando incontro, si trova ad affrontare l'affascinante e pericolosa Luanne Leseur, spietata ladra di gioielli che, aiutata dall'ottuso braccio destro Bob Morgan, accusa Magoo del furto della preziosa Stella del Kuristan, il rubino rubato che lei deve recuperare e riportare al boss Austin Cloquet. Magoo riesce a far fronte alle peripezie grazie all'aiuto del nipote Waldo, mentre la fidanzata di costui, Stacey, cerca in tutti modi di nascondere la notizia del furto al gangster colombiano Ortega, pronto a tutto pur di impossessarsi della gemma che vuole offrire come dono alla futura sposa. Alla fine i cattivi vengono arrestati, la pietra torna ai legittimi proprietari, e Magoo torna nel fumetto da cui era uscito all'inizio."}
{"id": "2400204", "revid": "729019", "url": "https://it.wikipedia.org/wiki?curid=2400204", "title": "Westover Air Force Base", "text": "La Westover Air Reserve Base \u00e8 un aeroporto militare gestito dalla United States Air Force e attualmente utilizzato dal Air Force Reserve Command (AFRC). Situata nei pressi dei comuni di Chicopee, Granby e Ludlow, la base si trova a poca distanza dalla citt\u00e0 di Springfield nello stato del Massachusetts. La Westover \u00e8 la pi\u00f9 grande base dell'Air Force Reserve ed \u00e8 uno degli aeroporti di riserva per l'atterraggio dello Space Shuttle, grazie alla pista sufficientemente lunga."}
{"id": "2400206", "revid": "287204", "url": "https://it.wikipedia.org/wiki?curid=2400206", "title": "Dula Mester", "text": ""}
{"id": "2400207", "revid": "4711", "url": "https://it.wikipedia.org/wiki?curid=2400207", "title": "Djula Mester", "text": ""}
{"id": "2400209", "revid": "287204", "url": "https://it.wikipedia.org/wiki?curid=2400209", "title": "Porto Amazonas", "text": "Porto Amazonas \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Lapa. Si trova a 75\u00a0km dalla capitale Curitiba."}
{"id": "2400214", "revid": "287204", "url": "https://it.wikipedia.org/wiki?curid=2400214", "title": "Baganuur", "text": "Baganuur (in mongolo \u0411\u0430\u0433\u0430\u043d\u0443\u0443\u0440, \"piccolo lago\") \u00e8 uno dei nove d\u00f9\u00f9r\u0117g (distretti) in cui \u00e8 divisa Ulan Bator capitale della Mongolia. A sua volta \u00e8 suddiviso in 4 horoo (sottodistretti).\nBaganuur \u00e8 di fatto una citt\u00e0 distinta dalla capitale, rispetto alla quale \u00e8 una exclave di 620\u00a0km\u00b2 sita lungo il confine che separa le province (o \"aimag\") del T\u00f4v e quella del H\u0117ntij.\nFu costruita intorno ad una base militare sovietica, in seguito l'Unione Sovietica vi realizz\u00f2 la pi\u00f9 grande miniera a cielo aperto di carbone della Mongolia.\nLa citt\u00e0 \u00e8 diventata uno dei pi\u00f9 grandi centri di produzione industriale mongola e si colloca tra le dieci pi\u00f9 grandi citt\u00e0 del paese. Attualmente gli sforzi della sua amministrazione sono rivolti a farne una citt\u00e0 indipendente.\nInfrastrutture e trasporti.\nBaganuur \u00e8 il punto di arrivo di un ramo della Ferrovia Transmongolica, che si connette alla linea principale a Bagahangaj.\n2008 allarme metanolo.\nIl 31 dicembre 2007, Baganuur fu il centro di un vasto caso di avvelenamento da metanolo, causato da un produttore locale di vodka. L'avvelenamento fece 14 vittime fra la popolazione con decine di casi di ricovero in ospedale. In seguito all'episodio ci fu il divieto di vendita di vodka a Ulaanbaatar per diversi giorni, che contribu\u00ec a mettere in evidenza il problema della sicurezza alimentare in Mongolia."}
{"id": "2400215", "revid": "938070", "url": "https://it.wikipedia.org/wiki?curid=2400215", "title": "Monte Ceceri", "text": "Il monte Ceceri \u00e8 un poggio nei pressi di Firenze, nel comune di Fiesole.\nStoria.\nIl poggio prese questo nome perch\u00e9, in passato, era frequentato da cigni; questi volatili, data l'escrescenza presente sul loro becco, erano definiti dai fiorentini come \"ceceri\" (da cece). Sin dall'antichit\u00e0, questo luogo \u00e8 stato sfruttato come cava di pietra serena per la costruzione degli abitati della vicina Fiesole e di Firenze. Visitando il poggio, \u00e8 possibile tutt'oggi imbattersi nei ruderi dei rifugi degli scalpellini.\nVentilato e arioso, su di esso si aprono vari scorci su Firenze e sui colli della Valle dell'Arno. Attualmente, il monte \u00e8 occupato da un parco dal quale si pu\u00f2 accedere con facilit\u00e0 ad un chilometro da Fiesole, o dalla vicina Maiano.\nNella parte pi\u00f9 alta del parco, una stele riporta una celebre frase con la quale Leonardo da Vinci decanta la grandiosit\u00e0 dell'idea del volo.\nSul monte sono presenti alcune necropoli.\nIl presunto volo della macchina di Leonardo da Vinci.\nIl monte Ceceri \u00e8 protagonista di uno fra i pi\u00f9 celebri miti sulla figura di Leonardo da Vinci: il dosso sarebbe stato il luogo da cui Leonardo nel 1506 avrebbe collaudato una delle sue macchine volanti. In questa narrazione il pilota della macchina sarebbe stato Tommaso Masini, detto Zoroastro da Peretola, uno dei collaboratori di Leonardo.\nIl mito \u00e8 il risultato dell\u2019unione di due distinti episodi letterari. L\u2019autore del primo \u00e8 Dmitrij Sergeevi\u010d Mere\u017ekovskij, scrittore russo che nel suo romanzo \"Leonardo, o la Resurrezione degli Dei\" del 1900, mette il Masini alla guida di una macchina volante ideata da Leonardo con la quale si lancia nel vuoto per poi cadere rompendosi una gamba e restare definitivamente in stato demenziale; nel romanzo il fatto avviene a Milano. Il romanziere ha probabilmente preso spunto per questo aneddoto da una nota di Leonardo del periodo milanese, contenuta nel Codice Atlantico, in cui egli raccomanda di tenere un modello \u2013 presumibilmente di una macchina volante \u2013 ben al riparo dagli sguardi degli operai del cantiere per la costruzione del tiburio del Duomo. Lo studio-laboratorio milanese di Leonardo era infatti allora prospiciente il cantiere.\n\"Serra d\u2019asse la sala di sopra e fa il modello grande e alto, e arebbe loco sul tetto di sopra, ed \u00e8 pi\u00f9 al proposito che loco d\u2019Italia per tutti i rispetti.\" (segue un piccolo disegno di macchina volante entro un rettangolo) \"E se stai sul tetto al lato della torre, que\u2019 del tiburio non vedano\".\nL\u2019autore del secondo testo \u00e8 Leonardo stesso, che nel Codice sul Volo degli Uccelli tenta di trovare una forma per celebrare la grandiosit\u00e0 dell'idea del volo, del quale parla come di una futura possibilit\u00e0. In due distinte pagine del Codice Leonardo prova a trovare la giusta forma. Nel foglio f. 18v scrive:\n\"Del monte, che tiene il nome del grande uccello, piglier\u00e0 il volo il famoso uccello, ch\u2019empier\u00e0 il mondo di sua gran fama.\"\nSulla seconda coperta del Codice, sul recto, elabora il passo, qui nella forma pi\u00f9 celebre:\n\"Piglier\u00e0 il primo volo il grande uccello, sopra del dosso del suo magno C\u00e8cero, empiendo l\u2019universo di stupore, empiendo di sua fama tutte le scritture, e groria etterna al nido dove nacque.\"\nQuesti due elementi, una volta uniti, spiegano quale sia stata la genesi di quello che si configura come un mito, uno dei tanti sulla figura di Leonardo.\nEsiste una lapide sul muro della Villa Il Glicine, nei pressi di Fiesole, che attesterebbe l\u2019effettivo compimento del volo. Anche il Comune di Firenze nel 2006 ha posto una targa a Peretola che commemorerebbe l\u2019evento; in cima al Monte Ceceri invece, un\u2019altra lapide riporta la celebre frase di Leonardo del Codice sul Volo degli Uccelli.\nVi sono anche casi di autori di profilo scientifico certo che in testi di taglio divulgativo riportano il fatto, senza per\u00f2 citare per questo alcuna fonte.\nNon \u00e8 noto ad oggi alcun altro documento o testimonianza, all\u2019infuori di quelli sopra citati, in cui l\u2019evento sia menzionato."}
{"id": "2400224", "revid": "12290", "url": "https://it.wikipedia.org/wiki?curid=2400224", "title": "Oviparit\u00e0", "text": "L'oviparit\u00e0 \u00e8 un tipo di riproduzione, in cui le femmine depongono uova fecondate la cui crescita embrionale termina al di fuori dell'organismo materno.\nSi distingue quindi dall'ovoviviparit\u00e0 e dalla viviparit\u00e0, nelle quali lo sviluppo, chiamato incubazione, avviene nel corpo materno. L'oviparit\u00e0 \u00e8 presente in numerose specie del regno animale inclusi tutti gli uccelli, numerosi anfibi, insetti e aracnidi, molti rettili, pesci, monotremi e altri. Le uova vengono generalmente deposte a terra o nell'acqua, ma a volte sono conservate in nidi o ooteche."}
{"id": "2400231", "revid": "110157", "url": "https://it.wikipedia.org/wiki?curid=2400231", "title": "Cotton (moto)", "text": "La Cotton Motorcycle Company fu una casa motociclistica inglese, attiva dal 1920 al 1980.\nStoria.\nL'azienda venne fondata a Gloucester, da Frank Willoughby Cotton, un avvocato con la passione per il motociclismo, che gareggi\u00f2 con qualche successo negli anni dieci.\nDurante la sua esperienza agonistica, Cotton si rese conto che il telaio a diamante, derivato da quello ciclistico era inadatto alle crescente potenza delle motociclette e, all'uopo, aveva realizzato un telaio a forma triangolare.\nVisti i risultati, nel 1920 decise di aprire un'azienda per la produzione di motocicli che, nel corso degli anni conquist\u00f2 un vasto mercato, anche all'estero.\nSin dagli inizi, la Cotton si specializz\u00f2 nella produzione telaistica, utilizzando propulsori di costruzione esterna come British Anzani, JAP o Blackburne e, dal secondo dopoguerra, impieg\u00f2 principalmente motori della Villiers. Proprio la scomparsa di quest'ultima azienda, nel 1968, in seguito al tracollo del gruppo Norton-Villiers-Triumph, port\u00f2 al blocco di molti modelli della gamma.\nLa produzione riprese lentamente con propulsori Minarelli e Rotax, fino alla definitiva chiusura dell'azienda nel 1980."}
{"id": "2400234", "revid": "339392", "url": "https://it.wikipedia.org/wiki?curid=2400234", "title": "Pelvica", "text": ""}
{"id": "2400236", "revid": "1856513", "url": "https://it.wikipedia.org/wiki?curid=2400236", "title": "Chrysler Pacifica", "text": "La Chrysler Pacifica \u00e8 un'autovettura prodotta dal 2004 al 2007 dalla casa automobilistica americana Chrysler. Il modello \u00e8 stato sostituito dalla Dodge Journey nel 2008.\nIl contesto.\nLa Pacifica debutta nel 2004 anticipata dall'omonima concept car esposta ben cinque anni prima al Salone dell'auto di Detroit. Disegnata da Freeman Thomas si tratta della prima vettura con carrozzeria simil SUV prodotta dal marchio americano e inaugura un nuovo segmento automobilistico di vetture crossover di lusso. Progettata sulla piattaforma della Chrysler Voyager adotta la trazione anteriore mentre in opzione per le versioni di punta \u00e8 disponibile l'integrale permanente \"AWD\".\nLe motorizzazioni tutte 6 cilindri a V sono derivate dalla Jeep Cherokee con potenze che vanno dai 218 cavalli del 3,8 litri fino ai 253 cavalli del 4 litri. Il cambio per tutte le versioni \u00e8 un automatico con convertitore e 4 o 6 rapporti in modalit\u00e0 sequenziale.\nAccolta tiepidamente dal mercato americano, nei primi anni registra circa 100.000 unit\u00e0 immatricolate.\nRestyling 2006.\nNel 2006 la Pacifica subisce un lieve restyling che ne migliora le qualit\u00e0 interne e dinamiche. Riviste le plastiche dell'abitacolo e migliorato l'assemblaggio, mentre tra la dotazione spicca di serie il controllo di stabilit\u00e0 e trazione. Le sospensioni (MacPherson all'avantreno e Multilink al retrotreno) sono state ritarate per un impiego pi\u00f9 sportivo ed una guida pi\u00f9 rigida migliorando anche la stabilit\u00e0 della vettura.\nIncrementate anche le dimensioni: la lunghezza totale passa dai 4,81 metri della prima serie ai 5,05 metri della nuova versione rinnovata. Invariati il passo e la larghezza mentre l'altezza totale passa da 1,69 a 1,73 metri.\nCon la versione ristilizzata debuttano anche nuove cromature sul frontale ed un'inedita gamma di allestimenti lussuosi come la \"Pacifica Signature Series\" prodotta in edizione limitata.\nLa fine.\nDal 2006 le vendite della Pacifica iniziarono a calare. Dalle circa 100.000 unit\u00e0 dei primi anni si scese a circa 85.000 nel 2006 e poco pi\u00f9 di 70.000 nel 2007. Di conseguenza la Chrysler, entrata in crisi a causa della fine del polo DaimlerChrysler fondato anni prima, decise di chiudere le catene di montaggio della Pacifica nel novembre 2007 e di dedicarsi all'erede Dodge Journey (basata sul telaio dell'Avenger) e alla Sebring (con costi di produzione molto inferiori rispetto alla Pacifica)."}
{"id": "2400238", "revid": "1543377", "url": "https://it.wikipedia.org/wiki?curid=2400238", "title": "Horoo", "text": "Un horoo \u00e8 un sottodistretto (o quartiere) di Ulan Bator, capitale della Mongolia. Ciascun d\u00f9\u00f9r\u0117g (distretto) in cui \u00e8 divisa la citt\u00e0 consiste in un certo numero di horoo per un totale di 121. Nel 2007 il numero degli horoo fu portato a 132 . Ogni horoo ha un numero progressivo che lo identifica all'interno del proprio d\u00f9\u00f9r\u0117g, ci\u00f2 nonostante alcuni di essi hanno anche un nome (es. \"Narnij zam 13\" o \"Ra\u0161aantijn 18\"). Il numero di horoo \u00e8 utilizzato nel sistema postale mongolo."}
{"id": "2400242", "revid": "729019", "url": "https://it.wikipedia.org/wiki?curid=2400242", "title": "Tranvia Ferrara-Pontelagoscuro", "text": "La tranvia Ferrara\u2013Pontelagoscuro era una tranvia extraurbana a scartamento metrico e a trazione elettrica della lunghezza di 6,8\u00a0km che collegava Ferrara al suo porto fluviale sul Po; fu dismessa nel 1939.\nStoria.\nIl progetto della breve linea nacque insieme a quello della rete urbana di Ferrara le cui origini datano agli ultimi anni del XIX secolo ma per l'inizio dei lavori si dovette attendere il 1911. L'inaugurazione della linea ebbe luogo Il 25 marzo 1912.\nCon Decreto luogotenenziale n. 1798 del 4 ottobre 1917, la Societ\u00e0 Anonima Ferrarese Trazione Forza e Luce (TFL), partecipata dalla SADE, che gestiva la fornitura cittadina di elettricit\u00e0 ed era nel frattempo subentrata nell'esercizio della rete urbana, fu approvata la convenzione con questa stipulata il 7 settembre del medesimo anno per la concessione, senza sussidio governativo, della costruzione e dell'esercizio \"della tranvia extraurbana a trazione elettrica da Ferrara a Pontelagoscuro\".\nAlla fine degli anni trenta la societ\u00e0 accusava un deficit elevato anche a causa dello scorporo dei due settori \"trasporti\" e \"luce\" e dalla scarsa affluenza di passeggeri; nel 1935 fu soppressa prima linea urbana ma la situazione ben presto degener\u00f2 portando al fallimento della societ\u00e0, che nel 1937 venne posta in liquidazione continuando l'esercizio provvisorio fino al 1938, quando cess\u00f2 definitivamente quello interno alla citt\u00e0; con regio decreto n. 41075 del 1\u00ba dicembre 1938, la TFL decadde dalla concessione della linea per Pontelagoscuro.\nQuesta venne esercita successivamente dalla Societ\u00e0 Trasporti Urbani di Milano fino al 31 marzo 1939 quando avvenne la sua definitiva soppressione.\nCaratteristiche.\nLa tranvia venne armata con rotaie Phoenix per il tratto iniziale urbano di poco pi\u00f9 di un chilometro e con rotaie Vignoles da 27,6\u00a0kg/m per la restante tratta. Lo scartamento adottato era quello metrico, l'alimentazione elettrica a corrente continua era la stessa della tratta urbana, a 600 volt.\nla lunghezza totale era di 6,792\u00a0km, con raggio minimo di curvatura pari a 34 metri e pendenze massime del 19 per mille.\nPercorso.\nIl capolinea settentrionale della linea sorgeva in piazza Erbe di fronte all'imbocco della via Coperta, centro nevralgico dell'antica Pontelagoscuro che fu rasa al suolo dai bombardamenti avvenuti durante la seconda guerra mondiale; la successiva ricostruzione stravolse completamente la fisionomia del luogo che si trovava in corrispondenza dell'attuale via dell'Isola Bianca.\nDa qui il binario seguiva il canale Panfilio, che scorreva a fianco dell'attuale via Venezia, immettendosi poi sul tracciato della strada statale 16 Adriatica (via Padova) dopo aver osservato una fermata all'altezza della stazione ferroviaria che esisteva sul percorso poi abbandonato in seguito ad una rettifica di tracciato.\nLe successive fermate erano in localit\u00e0 La Botte, cos\u00ec denominata per la presenza di un'opera idraulica di scavalcamento del canale Bianco ad opera del canale Boicelli, e presso lo storico locale Caff\u00e8 del Doro, nell'omonimo quartiere ferrarese, quasi alla confluenza fra via Padova e viale Po.\nLa tranvia raggiungeva il centro storico di Ferrara con la fermata Barriera Giardini davanti a Porta Po, in corrispondenza dello sbocco di viale Cavour, che veniva percorso fino all'altezza del Castello Estense, per poi effettuare capolinea in piazza delle Erbe, in seguito sarebbe stata rinominata piazza Trento e Trieste. L'originario capolinea di piazza Torquato Tasso fu spostato nella sua sede definitiva nel 1917.\nMateriale rotabile.\nPer l'esercizio vennero acquistati quattro tram elettrici a due assi di costruzione MAN/CGE con altrettanti rimorchi, immatricolati 31\u00f734 e analoghi a quelli in uso sulla rete urbana dai quali differivano per la maggiore lunghezza rivelata da quattro finestrini lungo le fiancate, in luogo di tre. Contestualmente la TFL si dot\u00f2 di due carri a sponde basse per il trasporto merci."}
{"id": "2400243", "revid": "287204", "url": "https://it.wikipedia.org/wiki?curid=2400243", "title": "Rio Negro (Paran\u00e1)", "text": "Rio Negro \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro.\nLa citt\u00e0 venne fondata il 15 novembre 1870 e si trova a 109\u00a0km dalla capitale dello Stato Curitiba."}
{"id": "2400244", "revid": "228587", "url": "https://it.wikipedia.org/wiki?curid=2400244", "title": "Cotton Motorcycle Company", "text": ""}
{"id": "2400252", "revid": "287204", "url": "https://it.wikipedia.org/wiki?curid=2400252", "title": "Campo do Tenente", "text": "Campo do Tenente \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro. Si trova a 85\u00a0km dalla capitale dello Stato Curitiba."}
{"id": "2400253", "revid": "785863", "url": "https://it.wikipedia.org/wiki?curid=2400253", "title": "Anti-Venom", "text": "Anti-Venom, il cui vero nome \u00e8 Eddie Brock, \u00e8 un personaggio immaginario dei fumetti Marvel Comics creato nel 2008. Appare per la prima volta sulle pagine di \"Spider-Man\" durante la saga \"Nuovi modi per morire\".\nBiografia del personaggio.\nQuando Eddie Brock si ammal\u00f2 gravemente di cancro decise di liberarsi del costume alieno con cui formava Venom e di venderlo al miglior offerente; in seguito, grazie al tocco del filantropo Martin Li (il supercriminale Mister Negativo), venne guarito dalla sua malattia: quando poi il costume alieno tent\u00f2 di entrare nuovamente in simbiosi con lui, la sua pelle si ricopr\u00ec di una sostanza bianca composta di anticorpi ibridi umani/alieni trasformandolo nell'Anti-Venom, il cui unico scopo \u00e8 liberare il mondo da Venom e dal cancro. Successivamente, nel tentativo di guarire Spiderman dalle radiazioni immesse nel suo corpo dal ragno che gli confer\u00ec i poteri, gli sottrasse una parte di essi e da quel momento, quando i due si avvicinano troppo, l'Uomo Ragno perde le sue capacit\u00e0.\nMentre inseguiva il simbionte alieno con l'obiettivo di distruggerlo, Eddie si imbatt\u00e9 nell'Uomo Radioattivo e Songbird, i quali provarono a sopprimerlo utilizzando il calore e le onde sonore; in seguito ingaggi\u00f2 una battaglia con l'Uomo Radioattivo pensando che anche lui, con le sue radiazioni, avrebbe provocato il cancro alle persone: Chen esce sconfitto da questo incontro e Songbird lo porta via prima che Brock lo uccida.\nPer guarire Mac Gargan e uccidere definitivamente il simbionte, durante una battaglia con quest'ultimo Eddie perde i suoi poteri a causa di un veleno sviluppato da Norman Osborn grazie al mostro Freak, il quale sviluppa un veleno contro l'Anti-Venom che gli viene iniettato da Venom con indosso un'armatura da Scorpione. Quando Gargan cerca di sopprimere l'Anti-Venom viene per\u00f2 fermato dal simbionte, che non vuole uccidere il suo ex ospite. Brock riesce quindi a fuggire e da quel giorno torna a vivere nelle periferie della sua citt\u00e0 con il solo scopo di guarire le persone dal cancro.\n\"Dark Reign: Nuovi modi per morire\".\nEddie comincia una nuova vita cercando di combattere il crimine e curare le persone malate. Mentre si scontra con una gang per salvare una sua amica tossicodipendente, incontra il Punitore e insieme spazzano via i criminali. Jenna, l'amica di Eddie, viene tuttavia presa in ostaggio; Frank e l'Anti-Venom provano a salvarla, ma quando Castle scopre che il suo alleato \u00e8 in realt\u00e0 l'ex criminale Eddie Brock gli spara alla testa. Venom si rialza non appena Frank definisce Jenna \"tossica\" con i proiettili che gli fuoriescono dal corpo e attacca il Punitore, scagliandolo via ma, non appena si avvicina, Frank richiama lo scudo colpendo l'avversario alla nuca. Nel frattempo la banda messicana prende in ostaggio Jenna e il loro capo si mette a provocare gli eroi; i due, dopo qualche diverbio e scambio di colpi, decidono di partire assieme a Henry, il partner di Frank, per il covo dei malviventi, con l'intenzione di liberare Jenna da una parte e cogliere l'occasione per uccidere tutti i criminali, Anti-Venom compreso, dall'altra.\nDurante il viaggio Frank tenter\u00e0 ancora di uccidere il partner/nemico mentre questi si toglie la maschera in vista della dogana. Una volta arrivati, il Punitore lascia andare Anti-Venom dentro la base, dove viene nuovamente provocato e accerchiato dalla banda messicana, il cui capo lo informa telefonicamente che Jenna \u00e8 stata drogata. Sentendo che il suo angelo \u00e8 di nuovo intossicato, Anti-Venom tira fuori il peggio di s\u00e9 facendo un massacro: uccide chiunque indiscriminatamente e torna dal Punitore, il quale si prepara ad attaccarlo equipaggiandosi con le armi adatte. Nel frattempo i Quintas si organizzano per una difesa.\nQuando l'attacco inizia i due eroi sono subito in vantaggio sui numerosi nemici e, nonostante il Punitore venga ferito per un errore di calcolo, finiscono con uscirne pressoch\u00e9 illesi: liberano quindi le ragazze tenute schiave, Jenna compresa, e Anti-Venom, come ultimo atto di crudelt\u00e0, uccide il capo dei Quintas, promettendo dal giorno dopo di cambiare. Per un attimo il Punitore sembra voglia sparare di nuovo a Eddie, ma poi mente, dicendo che mancavano i proiettili al suo fucile di precisione e non ha potuto ucciderlo, lasciando nel dubbio se lo reputi un criminale o un eroe.\nDurante \"Spider-Island\", Anti-Venom utilizza i suoi anticorpi per permettere a Reed Richards di creare una cura per il virus ragno: cos\u00ec facendo perder\u00e0 i suoi poteri e sar\u00e0 considerato un eroe.\nPoteri e abilit\u00e0.\nL'Anti-Venom possiede tutti i poteri di Venom e nessuna delle sue debolezze; inoltre pu\u00f2 curare le persone dalle radiazioni, dal cancro e da altre malattie (e rilevare questo tipo di impurit\u00e0). Il suo tocco \u00e8 letale per i simbionti. Pu\u00f2 sollevare 110 tonnellate e pu\u00f2 aumentare le sue dimensioni a un margine illimitato incrementando conseguentemente la propria forza fisica, potendo combattere ad armi pari contro qualsiasi nemico. \u00c8 molto resistente e relativamente immune anche al calore e alle onde soniche. Pu\u00f2 produrre organicamente (senza limiti quantitativi, ma sacrificando parte della propria massa) una ragnatela simile a quella di Spider-Man e, come lui, \u00e8 in grado di arrampicarsi e correre sui muri. Similmente a Venom pu\u00f2 creare tentacoli dal corpo per afferrare il nemico ed \u00e8 pi\u00f9 agile, veloce e ha dei riflessi molto superiori a quelli umani. Possiede un fattore rigenerante estremamente rapido. Pu\u00f2 inoltre cambiare quasi istantaneamente forma da Anti-Venom a Eddie Brock e pu\u00f2 mascherarsi rendendosi identico a chiunque abbia gi\u00e0 incontrato. \u00c8 immune al senso di ragno dell'Uomo Ragno e possiede questo potere e pu\u00f2 mutare i propri arti in armi come Carnage (lo si vede generare lame e scudi). Dopo avere assorbito parte delle radiazioni dell'Uomo Ragno, i poteri di quest'ultimo si annullano quando si trova nelle vicinanze dell'Anti-Venom. Pu\u00f2 usare parte della propria massa per dirigere i movimenti di un cadavere dall'interno e pu\u00f2 aderire alle superfici. L'Anti-Venom diventa maggiormente vulnerabile dopo avere curato una grande quantit\u00e0 di individui o dopo avere sacrificato grandi quantit\u00e0 della sua massa (ci\u00f2 stava permettendo a Venom di distruggerlo). \u00c8 inoltre estremamente vulnerabile ad un veleno utilizzato da Norman Osborn, prodotto unendo le sostanze tossiche di Freak e i poteri oscuri di Mr. Negativo. Questi ultimi in particolare annullano la capacit\u00e0 di rigenerazione del simbionte finch\u00e9 sono a contatto con esso (permettendo quindi al veleno di Freak di distruggerlo).\nAltri media.\nAnti-Venom \u00e8 uno dei boss del videogioco \", del 2011. Qui l'Anti-Venom \u00e8 assoldato da uno scienziato venuto dal 2099 per uccidere Spider-Man. Il Ragno del 2099 aiuter\u00e0 quindi lo Spider-Man dei nostri giorni a evitare la sua morte prematura.\nAnti-Venom \u00e8 inoltre una carta del videogioco per console \".\nAnti-Venom compare anche nella serie TV \"Ultimate Spider-Man\" dove \u00e8 Harry Osborn a vestire i panni del simbionte bianco. In questa serie viene creato dal Dottor Octopus usando una parte del simbionte di Venom. Dopo aver posseduto Harry attaccher\u00e0 Agente Venom, ferendolo gravemente, per poi venire messo K.O da Spider-Man. Durante l'invasione di Carnage, Harry user\u00e0 i poteri di Anti-Venom per distruggere Carnage e il simbionte verr\u00e0 apparentemente distrutto durante la \"purificazione\".\nAnti-Venom \u00e8 un personaggio ottenibile nel videogioco \"Spider-Man Unlimited\".\nAnti-Venom \u00e8 sbloccabile sul gioco per android \"Marvel Future Fight\" come un'uniforme alternativa di Venom.\nAnti-Venom appare come personaggio giocabile nel videogioco per smartphone \"\"."}
{"id": "2400257", "revid": "767487", "url": "https://it.wikipedia.org/wiki?curid=2400257", "title": "The Bells (album)", "text": "The Bells \u00e8 il nono album di Lou Reed ed \u00e8 stato pubblicato dalla Arista Records nel 1979. Il disco \u00e8 stato registrato con tecnologia binaurale.\nIl disco.\nMusicalmente la virata verso il jazz \u00e8 molto netta, supportata dalla tromba del maestro del free jazz Don Cherry e con melodie complesse che, a primo acchito, possono spiazzare un ascoltatore abituale di Lou Reed. La canzone \"City Lights\" \u00e8 un omaggio a Charlie Chaplin con il ricordo della sua cacciata dagli Stati Uniti per le accuse di filocomunismo. \"Disco Mystic\" \u00e8 un brano parodia della musica disco che imperava all'epoca, e il testo della canzone consiste unicamente del ripetersi ossessivo del titolo. \"I Want to Boogie With You\" possiede influenze doo-wop (anche se sotto la patina anni cinquanta data dagli strumenti a fiato sono presenti i sintetizzatori). \"Families\" \u00e8 un brano fortemente autobiografico circa i genitori e la sorella di Reed, che contiene la frase finale: \"\u00abFamilies that live out in the suburbs often make each other cry\u00bb\" (\"Le famiglie che vivono in periferia spesso si feriscono l'un l'altro\"). La lunga title track \u00e8 ispirata all'opera di Edgar Allan Poe e possiede un testo, a detta dello stesso Lou Reed, largamente improvvisato in studio. Tre brani sull'album sono composti da Reed insieme a Nils Lofgren.\nAccoglienza.\nNella sua recensione dell'album su \"Rolling Stone\", Lester Bangs scrisse: \"Con \"The Bells\", pi\u00f9 che in \"Street Hassle\", forse anche pi\u00f9 che nei suoi lavori con i Velvet Underground, Lou Reed raggiunge l'obiettivo dichiarato di diventare un grande scrittore, nel senso letterale del termine\". In una recensione molto meno entusiastica, la rivista \"Select\" scrisse che \"The Bells\" rappresentava \"la musica di Lou Reed che scompariva gi\u00f9 per il cesso...\" Aggiungendo: \"anche l'auto-parodia \u00e8 a malapena raggiunta in queste canzoni da mezze seghe suonate da un gruppo svogliato, con Lou che sembra dolorosamente blando e disinteressato\"."}
{"id": "2400260", "revid": "287204", "url": "https://it.wikipedia.org/wiki?curid=2400260", "title": "Quitandinha", "text": "Quitandinha \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro."}
{"id": "2400265", "revid": "767487", "url": "https://it.wikipedia.org/wiki?curid=2400265", "title": "Contea di Denmark", "text": "La contea di Denmark \u00e8 una delle undici local government areas che si trovano nella regione di Great Southern, in Australia Occidentale. Essa si estende su di una superficie di circa 1.843 chilometri quadrati ed ha una popolazione di circa 5.000 abitanti."}
{"id": "2400268", "revid": "122315", "url": "https://it.wikipedia.org/wiki?curid=2400268", "title": "Duplicidentata", "text": ""}
{"id": "2400270", "revid": "124301285", "url": "https://it.wikipedia.org/wiki?curid=2400270", "title": "Battaglia della Foresta di H\u00fcrtgen", "text": "La battaglia della foresta di H\u00fcrtgen (in tedesco \"Schlacht im H\u00fcrtgenwald\") \u00e8 il nome dato ad una serie di aspre battaglie combattute tra le forze statunitensi e tedesche verso la fine della seconda guerra mondiale nella foresta di H\u00fcrtgen, situata ad est del confine tra la Germania e il Belgio. La battaglia si svolse tra il 19 settembre 1944 e il 10 febbraio 1945 su un'area di appena , diventando lo scontro pi\u00f9 lungo combattuto sul suolo germanico durante l'intero conflitto e la battaglia pi\u00f9 lunga mai combattuta dall'esercito statunitense in tutta la sua storia.\nL'obiettivo principale dei comandanti statunitensi era di bloccare le forze tedesche presenti nell'area per impedir loro di rinforzare le linee del fronte pi\u00f9 a nord, tra Aquisgrana e la Ruhr, dove gli Alleati erano impegnati in una dura guerra di trincea combattuta in una rete di citt\u00e0 e villaggi fortificati collegati da ostacoli anticarro e campi minati. L'obiettivo secondario era quello di sfondare la linea del fronte aggirando la rete di capisaldi fortificati e mettendo cos\u00ec fine alla guerra di posizione che si combatteva pi\u00f9 a nord. In particolare, gli statunitensi erano intenzionati a prendere Schmidt, ripulire Monschau e avanzare verso il fiume Roer. Il comandante tedesco Walter Model riusc\u00ec per\u00f2 a bloccare l'avanzata alleata controllando il campo di battaglia magistralmente, rallentando i progressi degli alleati e infliggendo loro pesanti perdite. A questo scopo egli sfrutt\u00f2 anche le fortificazioni che i tedeschi chiamavano \"Westwall\", pi\u00f9 note agli alleati con il nome di Linea Sigfrido.\nLa battaglia cost\u00f2 alla prima armata statunitense almeno vittime e feriti, sia in combattimento che a causa del clima invernale particolarmente sfavorevole. Le vittime tedesche furono tra le e . Aquisgrana infine cadde il 22 ottobre, ma ad un prezzo alto poich\u00e9 la nona armata si spinse verso il fiume Roer ma non riusc\u00ec n\u00e9 ad attraversarlo n\u00e9 a prendere il controllo delle sue dighe. La battaglia della foresta di H\u00fcrtgen pass\u00f2 alla storia come una \"sconfitta di prima grandezza\" degli alleati, soprattutto per merito di Model.\nI tedeschi difesero ferocemente l'area per due motivi: essa era fondamentale per la futura offensiva delle Ardenne, allora gi\u00e0 in fase di studio e di cui l'area della foresta di H\u00fcrtgen doveva rappresentare il pilastro destro, ed inoltre le montagne permettevano di controllare l'accesso alla diga di Schwammenauel del lago \"Rurstausee\" che, se aperta, avrebbe allagato le aree sottostanti e impedito l'attraversamento del fiume con un notevole vantaggio difensivo per i tedeschi. Gli alleati riuscirono a comprendere la situazione solo dopo diverse sconfitte, ma i tedeschi riuscirono a mantenere il controllo della regione fino all'ultima, grande offensiva sul fronte occidentale.\nPrologo.\nA met\u00e0 settembre 1944, l'inseguimento dell'esercito tedesco da parte degli alleati dopo lo sbarco in Normandia stava rallentando a causa dell'eccessiva estensione delle linee di rifornimento alleate e della lenta ma progressiva riorganizzazione dell'esercito tedesco, facilitata dall'essere ormai schierati sul territorio nazionale e quindi con linee di rifornimento assai brevi. L'obiettivo strategico degli alleati era costituito dallo schieramento sul fiume Reno di tutte le truppe disponibili per prepararsi ad attraversarlo ed infliggere ai tedeschi la sconfitta definitiva.\nLa 1\u00aa armata statunitense, al comando di Courtney Hodges, aveva incontrato una dura resistenza mentre si spingeva verso Aquisgrana e venne percepita come una potenziale minaccia la presenza di forze nemiche che utilizzavano la foresta di H\u00fcrtgen come base.\nAll'inizio di ottobre, giunse la 1\u00aa divisione fanteria, unendosi ad elementi del XIX Corpo e del VII Corpo, che avevano circondato Aquisgrana. Sebbene la prima divisione fanteria avesse chiesto alla guarnigione tedesca presente nella citt\u00e0 la resa, il comandante Gerhard Wilck rifiut\u00f2 fino al 21 ottobre.\nFu anche necessario rimuovere la minaccia costituita dalla diga. Essa, finch\u00e9 rimaneva sotto il controllo della Germania, poteva essere aperta, sommergendo le forze armate che erano presenti pi\u00f9 in basso. Secondo i comandanti statunitensi Bradley, Hodges e Collins, il percorso diretto verso la diga era attraverso la foresta.\nCol senno di poi, gli storici militari non furono convinti da queste motivazioni: Charles B. MacDonald, uno storico statunitense ed ex comandante di compagnia che partecip\u00f2 alla battaglia della foresta di H\u00fcrtgen, la descrisse come \u00abuna battaglia sbagliata e fondamentalmente inutile che si sarebbe potuto e dovuto evitare\u00bb.\nGeografia.\nLa foresta di H\u00fcrtgen occupa un'area accidentata tra il fiume Roer e Aquisgrana. Costituita da una densa vegetazione di conifere, \u00e8 interrotta da poche strade, qualche pista e barriere di terra, che ostacolano il movimento dei veicoli. Nell'autunno e all'inizio dell'inverno del 1944, il clima era cos\u00ec freddo ed umido che spesso impediva il supporto aereo. A terra le condizioni variavano dall'umido alla copertura nevosa.\nI difensori tedeschi avevano preparato la zona con fortini, campi minati, filo spinato e trappole di ogni tipo nascoste nella neve. Inoltre erano presenti numerosi bunker, appartenenti alle difese pi\u00f9 profonde della Linea Sigfrido, che costituivano ottimi centri di resistenza. La densa foresta permetteva infiltrazioni profonde e attacchi ai fianchi, tali da rendere a volte difficile stabilire una linea del fronte o essere del tutto sicuri che l'area fosse effettivamente libera da nemici. Il piccolo numero di strade, sentieri e radure permise ai tedeschi di mantenere efficacemente sotto tiro con le mitragliatrici, i mortai e i pezzi d'artiglieria i punti di passaggio e di sosta obbligati.\nLa superiorit\u00e0 numerica delle truppe alleate (di circa 5:1), la maggiore mobilit\u00e0 e la notevole disponibilit\u00e0 di veicoli corazzati cessavano di rappresentare un vantaggio: l'impenetrabile foresta limitava l'uso dei carri (sempre molto utilizzati in appoggio alla fanteria) e forniva nascondigli ed eccellenti occasioni di imboscate anche a gruppi relativamente piccoli ma determinati di difensori, spesso equipaggiati con i micidiali panzerfaust.\nInoltre i mortai per il loro impiego richiedevano necessariamente degli spiazzi e delle radure ma queste aree erano molto pericolose perch\u00e9, essendo poche e ben note, erano frequentemente prese a bersaglio dal tiro dei tedeschi. Per questo motivo spesso la fanteria non poteva avere il supporto dei mortai.\nAnche i trasporti erano limitati dalla mancanza di strade: in momenti critici divenne difficile rinforzare e rifornire le unit\u00e0 in prima linea e persino evacuare i feriti.\nLa copertura garantita dalla foresta e il terreno accidentato impedivano l'efficace impiego delle superiori e ormai quasi incontrastate forze aeree alleate, a causa dell'oggettiva difficolt\u00e0 nell'individuare i bersagli.\nInoltre, tra gli americani vi era una certa carenza di rimpiazzi addestrati (specialmente tra la fanteria) per cui quando le divisioni subivano perdite venivano impiegate sul fronte reclute senza esperienza.\nAnche i tedeschi dovevano affrontare simili limitazioni: le loro divisioni avevano subito pesanti perdite durante la ritirata attraverso la Francia ed erano state frettolosamente rinforzate con soldati senza esperienza, uomini che erano gi\u00e0 stati giudicati inadatti al servizio e persone anziane. Inoltre i trasporti erano ulteriormente impediti dalla carenza di veicoli e di carburante. La maggior parte dei rifornimenti doveva essere trasportata a spalle o con muli e cavalli fino alla linea del fronte. I difensori avevano dalla loro i vantaggi di avere un certo numero di comandanti e soldati che conoscevano le tattiche per combattere in quel tipo di ambiente, una forte motivazione dettata dal fatto di difendere il suolo della propria patria e infine di possedere molte postazioni ben preparate e rese ancor pi\u00f9 efficaci dal notevole vantaggio che il terreno offriva ai difensori.\nArmate.\nLa foresta era all'interno dell'area assegnata alla prima armata di Courtney Hodges, e la responsabilit\u00e0 delle operazioni fluttuava tra il V e il VII Corpo.\nInizialmente la foresta era difesa dalla 275\u00aa e dalla 353\u00aa divisione fanteria. Esse erano costituite da meno soldati rispetto alla normalit\u00e0, ma essi erano ben preparati. In totale contavano circa uomini ( in riserva) comandati dal generale Hans Schmidt. Essi avevano poca artiglieria e non disponevano di carri armati. Man mano che la battaglia progrediva, vennero aggiunti dei rinforzi. Le speranze statunitensi che le truppe fossero deboli e pronte a ritirarsi si rivelarono vane.\nBattaglia.\nPrima fase.\nQuesta fase si concentr\u00f2 nel villaggio di Schmidt, posto al centro di un'importante via di rifornimento tedesca e situato nell'area meridionale della foresta. L'ingaggio inizi\u00f2 il 19 settembre 1944, quando il 60\u00ba reggimento fanteria entr\u00f2 nella foresta e venne respinto dalle condizioni del terreno e dall'opposizione tedesca.\nIl 5 ottobre, la 9\u00aa divisione fanteria attacc\u00f2 il villaggio di Schmidt utilizzando il 60\u00ba e il 39\u00ba reggimento fanteria, mentre il 47\u00ba reggimento era in posizione difensiva. La strada Monschau\u2013D\u00fcren venne tagliata velocemente, ma entrambi i reggimenti furono rallentati dalle difese, che inflissero anche perdite significative. Il 2\u00ba battaglione del 60\u00ba reggimento venne ridotto ad un terzo dei suoi uomini durante il primo giorno. Il 39\u00ba venne bloccato presso Weisser Weh Creek, dove era intrappolato da percorsi stretti e barriere di terra. L'evacuazione dei feriti e il rifornimento era difficile se non impossibile.\nRiprendendo la marcia, il 16 ottobre l'esercito statunitense era avanzato di al prezzo di 4\u00a0500 vittime. La 9\u00aa divisione, che si trovava in pessime condizioni, venne rilevata dalla 28\u00aa divisione fanteria, un'unit\u00e0 della Guardia Nazionale.\nLa 28\u00aa venne rinforzata con corazzati, trasporti M29 Weasel e supporto aereo. Dei tre reggimenti di cui era composta, uno venne dispiegato per proteggere il fianco nord, un secondo per attaccare Germeter e il terzo per prendere Schmidt, che rimaneva l'obiettivo principale. L'area aveva un terreno impervio, e la strada verso Kall correva lungo una profonda gola. Quella regione non era adatta ai carri armati, anche se essi erano importanti per supportare la fanteria.\nL'attacco della 28\u00aa divisione inizi\u00f2 il 2 novembre, ed esso era atteso dall'esercito di difesa. Il 109\u00ba reggimento venne ostacolato dopo da un campo minato che non era stato previsto, bloccato dal fuoco dei mortai e dall'artiglieria e stressato da contrattacchi. Dopo due giorni riusc\u00ec ad avanzare di e successivamente si assest\u00f2 su trincee e sub\u00ec varie perdite. Il 112\u00ba reggimento attacc\u00f2 Vossenack e la cresta pi\u00f9 vicina, che venne catturata il 2 novembre. Il 112\u00ba venne quindi bloccato a Kall da parte di robuste difese e dal terreno difficoltoso. Il 110\u00ba reggimento aveva il compito di ripulire i boschi nei pressi del fiume, catturare Simonskall e costituire una linea di rifornimenti per l'avanzata verso Schmidt. Anche questo venne ostacolato da difese preparate, dal terreno e dalle condizioni meteorologiche, che impedirono il supporto aereo fino al 5 novembre.\nIl 112\u00ba reggimento prese Schmidt il 3 novembre, tagliando la linea di rifornimento tedesca a Monschau, ma non fu possibile ricevere rifornimenti statunitensi, poich\u00e9 la strada per Kall era bloccata. I carri della 116\u00aa divisione panzer tedesca e la fanteria della 89\u00aa divisione lanciarono un deciso contrattacco, che respinse le forze statunitensi da Schmidt. Per due giorni, il 112\u00ba reggimento rimase nelle vicinanze di Schmidt sotto forti pressioni.\nIl 6 novembre, il 12\u00ba reggimento fanteria venne distaccato dalla 4\u00aa divisione ed inviato per rinforzare la 28\u00aa divisione.\nAttorno al ponte di Kall le truppe del 28\u00aa divisione si spinsero in avanti all'inizio del novembre 1944 per catturare il villaggio di Schmidt. Dopo pochi giorni, la cosiddetta \"Allerseelenschlacht\" risult\u00f2 un disastro per le forze statunitensi. Mentre le truppe cercavano di ritirarsi attraverso il ponte verso Vossenack, grandi parti della valle di Kall erano gi\u00e0 state tagliate fuori dai tedeschi. Un medico militare tedesco, il Capitano Guenther Stuettgen, negozi\u00f2 la cessazione delle ostilit\u00e0 dal 7 al 12 novembre per permettere il recupero dei feriti di entrambi gli schieramenti. Molte vite di soldati statunitensi vennero salvate da personale paramedico tedesco.\nA Vossenack, il 2\u00ba battaglione del 112\u00ba reggimento dopo un lungo e pesante bombardamento si sfald\u00f2 e fu costretto a ritirarsi. A seguito del provvidenziale arrivo di due plotoni di carri statunitensi, di cacciacarri M10 Wolverine e di due compagnie del 146\u00ba battaglione genieri (impiegate come fanteria) in supporto ai soldati del provato 2\u00ba battaglione, gli americani riuscirono a resistere e portarono avanti i combattimenti per Schmidt fino al 10 novembre.\nSeconda fase.\nIn questa fase, la 4\u00aa divisione statunitense venne inviata per ripulire la met\u00e0 settentrionale della foresta tra Schevenh\u00fctte e H\u00fcrtgen, catturare H\u00fcrtgen ed avanzare verso il fiume Roer, a sud di D\u00fcren. Dal 10 novembre questo compito fu affidato al VII Corpo. La 4\u00aa divisione venne impiegata completamente a H\u00fcrtgen e poich\u00e9 il suo 12\u00ba reggimento era gi\u00e0 stato duramente provato dall'azione contro Schmidt, gli obiettivi della divisione vennero assegnati agli altri due reggimenti. Il VII Corpo statunitense era contrapposto alle forze tedesche dell'81\u00ba Corpo, costituite da tre divisioni a corto di effettivi. A H\u00fcrtgen era presente la 275\u00aa divisione (6\u00a0500 soldati con 150 pezzi d'artiglieria) ben posizionati e pronti a contrastare gli americani.\nGli avvenimenti sono descritti nel rapporto del Defense Technical Information Center:\nL'attacco inizi\u00f2 il 16 novembre. I due reggimenti di fanteria attaccarono in colonne parallele: l'8\u00ba lungo il bordo settentrionale della foresta verso D\u00fcren, il 22\u00ba pi\u00f9 a sud, parallelamente. I fianchi aperti non ostacolarono le infiltrazioni.\nGli attacchi dell'8\u00ba reggimento sulla cresta \"Rother Weh\" incontrarono forti resistenze e vennero respinti con gravi perdite. Il 22\u00ba non riusc\u00ec a prendere \"Rabenheck\", e dovettero ripiegare sotto il fuoco pesante di mitragliatori ed artiglieria. Dopo tre giorni vi furono 300 perdite, tra cui ufficiali e sottufficiali.\nPer il 18 novembre i carri armati si resero essenziali, quindi i genieri prepararono tracciati per i carri lungo la foresta. Le comunicazioni e la logistica restavano un problema, quindi il giorno successivo gli attacchi si arrestarono per permettere i rifornimenti e l'evacuazione dei feriti. I rinforzi tedeschi giunsero dalla 344\u00aa e dalla 353\u00aa divisione, rendendo la resistenza ancora pi\u00f9 dura.\nIl 21 novembre, l'8\u00aa divisione fanteria del V Corpo attacc\u00f2 la valle \"Weisser Weh\", procedendo verso H\u00fcrtgen. Il 121\u00ba reggimento fanteria incontr\u00f2 immediatamente delle forti difese. Nonostante il supporto corazzato del 10\u00ba battaglione, le forze alleate procedevano di circa 550 metri al giorno. Il 29 novembre venne presa H\u00fcrtgen e la battaglia continu\u00f2 a Kleinhau, situato un miglio a nord.\nL'ultima azione nella foresta fu combattuta a Merode, sul margine nordorientale della foresta. Due compagnie statunitensi presero il villaggio, ma vennero distrutte in un successivo contrattacco tedesco.\nElementi dell'8\u00aa e della 28\u00aa divisione fanteria avanzarono verso Brandenberg. La 28\u00aa, proprio come la 9\u00aa (e la 4\u00aa), sub\u00ec gravi perdite durante la permanenza nella foresta. Il 14 novembre giunse il 2\u00ba battaglione ranger per dare il cambio ai soldati del 112\u00ba reggimento fanteria. Il 6 dicembre i ranger si mossero verso Bergstein e presero la posizione strategica della Collina 400, sconfiggendo le truppe del 980\u00ba reggimento della 272\u00aa divisione Volksgrenadier. Poco dopo, il 12 dicembre, vennero catturate da parte degli americani le citt\u00e0 di Gey e Strass.\nLe azioni effettuate furono talmente intense da causare, in entrambe le parti, pi\u00f9 di 250\u00a0000 soldati morti, feriti o catturati. La 1\u00aa e la 9\u00aa armata statunitense subirono 57\u00a0039 perdite (morti, feriti, catturati, dispersi in azione), 71\u00a0654 perdite non in battaglia, come incidenti, malattie o lesioni (come polmonite, sindrome del piede da trincea o del piede di immersione, congelamento, traumi). Per le forze tedesche non vi sono dati certi, tuttavia si presumono circa 12\u00a0000 morti oltre a 95\u00a0000 prigionieri e un numero sconosciuto di feriti.\nEpilogo.\nIl 16 dicembre 1944, le forze tedesche iniziarono l'Offensiva delle Ardenne, pi\u00f9 nota agli anglosassoni come la Battaglia della Sacca (The Battle of the Bulge). Il violento attacco colse di sorpresa gli alleati (che si erano ormai convinti che la Germania non avesse pi\u00f9 risorse per una grande offensiva) e caus\u00f2 uno sfondamento delle loro linee, tanto pi\u00f9 che i tedeschi avevano magistralmente vibrato il colpo nel punto pi\u00f9 debole dello schieramento. Le unit\u00e0 statunitensi dispiegate nella regione, tra cui l'8\u00ba, la 104\u00aa, l'82\u00aa e la 101\u00aa divisione aviotrasportata, approntarono una difesa che comprese anche lo strategico nodo stradale di Bastogne, dove avvenne una delle battaglie pi\u00f9 importanti e celebrate della guerra.\nL'offensiva venne bloccata completamente per met\u00e0 gennaio, e all'inizio di febbraio le forze statunitense attaccarono proprio attraverso la foresta di H\u00fcrtgen. Il 10 febbraio venne presa la diga di Schwammenauel, anche se i tedeschi aprirono le chiuse il giorno precedente per inondare la valle della Ruhr, bloccando la pressione statunitense verso il Reno attraverso il fiume per due settimane. Infine gli alleati riuscirono finalmente ad attraversare il fiume il 23 febbraio, quando le acque rifluirono.\nDue soldati della 4\u00aa divisione fanteria vennero insigniti della Medal of Honor per le azioni in battaglia: il tenente colonnello George Mabry, il secondo soldato statunitense pi\u00f9 decorato della seconda guerra mondiale e il soldato di prima classe Francis X. McGraw (postuma).\nIl soldato Edward Donal Slovik, assegnato alla 28\u00aa divisione, scelse la corte marziale piuttosto di combattere nella foresta di H\u00fcrtgen. Il 31 gennaio 1945 venne giustiziato per diserzione.\nPerdite.\nIl \"Center of Military History\" dell'esercito statunitense ha stimato l'impiego di circa 120.000 truppe, oltre alle sostituzioni; al termine della battaglia si contarono 23.000 vittime in battaglia e 9.000 non in battaglia. Due divisioni, la 4\u00aa e la 9\u00aa, subirono perdite cos\u00ec gravi da dover essere ritirate dalla linea del fronte per riorganizzarsi.\nLa battaglia di Schmidt cost\u00f2 6\u00a0184 perdite statunitensi \u2014 in paragone le perdite a Omaha Beach erano 4\u00a0000. Le perdite tedesche si aggirarono a meno di 3\u00a0000 unit\u00e0.\nNella seconda fase, la 4\u00aa divisione era avanzata di 1 miglio e mezzo per il 20 novembre, subendo 1\u00a0500 perdite da battaglia e centinaia di vittime di malattie e problemi di salute. Dopo due settimane, erano state percorse altre tre miglia, con la perdita di circa 6\u00a0000 uomini (4\u00a0000 in battaglia), portando il totale delle perdite del mese di novembre a 170 ufficiali e 4\u00a0754 soldati.\nAlcune unit\u00e0 impiegate in questa operazione avevano combattuto anche ad Omaha Beach, una delle cinque spiagge utilizzate per lo sbarco in Normandia. Alcuni veterani, paragonando le due battaglie, affermarono che quella delle foresta di H\u00fcrtgen fu molto pi\u00f9 sanguinosa.\nMonumenti.\nNel cimitero militare di H\u00fcrtgen \u00e8 presente un monumento in pietra con una placca bronzea dedicata dai veterani della 4\u00aa divisione fanteria statunitense in memoria di Friedrich Lengfeld (29 settembre 1921 - 12 novembre 1944), un luogotenente tedesco. Lengfeld mor\u00ec il 12 novembre, a causa di gravi ferite subite mentre cercava di aiutare un soldato statunitense ferito ad uscire da un campo minato. \u00c8 l'unico monumento dedicato ad un soldato tedesco voluto dai suoi ex nemici in un cimitero militare tedesco.\nA Kall \u00e8 presente una statua che richiama i momenti di umanit\u00e0 tra gli orrori della guerra. Ufficialmente \u00e8 dedicata al 60\u00ba anniversario della cessazione delle ostilit\u00e0 a Kall, ed \u00e8 stata inaugurata il 7 novembre 2004.\nAnalisi storica.\nLe discussioni degli storici riguardano il senso strategico o tattico del piano di battaglia degli Stati Uniti. Una di questa analisi sostiene che la strategia alleata aveva sottostimato la forza e la determinazione dei soldati tedeschi, credendo che il loro spirito di combattimento fosse collassato a causa dello stress dello sbarco in Normandia e dalla sacca di Falaise. I comandanti statunitensi non compresero appieno l'impraticabilit\u00e0 della densa foresta e gli effetti negativi sull'utilizzo e la precisione dell'artiglieria, oltre all'impossibilit\u00e0 del supporto aereo. Inoltre, le forze statunitensi erano concentrate nel villaggio di Schmidt e non tentarono n\u00e9 di conquistare la diga di Ruhr, particolarmente strategica, n\u00e9 riconobbero l'importanza della collina 400 nelle prime fasi della battaglia."}
{"id": "2400272", "revid": "36426", "url": "https://it.wikipedia.org/wiki?curid=2400272", "title": "Ana Kapor", "text": "Biografia.\nSi diploma all'Accademia di belle arti di Roma nel 1987. Esponente della corrente di pittura figurativa fin dai tardi anni '80. La sua pittura, con una forte impronta metafisica, \u00e8 legata al mondo dell'architettura ideale, inserita nel paesaggio mediterraneo. Partecipe di numerose mostre personali e collettive in Italia e all'estero. Il 2008 la vede protagonista, insieme a Vladimir Pajevic, di una mostra antologica al Panorama Museum (Bad Frankenhausen, Germania). Nel 2012 con l'opera \"Castel del Monte\" \u00e8 presente al Padiglione Italia della 54\u00aa Biennale di Venezia. Nel 2014 vince ex aequo la 65\u00aa edizione del Premio Michetti."}
{"id": "2400274", "revid": "287204", "url": "https://it.wikipedia.org/wiki?curid=2400274", "title": "Agudos do Sul", "text": "Agudos do Sul \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro. Si trova a 67\u00a0km dalla capitale dello Stato Curitiba."}
{"id": "2400276", "revid": "122315", "url": "https://it.wikipedia.org/wiki?curid=2400276", "title": "Simplicidentata", "text": ""}
{"id": "2400277", "revid": "101768", "url": "https://it.wikipedia.org/wiki?curid=2400277", "title": "Invasione del Trentino", "text": ""}
{"id": "2400279", "revid": "1305772", "url": "https://it.wikipedia.org/wiki?curid=2400279", "title": "Pi\u00ean", "text": "Pi\u00ean \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro. Si trova a 85\u00a0km dalla capitale dello Stato Curitiba."}
{"id": "2400282", "revid": "38120", "url": "https://it.wikipedia.org/wiki?curid=2400282", "title": "I''s Pure", "text": ""}
{"id": "2400284", "revid": "767487", "url": "https://it.wikipedia.org/wiki?curid=2400284", "title": "Contea di Gnowangerup", "text": "La contea di Gnowangerup \u00e8 una delle undici local government areas che si trovano nella regione di Great Southern, in Australia Occidentale. Essa si estende su di una superficie di circa 5.000 chilometri quadrati ed ha una popolazione di 1.391 abitanti."}
{"id": "2400286", "revid": "144796", "url": "https://it.wikipedia.org/wiki?curid=2400286", "title": "Carlo Augusto di Waldeck e Pyrmont", "text": ""}
{"id": "2400287", "revid": "287204", "url": "https://it.wikipedia.org/wiki?curid=2400287", "title": "Tijucas do Sul", "text": "Tijucas do Sul \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Rio Negro. Si trova a 40\u00a0km dalla capitale dello Stato Curitiba."}
{"id": "2400288", "revid": "1640876", "url": "https://it.wikipedia.org/wiki?curid=2400288", "title": "Domenico Cecchi", "text": "Biografia.\nDomenico Cecchi detto \"Il Cortona\" inizi\u00f2 la sua brillante carriera nel 1673 presso il Teatro Formagliari di Bologna, nell'opera \"Nino\", di cui non \u00e8 noto l'autore (forse potrebbe essere l'opera \"La Semiramide\", di Antonio Cesti, che in seguito ad alcune revisioni si chiamer\u00e0 \"Le risembianze di Semiramide e Nino\"). La sua rapida ascesa mise in ombra i suoi colleghi.\nIl favore che si seppe conquistare presso la corte austriaca fu tale che divenne un ospite fisso delle cerimonie ufficiali e dei momenti pi\u00f9 informali della famiglia imperiale, tra cui il soggiorno a Roma nello stesso anno del suo debutto.\nSue affermazioni si registrano dal 1685 in poi a Modena (con un oratorio di Petri), Venezia, Milano, ma anche all'estero, a Monaco nel 1688.\nPrese parte ad alcune prime assolute, tra cui \"Il trionfo di Camilla, regina de' Volsci\" di Giovanni Bononcini (Teatro San Bartolomeo di Napoli, il 27 dicembre 1696), \"Flavio Anicio Olibrio o Il Ricimero\" di Francesco Gasparini (Teatro San Cassiano di Venezia, il 26 dicembre 1706) e l'opera \"Pimpinone\" di Tommaso Albinoni (Teatro San Cassiano di Venezia, il 26 novembre 1708).\nL'Algarotti, nel suo libro \"Saggio sopra l'opera in musica\" del 1755 decanta le notevoli doti vocali \"del Cortona\", suo apprezzatissimo contemporaneo.\nLa fama del Cortona fu anche legata alla sua propensione a ottenere compensi elevatissimi, ricevuti per lungo periodo, dai migliori mecenati del suo tempo."}
{"id": "2400289", "revid": "116872637", "url": "https://it.wikipedia.org/wiki?curid=2400289", "title": "Villa Torneamento", "text": "La Villa Torneamento \u00e8 a Monza, in via della Taccona, in periferia nord della citt\u00e0. Sito nel quartiere di San Fruttuoso, a 400 metri dal quartiere residenziale di Triante, \u00e8 uno dei punti di riferimento della citt\u00e0, soprannominato \"Il Castello\" dai residenti, \u00e8 occupato attualmente dalle suore Figlie del Divino Zelo ed \u00e8 adibito ad asilo e scuola elementare Padre Annibale di Francia.\nStoria.\nLa villa fu fatta costruire nel Settecento dalla la famiglia Blondel su un luogo in cui si era usi esercitarsi con le armi, da qui il nome di \"Torneamento\". Successivamente la villa passa prima alla famiglia Della Croce, poi ai Bertoglio. Queste informazioni furono tuttavia messe in discussione dalla Studiosa Paola Venturelli che, sulla base delle mappe catastali di Carlo V, ipotizza che la villa sia stata costruita dalla famiglia Della Croce.\nNel 1857 ne divennero proprietari i Brambilla che vi fecero apportare modifiche di gusto eclettico, dovute all'architetto Giuseppe Balzaretto, tra cui l'attuale cinta muraria con merlature e torri angolari realizzata nel 1936.\nNel 1951 la villa \u00e8 divenuta propriet\u00e0 della Congregazione religiosa delle figlie del Divino Zelo.\nArchitettura.\nSi tratta di un imponente complesso architettonico, che conserva l'impianto originale a U su tre piani con le ali laterali di altezza pari a quella del corpo centrale.\nLa facciata d'ingresso ha mantunuto il suo stile originale ed \u00e8 ingentilita da un porticato a esedra poggiante su tre arcate e sormontato da un balcone, che sembra essere l'unico elemento stilistico incoerente nella facciata. La facciata \u00e8 classicheggiante e simmetrica, decorata con fasce marcapiano, e balconcini in ferro battuto sulle porte/finestre del primo piano. Le due ali si congiungono al corpo centrale attraverso un gioco di rastremazioni e piccole ondulature di sapore barocco e cos\u00ec facendo creano una corte d'onore molto piacevole. La facciata posteriore \u00e8 stata fortemente manomessa nella seconda met\u00e0 del 1900, probabilmente per sopperire alle nuove esigenze dell'edificio.\nL'interno \u00e8 stato frazionato per ricavarne delle aule. Tuttavia si possono ancora ammirare il vestibolo, con volta a ombrello decorata in stile gotico, ex chiesa della villa, il maestoso scalone a due rampe che d\u00e0 accesso al salone centrale. Il salone d'onore gode di affaccio sia sulla corte centrale che sul parco retrostante e di un raffinato decoro sulle pareti. L'ambiente \u00e8 a doppia altezza ed \u00e8 percorso da due ballatoi laterali per i musici. I muri sono affrescati in stile barocco. Il medaglione centrale del soffitto e i due alle pareti furono realizzati da Giovanni Battista Gariboldi e celebrano il trionfo di Aureliano che sale al Campidoglio. Anche le porte e le finestre sono ornate, da inquadrature che abbinano cornicioni architettonici spezzati, a tralci di fiori e figure allegoriche.\nLa propriet\u00e0 \u00e8 ancora dotata di un vasto parco."}
{"id": "2400291", "revid": "371529", "url": "https://it.wikipedia.org/wiki?curid=2400291", "title": "Growing Up in Public", "text": "Growing Up in Public \u00e8 il decimo album di Lou Reed ed \u00e8 stato pubblicato nel 1980.\nTracce.\nTesti e musichedi Lou Reed &amp; Michael Fonfara"}
{"id": "2400292", "revid": "212348", "url": "https://it.wikipedia.org/wiki?curid=2400292", "title": "Isabella d'Aviz", "text": ""}
{"id": "2400296", "revid": "38120", "url": "https://it.wikipedia.org/wiki?curid=2400296", "title": "I&quot;s Pure", "text": ""}
{"id": "2400299", "revid": "119550791", "url": "https://it.wikipedia.org/wiki?curid=2400299", "title": "Destra e sinistra orografica", "text": "Con i termini destra orografica e sinistra orografica (o anche idrografica) s'intende uno dei due fianchi di una valle oppure una delle due parti di territorio delimitate dal corso di un fiume.\nDefinizione.\nPer individuare la destra e la sinistra orografica, si d\u00e0 le spalle alla direzione dalla quale proviene il flusso dell'acqua (per esempio la sorgente o l'alta valle). La destra orografica \u00e8 la parte destra della valle o del territorio attraversato dal fiume. L'altra parte \u00e8 la sinistra orografica.\nTale definizione pu\u00f2 essere estesa a tutti i flussi di fluido unidirezionali.\nNella toponomastica.\nLa posizione di una zona cittadina rispetto ad un corso d'acqua entra a volte nella toponomastica, come ad esempio nel caso di Parigi, dove si parla di \"rive gauche\" (riva sinistra) per i quartieri collocati a sud della Senna e di \"rive droite\" per quelli situati sulla sponda opposta del fiume.\nTale divisione \u00e8 applicata anche in altre citt\u00e0, come a Bruxelles, divisa dal canale Bruxelles-Charleroi, oppure a Bilbao, dove i quartieri sono considerati della riva destra o sinistra in relazione alla loro posizione rispetto al torrente Nervi\u00f3n. Anche a Pisa il fiume Arno divide in due la citt\u00e0 e gli antichi quartieri di destra (San Francesco e Santa Maria) sono detti di Tramontana, cio\u00e8 a nord, mentre i quartieri di sinistra, detti di Mezzogiorno (cio\u00e8 a sud) sono quelli di San Martino e Sant'Antonio."}
{"id": "2400300", "revid": "486946", "url": "https://it.wikipedia.org/wiki?curid=2400300", "title": "Santi Sisinnio, Martirio e Alessandro", "text": ""}
{"id": "2400301", "revid": "486946", "url": "https://it.wikipedia.org/wiki?curid=2400301", "title": "Santi Sisinio, Martirio e Alessandro", "text": ""}
{"id": "2400305", "revid": "144796", "url": "https://it.wikipedia.org/wiki?curid=2400305", "title": "Federico Michele di Zweibr\u00fccken", "text": ""}
{"id": "2400306", "revid": "767487", "url": "https://it.wikipedia.org/wiki?curid=2400306", "title": "Contea di Jerramungup", "text": "La contea di Jerramungup \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 6.451 chilometri quadrati ed ha una popolazione di 1.128 abitanti."}
{"id": "2400307", "revid": "339392", "url": "https://it.wikipedia.org/wiki?curid=2400307", "title": "Sinistra orografica", "text": ""}
{"id": "2400308", "revid": "283026", "url": "https://it.wikipedia.org/wiki?curid=2400308", "title": "Iskander", "text": ""}
{"id": "2400310", "revid": "287204", "url": "https://it.wikipedia.org/wiki?curid=2400310", "title": "Guaratuba", "text": "Guaratuba \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. Si trova a 90\u00a0km dalla capitale dello Stato Curitiba."}
{"id": "2400311", "revid": "287204", "url": "https://it.wikipedia.org/wiki?curid=2400311", "title": "Crazy (Jem)", "text": "Crazy \u00e8 il secondo singolo della cantautrice gallese Jem, estratto dal suo secondo album \"Down to Earth\".\nIl singolo \u00e8 stato pubblicato il 26 agosto 2008 per il mercato statunitense e il 2 settembre per quello canadese. Nessun video musicale \u00e8 stato prodotto per questo singolo.\nLa canzone \u00e8 apparsa anche nella serie televisiva \"Gossip Girl\"."}
{"id": "2400312", "revid": "371529", "url": "https://it.wikipedia.org/wiki?curid=2400312", "title": "Legendary Hearts", "text": "Legendary Hearts \u00e8 un album di Lou Reed pubblicato nel 1983.\nTracce.\nTesti e musiche di Lou Reed."}
{"id": "2400313", "revid": "90227", "url": "https://it.wikipedia.org/wiki?curid=2400313", "title": "Maydan al Jaza'ir", "text": ""}
{"id": "2400314", "revid": "144796", "url": "https://it.wikipedia.org/wiki?curid=2400314", "title": "Nikolaus Esterh\u00e1zy", "text": ""}
{"id": "2400315", "revid": "838137", "url": "https://it.wikipedia.org/wiki?curid=2400315", "title": "Beall", "text": ""}
{"id": "2400317", "revid": "767487", "url": "https://it.wikipedia.org/wiki?curid=2400317", "title": "Contea di Katanning", "text": "La contea di Katanning \u00e8 una delle undici local government areas che si trovano nella regione di Great Southern, in Australia Occidentale. Essa si estende su di una superficie di circa 1.523 chilometri quadrati ed ha una popolazione di 4.482 abitanti."}
{"id": "2400318", "revid": "287204", "url": "https://it.wikipedia.org/wiki?curid=2400318", "title": "Chad Billingsley", "text": "Gli inizi.\nBillingsley venne scelto al primo giro (24\u00aa scelta assoluta) dai Los Angeles Dodgers nel Draft della Major League Baseball del 2003, mentre era ancora studente delle superiori presso la \"Defiance High School\" del suo paese natale.\nMinor League.\nNel 2003 Billingsley lanci\u00f2 per gli Ogden Raptors della Pioneer League, facendo registrare un record 5 vittoria e 4 sconfitte con una media PGL di 2.83. Nel 2004 arriv\u00f2 a 7-4 con 2.32 di media PGL giocando per i Vero Beach Dodgers nel 2004, prima di essere promosso in Doppio A a giocare con i Jacksonville Suns. Nel 2005, con Jacksonville, ottenne un record di 13-6 con 3.51 di media PGL. Inizi\u00f2 il 2006 con i Las Vegas 51s prima di essere promosso nei Dodgers.\nMajor League.\nBillingsley fece il suo debutto in Major League Baseball il 15 giugno 2006 contro i San Diego Padres al Petco Park di San Diego, California. Billingsley debutt\u00f2 come partente e lanci\u00f2 per 5.1 inning, subendo 6 valide e 2 punti, e mettendo strikeout 3 avversari. Nella sua prima presenza alla battuta viene colpito; alla successiva presenza, batt\u00e9 valido e port\u00f2 a casa 2 punti. Scese dal monte in situazione di parit\u00e0, 2-2; alla fine i Dodgers sconfissero i Padres 7-3, lanciatore vincente Jonathan Broxton.\nBillingsley rimase nella rotazione dei partenti per il resto della stagione, ma inizi\u00f2 il 2007 nel bullpen, tra i lanciatori di rilievo. Lanci\u00f2 bene come rilievo e venne riportato nella rotazione dei partenti il 21 giugno, in sostituzione dell'infortunato Jason Schmidt.\nNel 2008 Billingsley divenne uno dei migliori lanciatori della National League. Fin\u00ec la stagione facendo registrare 16-10 vinte-perse, piazzandosi 5\u00ba nella National League negli strikeout, e registrando un media PGL di 3.14 ed un WHIP di 1.34 in 200.2 inning lanciati. Billingsley lancia la sua prima \"shutout\" contro i San Francisco Giants il 30 giugno 2008, concedendo solo 5 valide e riportando 8 stikeout senza concedere nessuna base per ball..\nNella \"postseason\" del 2008 Billingsley fu il partente in tre partite dei Dodgers. Nella sua prima presenza in postseason, Billingsley lanci\u00f2 6.3 inning concedendo un solo punto ai Chicago Cubs. I Dodgers vinsero la partita 10-3. Nelle due gare successive Billingsley non fu per\u00f2 altrettanto efficace. In gara 2 delle National League Championship Series (NLCS), contro i Philadelphia Phillies, dur\u00f2 solo 2.1 inning subendo 8 punti (di cui 7 PGL) in una sconfitta per 5-8; mentre in gara 5 resistette per 2.2 inning concedendo 3 punti PGL.\nIl 21 novembre 2008 Billingsley scivol\u00f2 sul ghiaccio davanti a casa sua a Reading (Pennsylvania), riportando una frattura a spirale della fibula della gamba sinistra. La frattura guar\u00ec completamente prima dell'inizio dello spring training della stagione 2009."}
{"id": "2400320", "revid": "1605525", "url": "https://it.wikipedia.org/wiki?curid=2400320", "title": "Federazione nazionale delle istituzioni pro ciechi", "text": "La Federazione nazionale delle istituzioni pro ciechi \u00e8 stata fondata a Firenze il 24 febbraio 1921, associa enti ed istituti italiani che operano a favore delle persone con disabilit\u00e0 visiva. Essa svolge attivit\u00e0 di coordinamento di tutte le istituzioni federate, ma anche attivit\u00e0 proprie al fine di promuovere l'integrazione delle persone con disabilit\u00e0 visiva, in particolare nel settore scolastico. A tal fine la Federazione offre consulenza tiflodidattica gratuita, organizza corsi di formazione per genitori e docenti, istituisce luoghi di incontro e confronto tra famiglie e operatori scolastici e distribuisce materiale tiflodidattico.\nLe finalit\u00e0 statutarie della Federazione sono:\nCollegamenti esterni.\nSito ufficiale\nTiflopedia: enciclopedia multimediale delle scienze tiflologiche"}
{"id": "2400323", "revid": "339392", "url": "https://it.wikipedia.org/wiki?curid=2400323", "title": "Reazione di Fehling", "text": ""}
{"id": "2400328", "revid": "1446238", "url": "https://it.wikipedia.org/wiki?curid=2400328", "title": "Aimag", "text": "Ajmag (in mongolo \u0410\u0439\u043c\u0430\u0433) \u00e8 la parola per \"trib\u00f9\" in mongolo ed in turco. Il termine \u00e8 anche adoperato per indicare le suddivisioni amministrative (province) in Mongolia ed in Cina. Dalla stessa radice deriva anche il termine Aimak con cui si indica una popolazione di stirpe mongola stanziata in Afghanistan.\nMongolia.\nIn Mongolia, gli ajmag sono il primo livello di suddivisione amministrativa (province), ogni ajmag \u00e8 poi suddiviso in sum; la capitale Ulan Bator \u00e8 amministrativamente una municipalit\u00e0 indipendente.\nCina.\nNella regione autonoma della Mongolia Interna, in Cina, la tradizionale suddivisione in aimag (leghe) \u00e8 stata in un primo momento conservata rappresentando la suddivisione immediatamente al di sotto del livello di provincia. In seguito la maggior parte degli aimag sono stati convertiti in prefetture cittadine. Nel 2004 i tre aimag rimasti sono: Xilin Gol, Hinggan, e Alxa."}
{"id": "2400329", "revid": "599013", "url": "https://it.wikipedia.org/wiki?curid=2400329", "title": "Fabiano Pereira da Costa", "text": "Caratteristiche tecniche.\nGiocava come centrocampista, ma all'occasione pu\u00f2 ricoprire anche il ruolo di attaccante.\nCarriera.\nClub.\nFabiano inizi\u00f2 la carriera nel San Paolo nel 1996, a diciotto anni, rimanendo nella societ\u00e0 paulista fino al 2001, anno in cui si trasfer\u00ec alla Portuguesa. Nel 2002 pass\u00f2 al Santos, segnando 10 reti in 34 partite e guadagnandosi un trasferimento in Europa, all'Albacete Balompi\u00e9 durante Primera Divisi\u00f3n 2003-2004 (Spagna); lasciato il paese iberico pass\u00f2 ai messicani del Club Necaxa, dove divent\u00f2 un titolare fisso giocando la maggior parte delle partite con il numero 10 sulle spalle. Trasferitosi al Puebla, ha giocato durante il campionato di Apertura 2008, salvo poi abbandonare il club per trasferirsi nel natio Brasile, al Clube Atl\u00e9tico Mineiro il 12 marzo 2009.\nNazionale.\nHa giocato 16 partite per il , segnando due reti e partecipando a ."}
{"id": "2400330", "revid": "830939", "url": "https://it.wikipedia.org/wiki?curid=2400330", "title": "Jovan Cviji\u0107", "text": "Biografia.\nCarriera studentesca.\nTerminato il ginnasio nel 1884, Cviji\u0107 decise di studiare medicina all'estero, ma non poteva permetterselo. Il suo professore, Vladimir Kari\u0107, gli sugger\u00ec quindi di interessarsi alla geografia. Terminato il secondo grado di studi, nel 1888,\ninizi\u00f2 gli studi di geografia fisica e geologia all'Universit\u00e0 di Vienna. Cviji\u0107 termin\u00f2 i suoi studi a Vienna nel 1892 e nel 1893 si laure\u00f2 discutendo la sua tesi di dottorato sul carsismo. Nel 1893 divenne professore alla facolt\u00e0 di filosofia di geografia fisica ed etnografia, ma successivamente mantenne solo la cattedra di geografia.\nCarriera accademica.\nCviji\u0107 inizi\u00f2 il suo lavoro scientifico mentre ancora era studente e lo continu\u00f2 da professore approfondendo i suoi studi riguardo alla Serbia, all'Istria e alla costa adriatica.\nOltre al lavoro come geografo, Cviji\u0107 \u00e8 ricordato anche per il suo contributo come geologo e i suoi studi sul Carso hanno suscitato interesse tra gli studiosi europei. Si consideri che non si conosceva ancora la morfologia del terreno, tanto che si riteneva i monti Balcani tagliassero in due la penisola balcanica, dall'Adriatico al Mar Nero. Nel 1905, venne eletto per due volte rettore dell'Universit\u00e0 di Belgrado (1906\u20131907, 1919\u20131920). Nel 1910, con altri colleghi geografi naturalisti, fond\u00f2 a Belgrado la \"Societ\u00e0 geografica serba\" e ne divenne presidente sino alla morte.\nTra le sue opere pi\u00f9 importanti ricordiamo: \"L'annexion de la Bosnie et la question serbe, Parigi, 1909\"; \"L'ancien lac Egeen, Parigi, 1911\"; \"Questions balkaniques, Parigi, 1916\"; \"L'\u00e9poque glaciaire dans la penisule Balkanique, Parigi, 1917\"; \"La p\u00e9ninsule balkanique: g\u00e9ographie humaine, Parigi, 1918\"; \"The evolution of lapies: a study in Karst physiography, New York, 1924\"; \"Geographie physique, Parigi, 1925\".\nCviji\u0107 mor\u00ec il 16 gennaio 1927 a Belgrado all'et\u00e0 di 62 anni. La sua casa \u00e8 stata trasformata in un piccolo museo in via Jelene \u010cetkovi\u0107.\nPensiero.\nIl balcanismo.\nCviji\u0107 riconosce il balcanismo perch\u00e9 identifica una civilt\u00e0 balcanica, tuttavia sostiene che l'ambiente geografico possa spiegare i costumi di vita, ma che questo non basti a determinare le coscienze nazionali.\nSulla scia del personale interesse nazionalista e motivato dalle guerre balcaniche del 1912-1915, cerca di rispondere alla curiosit\u00e0 dei suoi studenti parigini riguardo alla regione balcanica con il libro \"La penisola Balcanica\" (Parigi, 1918), offrendo un vivo e interessante quadro d'insieme che cerca di ricostruire, in un contesto geografico-filosofico, la storia delle popolazioni che hanno abitato i Balcani.\nIl suo libro pone l'accento sui principali caratteri geografici; sulle regioni naturali (lo scacchiere balcanico); sulle influenze geografiche e i movimenti sociali; sui fatti etnografici ed etnologici (le case rurali). In questo studio evidenzia la diversit\u00e0 etnica e distingue i \"tipi psichici\" tra iugoslavi e bulgari, nonch\u00e9 le quattro componenti interne ai Balcani: dinarici [adriatici e islamizzati], centrali [serbi], balcanico orientali [] e pannonici [Danubio, Ungheria sino a Vienna, bench\u00e9 consideri il Danubio non come una frontiera, ma piuttosto come un legame].\nI confini della Balcania.\nI confini dei Balcani, secondo Cviji\u0107, sono a nord il Danubio, a ovest l'Isonzo e a sud-est la Tracia. Egli include l'Istria, ma non la considera realmente come appartenente ai Balcani. Giustifica questa inclusione sostenendo come la connessione fra caratteristiche geografiche e destini storici siano, nel caso della penisola balcanica, \u201cinnegabilmente\u201d un \"fato\" geografico. Quando Cviji\u0107 scrive, nel 1918, si trova a Parigi, dove i francesi avevano riunito tutti i geografi e intellettuali a loro disposizione per progettare la nuova e futura Jugoslavia, la quale per\u00f2 non esisteva su nessuna carta geografica. L'interesse di Cviji\u0107, dunque, fu quello di forzare, quanto pi\u00f9 possibile, la classificazione dei confini a oriente, includendo anche zone che non rientravano assolutamente nel \"fato geografico\" da lui considerato per i confini a ovest.\nIncivilimento.\nDal lato sociale, l'\"incivilimento\", cio\u00e8 l'incidenza culturale della civilt\u00e0 balcanica, secondo Cviji\u0107, \u00e8 stata influenzata dalla civilt\u00e0 bizantina \"modificata\", cio\u00e8 dall'ambiguit\u00e0 di vivere nel mezzo tra Roma e Costantinopoli, tra cattolicesimo ed ortodossia, tra alfabeto latino e caratteri cirillici; dalle influenze turco orientali, cio\u00e8 dagli Albanesi e dagli islamizzati che hanno \"creato popoli oppressi\"; dalla civilt\u00e0 occidentale e dal particolare regime di vita \"zupo-patriarcale\". Questi fattori hanno determinato i movimenti metanastasici."}
{"id": "2400332", "revid": "371529", "url": "https://it.wikipedia.org/wiki?curid=2400332", "title": "New Sensations", "text": "New Sensations \u00e8 un album di Lou Reed, pubblicato nel 1984.\nTracce.\nTesti e musiche di Lou Reed."}
{"id": "2400334", "revid": "179980", "url": "https://it.wikipedia.org/wiki?curid=2400334", "title": "Fabiano Pereira", "text": ""}
{"id": "2400335", "revid": "999533", "url": "https://it.wikipedia.org/wiki?curid=2400335", "title": "Gran Premio di Monaco 1993", "text": "Il Gran Premio di Monaco 1993 \u00e8 stato un Gran Premio di Formula 1 disputato il 23 maggio 1993 sul Circuito di Monaco. La gara \u00e8 stata vinta da Ayrton Senna su McLaren.\nQualifiche.\nProst ottiene la sesta pole position stagionale su sei gare; il francese precede Schumacher, Senna, Hill, Alesi, Patrese, Berger, Wendlinger, Andretti e Comas.\nGara.\nAl via le posizioni di testa rimangono invariate ma Prost si muove con leggero anticipo rispetto al semaforo verde e riceve di conseguenza uno stop-and-go di 10 secondi per partenza anticipata; al momento per\u00f2 di ripartire dai box dopo aver scontato la penalit\u00e0 il motore gli si spegne e quando i meccanici della Williams-Renault riescono finalmente a farlo ripartire, il francese rientra al 22\u00ba posto doppiato di un giro dal primo; riuscir\u00e0 tuttavia a chiudere quarto, nonostante il circuito di Monaco notoriamente non favorisca i sorpassi. Il comando della corsa lo prende quindi Schumacher, che guadagna terreno su Senna fino al 32\u00ba giro, quando di colpo perde tre secondi, prima di ritirarsi il giro successivo per un problema idraulico. In testa va allora la McLaren-Ford di Ayrton Senna, seguito da Hill e dal duo Ferrari, con Berger che d\u00e0 vita ad un duello rusticano con il compagno di squadra Alesi, riuscendo, dopo un contatto al 62\u00ba giro, a passarlo al 64\u00ba giro. Alesi sar\u00e0 anche protagonista di un'incomprensione durante il doppiaggio di Zanardi.\nL'austriaco non si accontenta e si mette alla caccia della Williams-Renault di Damon Hill, che raggiunge al 71\u00ba giro, andandolo per\u00f2 a speronare al Loews. Chi ci rimette per\u00f2 \u00e8 solo Berger, ritirandosi, mentre Hill riuscir\u00e0 a ripartire dopo essere andato in testacoda. Ayrton Senna con la McLaren-Ford invece conduce la gara fino alla vittoria (nonostante il brivido di un cambio gomme \"difettoso\" che aveva portato Hill nelle sue vicinanze), la sua sesta a Monaco (quinta consecutiva). Il brasiliano batte cos\u00ec il record di vittorie nel Principato di Graham Hill e si riporta in testa al mondiale. Alesi porta alla Ferrari il primo podio stagionale. Quinto \u00e8 Fittipaldi, ancora a punti con la Minardi-Ford (quarta e ultima volta stagionale per la scuderia di Faenza), infine Brundle chiude la classifica a punti."}
{"id": "2400336", "revid": "729019", "url": "https://it.wikipedia.org/wiki?curid=2400336", "title": "Giuseppe Ciampi", "text": "Biografia.\nFu allievo di Luigi Ricci e debutt\u00f2 a Padova nel 1849. L'anno dopo, come primo basso, fu interprete nell'opera di G. Della Barattia \"Ludro\" e poi Oroveso nella \"Norma\" di Bellini.\nTra il 1856 e il 1860 si esib\u00ec al Teatro Nazionale e al Teatro Carignano di Torino, al Teatro Apollo di Roma, al Teatro San Samuele di Venezia, e al Teatro dell'Armonia di Trieste per la prima esecuzione dell'opera del suo maestro \"Il diavolo a quattro\".\nSuccessivamente si esib\u00ec in alcune tourn\u00e9e all'estero, prima a Bruxelles ed Edimburgo (1860) con \"Il barbiere di Siviglia\", \"L'italiana in Algeri\", \"Don Pasquale\", \"Lucia di Lammermoor\", e subito dopo all'Her Majesty's Theatre di Londra, dove trionf\u00f2 come Geronimo ne \"Il matrimonio segreto\" di Cimarosa.\nNella capitale londinese fu sempre apprezzato e acclamato interprete, anche pi\u00f9 del suo omologo il basso Alessandro Bottero, che aveva maggior volume e capacit\u00e0 espressive.\nCiampi ebbe una particolare inclinazione all'opera di Donizetti \"Linda di Chamounix\", tanto da voler dare il suo addio alle scene proprio con questo titolo nel 1890.\nNel suo repertorio figuravano anche \"Don Giovanni\" (nella parte di Leporello), \"L'elisir d'amore\", \"Fra Diavolo, ou L'h\u00f4tellerie de Terracine\", \"Mignon\", \"La sonnambula\" (nella ruolo di Alessio) ed altre."}
{"id": "2400337", "revid": "1305772", "url": "https://it.wikipedia.org/wiki?curid=2400337", "title": "Contea di Kent (Australia)", "text": "La contea di Kent \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 6.552 chilometri quadrati ed ha una popolazione di 634 abitanti."}
{"id": "2400341", "revid": "287204", "url": "https://it.wikipedia.org/wiki?curid=2400341", "title": "Vuoto di luna", "text": "Vuoto di luna \u00e8 un romanzo thriller del 2000 di Michael Connelly.\nTrama.\nCassie Black ha passato sei anni in prigione per un furto al casin\u00f2 dove ha perso la vita il suo compagno. Durante la libert\u00e0 vigilata progetta di riprendersi la figlia, in adozione, arraffare un sacco di soldi e scomparire nel nulla. Ma qualcuno le sta alle costole..."}
{"id": "2400342", "revid": "3791", "url": "https://it.wikipedia.org/wiki?curid=2400342", "title": "Gianluca Pallavicini", "text": ""}
{"id": "2400344", "revid": "216538", "url": "https://it.wikipedia.org/wiki?curid=2400344", "title": "Goldfinger (romanzo)", "text": ""}
{"id": "2400345", "revid": "371529", "url": "https://it.wikipedia.org/wiki?curid=2400345", "title": "Mistrial", "text": "Mistrial \u00e8 un album di Lou Reed pubblicato nel 1986.\nDisco.\nPubblicato dopo due imponenti e acclamati tour mondiali, e dopo l'abbandono della band da parte di Robert Quine, \"Mistrial\" venne prodotto da Reed stesso e dal bassista Saunders. L'opera \u00e8 considerata dalla critica il lavoro pi\u00f9 scadente della lunga carriera discografica di Lou Reed. Su quest'album Reed decise di suonare sia la chitarra ritmica che quella solista ma con poca precisione e grinta, e Saunders, malgrado fosse sempre un ottimo strumentista come bassista, come produttore non si dimostra altrettanto abile. Soprattutto venne criticata la decisione di usare la batteria campionata tanto in voga negli anni ottanta, ma che poco aveva a che fare con il classico sound alla Lou Reed. Il video della canzone \"Video Violence\" ebbe all'epoca una grossa rotazione su MTV facendo aumentare le vendite globali dell'album. Il pezzo \"The Original Wrapper\", nel quale Lou Reed rivendicava la paternit\u00e0 del Rap (che stava ottenendo sempre pi\u00f9 successo negli USA) come genere musicale e di protesta, dest\u00f2 qualche polemica all'interno della cerchia degli artisti hip-hop di colore.\nTracce.\nTesti e musiche di Lou Reed.\nCollegamenti esterni.\nRecensione dell'album di \"Rolling Stone\""}
{"id": "2400347", "revid": "149727", "url": "https://it.wikipedia.org/wiki?curid=2400347", "title": "Ferrovia Palermo Notarbartolo-Palermo Giachery", "text": ""}
{"id": "2400348", "revid": "146092", "url": "https://it.wikipedia.org/wiki?curid=2400348", "title": "Chiesa di Santa Maria della Lettera", "text": "La chiesa di Santa Maria della Lettera \u00e8 una delle chiese monumentali di Napoli site nel centro storico; precisamente, fa parte del cinquecentesco complesso urbanistico dei Quartieri Spagnoli. L'edificio di culto \u00e8 contiguo alla chiesa dei Santi Francesco e Matteo.\nStoria e descrizione.\nDa quanto pervenuto circa la storia della struttura in oggetto, si sa che venne rimaneggiata ad opera di Giovanna d'Austria, figlia di un noto comandante d'oltralpe, che ne fece poi dono ai padri Teatini e ad un convalescenziario. Successivamente, nel 1646, sua figlia Margherita, promesse altri interventi che videro protagoniste le strutture portanti dell'edificio, che proprio in questo periodo acquisirono le loro forme definitive.\nAltri piccoli ritocchi si ebbero nell'anno 1732, a seguito del terremoto che invest\u00ec la citt\u00e0. Nel 1735, invece, ad opera di Andrea Tramontano, fu realizzata la decorazione a stucco della navata. Nel 1824, la chiesa perse il suo convento che fu adibito ad abitazioni private.\nLa facciata, in degrado, si presenta compatta e severa: la parte inferiore \u00e8 aperta da un semplice portale, sormontato da un bassorilievo e, pi\u00f9 in alto, da un loggiato architravato, di gusto classico, chiuso da un frontone.\nPresso un palazzo cinquecentesco situato nelle vicinanze della chiesa si trova un'edicola sacra di stampo barocco; fu realizzata su commissione della congrega di Santa Maria della Lettera nei primi decenni del XVIII secolo."}
{"id": "2400350", "revid": "767487", "url": "https://it.wikipedia.org/wiki?curid=2400350", "title": "Contea di Kojonup", "text": "La contea di Kojonup \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 2.932 chilometri quadrati ed ha una popolazione di 2.152 abitanti."}
{"id": "2400352", "revid": "124152274", "url": "https://it.wikipedia.org/wiki?curid=2400352", "title": "Giovanni Gherardo de Rossi", "text": "Biografia.\nFiglio di un banchiere, egli stesso sar\u00e0, dal 1798 al 1800, ministro delle finanze della Repubblica romana.\nAppassionato ed eclettico cultore delle belle arti, viene nominato presidente dell'Accademia di belle arti del Portogallo e direttore dell'Accademia reale di Napoli con sede a Roma.\nFu autore di 16 commedie e di saggi critici sul teatro, e ammiratore del Goldoni. Fece parte dell'Accademia dell'Arcadia, con il nome di Perinto Sceo."}
{"id": "2400355", "revid": "330270", "url": "https://it.wikipedia.org/wiki?curid=2400355", "title": "Giovanni Gherardo De Rossi", "text": ""}
{"id": "2400360", "revid": "726373", "url": "https://it.wikipedia.org/wiki?curid=2400360", "title": "Salty la foca", "text": "Salty la foca (\"Salty the Sealion\") \u00e8 una serie televisiva prodotta negli USA nel 1974, un po' sulla scia di altre produzioni basate sull'amicizia fra uomini ed animali (forte la somiglianza con \"Flipper\").\nTrama.\nSalty \u00e8 un cucciolo di leone marino che fa amicizia con i fratelli Tim e Taylor Reed, due orfani: \u00e8 con Tim, il pi\u00f9 piccolo, che la piccola \"foca\" crescer\u00e0 fra tante avventure."}
{"id": "2400363", "revid": "1305772", "url": "https://it.wikipedia.org/wiki?curid=2400363", "title": "Contea di Plantagenet", "text": "La contea di Plantagenet \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 4.792 chilometri quadrati ed ha una popolazione di 4.484 abitanti."}
{"id": "2400365", "revid": "287204", "url": "https://it.wikipedia.org/wiki?curid=2400365", "title": "Hermann von Fehling", "text": "Biografia.\nSi iscrisse in Chimica all'Universit\u00e0 di Heidelberg verso il 1835 con l'intenzione di diventare farmacista. Dopo essersi laureato si rec\u00f2 a Gie\u00dfen come tecnico nel laboratorio di Justus Liebig, e qui chiar\u00ec la composizione della paraldeide e della metaldeide. Nel 1839, su raccomandazione di Liebig ottenne la cattedra di chimica al politecnico di Stoccarda, incarico che mantenne per pi\u00f9 di 45 anni.\nSi occup\u00f2 di vari argomenti di chimica analitica (introdusse, come detto, il reattivo che prende il suo nome) e di chimica organica (acidi grassi, resine, ammidi, ecc.). Fra i suoi primi lavori, ricerche sull'acido succinico e sull'acido disuccinico, e mise a punto la preparazione del cianuro di fenile (meglio noto come benzonitrile) per disidratazione del benzoato di ammonio; introdusse per l'occasione la denominazione di \u00abnitrili\u00bb per gli analoghi composti organici. Pi\u00f9 tardi si dedic\u00f2 principalmente con la tecnologia e la sanit\u00e0 pubblica, piuttosto che con la chimica pura.\nFra i metodi analitici ai quali ha lavorato il pi\u00f9 conosciuto \u00e8 quello per la determinazione quantitativa degli zuccheri per mezzo del reattivo di Fehling, composto di due liquidi, uno preparato a partire da solfato di rame cristallizzato e l'altro da tartrato sodico di potassio."}
{"id": "2400369", "revid": "438678", "url": "https://it.wikipedia.org/wiki?curid=2400369", "title": "La figlia del generale", "text": "La figlia del generale (\"The General's Daughter\") \u00e8 un film del 1999 diretto da Simon West, tratto dall'omonimo romanzo del 1992 di Nelson DeMille.\nTrama.\nPaul Brenner, veterano della guerra del Vietnam e sottufficiale del CID, la divisione investigativa criminale dell'esercito che opera sotto il falso nome di Frank White, sergente maggiore dei Marines, viene incaricato da William Kent, suo amico e colonnello della polizia militare, di investigare su di un traffico di armi nella base di Fort MacCallum in Georgia. Contemporaneamente, all'interno della base, viene scoperto il cadavere del capitano Elizabeth Campbell, docente di guerra psicologica e figlia del generale Joseph Campbell, prossimo alla pensione e in corsa per la carica di vicepresidente degli Stati Uniti.\nLa ragazza viene ritrovata nuda, legata con dei lacci a dei picchetti da tenda, apparentemente vittima di uno stupro, e, in ragione di questo, Paul, al quale viene immediatamente affidata l'indagine, viene affiancato dalla collega e sua ex amante Sarah Sunhill, psicologa dell'esercito, specializzata in casi di violenza sessuale. I due, con la collaborazione di Kent, hanno 48 ore di tempo prima che l'FBI assuma il caso e l'attendente del generale, il colonnello Fowler, ordina loro di comunicargli il nome di qualunque persona intendano arrestare, prima di trasmetterlo all'autorit\u00e0 federale.\nDurante la perquisizione della casa di Elizabeth vengono scoperti in una cantina un grande numero di oggetti di tipo sadomasochistico e alcune videocassette, nelle quali la ragazza sottomette alcuni uomini mascherati e i due, contrariamente a quanto previsto dalla legge, decidono di trattenere il tutto e di trasportarlo alla base ma, mentre Paul sta portando via le videocassette, viene aggredito alle spalle da un uomo che, dopo averlo tramortito, le trafuga. Il prosieguo delle indagini porta alla luce un percorso didattico esemplare da parte di Elizabeth fino al secondo anno di frequenza all'accademia di West Point, momento dal quale il profitto \u00e8 notevolmente regredito, e un'aggressione ai danni di Sarah da parte di alcuni soldati incappucciati, che tentano di indurla a non investigare sui militari.\nDopo l'autopsia il delitto viene statuito come morte per strangolamento, mentre lo stupro \u00e8 stato solo simulato, e i sospetti sembrano cadere sul colonnello Robert Moore, diretto superiore di Elizabeth e suo psicologo, dopo che sono state rilevate le sue impronte digitali sulla piastrina della ragazza ma, dopo essere stato rilasciato e posto agli arresti domiciliari, in quanto ufficiale, da Kent, viene ritrovato suicida con un colpo di pistola, mentre il capitano Jake Elby, componente dello staff del generale, identificato come uno degli aggressori di Sarah dal suo anello, riferisce a lei e a Paul di un difficile rapporto tra Elizabeth ed il padre e che la sua anomala vita sessuale \u00e8 la causa di questo, tesi confermata dal colonnello Donald Slesinger, psicologo dell'accademia di West Point, il quale, pur non potendo fare rivelazioni su Elizabeth riferisce loro che, alla fine del primo anno di accademia, durante un'esercitazione era stata violentata da alcuni cadetti, dopo essere stata legata a terra con dei picchetti da tenda.\nIdentificato il capitano Bransford come uno del gruppo, Sarah ne riceve conferma dell'aggressione avvenuta sette anni prima ed il sergente Dalbert Elkins, medico legale, riferisce a Paul che una delle impronte rilevate accanto al corpo di Elizabeth, appartiene ad uno stivale del colonnello Fowler ed il capitano Bransford, avvocato ed ex amante di Moore, gli chiarisce che le sue impronte digitali trovate sulla piastrina di Elizabeth sono il frutto della richiesta da parte della ragazza di \"prepararla\" allo stesso modo in cui era stata legata all'accademia, affinch\u00e9 potesse essere vista dal padre nelle stesse condizioni della violenza subita.\nIl comportamento di Elizabeth viene spiegato a Paul dallo stesso generale, il quale gli rivela che, dopo la violenza subita, egli, allo scopo di preservare l'accademia da uno scandalo, l'aveva convinta a dimenticare tutto e di mettere a tacere la cosa, sconvolgendo irrimediabilmente il suo equilibrio e facendola entrare in una spirale di conflitto permanente con lui, e questi aveva, nei giorni precedenti la sua morte, minacciato di trascinarla davanti alla corte marziale per la sua condotta immorale se non si fosse dimessa o non si fosse sottoposta ad una psicoterapia ed il motivo della messinscena risiedeva nella pretesa da parte della figlia del riconoscimento di quanto aveva subito all'accademia da parte del padre.\nIl generale tuttavia si era rifiutato di assecondare la richiesta della ragazza e si era allontanato, chiudendo definitivamente i rapporti con lei ed il colonnello Fowler, da lui mandato per liberare Elizabeth dalle corde, giunto sul posto l'aveva trovata gi\u00e0 morta, facendogli insorgere il sospetto che il padre fosse l'autore dell'omicidio, sottolineando che questi era al corrente dei molti amanti della figlia, tra i quali anche Kent, e solo in quel momento Paul si rende conto di quanto sia realmente accaduto e fa ritorno alla base dove questi si trova in compagnia di Sarah e, dopo avere confessato di avere ucciso Elizabeth a causa della sua ossessione per lei e del suo rifiuto a farsi coinvolgere in una storia di amore, si suicida facendosi saltare in aria con una mina.\nL'indagine \u00e8 conclusa ma Paul, affrontando il generale, gli comunica che lui \u00e8 il vero responsabile della morte della figlia e che Kent ha solo messo fine alle sue sofferenze, aggiungendo che il tradimento della sua fiducia \u00e8 ci\u00f2 che ha condotto Elizabeth ad autodistruggersi e che inserir\u00e0 nel suo rapporto la sua presenza sul luogo del delitto, portandolo davanti alla corte marziale per omissione di denuncia di reato."}
{"id": "2400370", "revid": "767487", "url": "https://it.wikipedia.org/wiki?curid=2400370", "title": "Contea di Woodanilling", "text": "La contea di Woodanilling \u00e8 una delle undici Local Government Areas che si trovano nella regione di Great Southern, in Australia Occidentale. Essa si estende su di una superficie di circa 1.126 chilometri quadrati ed ha una popolazione di 423 abitanti."}
{"id": "2400388", "revid": "287204", "url": "https://it.wikipedia.org/wiki?curid=2400388", "title": "Dimitar Petkov", "text": ""}
{"id": "2400390", "revid": "19330", "url": "https://it.wikipedia.org/wiki?curid=2400390", "title": "Stoyan Danev", "text": ""}
{"id": "2400394", "revid": "499531", "url": "https://it.wikipedia.org/wiki?curid=2400394", "title": "Norsk buhund", "text": " \nIl Norsk buhund \u00e8 un cane da caccia norvegese.\nOrigini.\nLe origini di questo cane sono vaghe ed incerte. Cane norvegese, abituato al clima della taiga, tipico bioma della penisola scandinava. Erano inoltre i cani dei vichinghi ed accompagnavano le marce dei loro padroni per vari chilometri. \nUtilizzi.\nIl Norsk Buhund \u00e8 tuttora utilizzato per la caccia all'alce e al cervo. Cane da guardia e da fermo, \u00e8 molto duttile ed ultimamente anche in Italia sta iniziando ad essere impiegato come cane da compagnia visto che pu\u00f2 vivere benissimo sia in casa che in giardino.\nCarattere.\nDolce ma poco docile e particolarmente disobbediente, questo cane di media taglia \u00e8 instancabile."}
{"id": "2400397", "revid": "317584", "url": "https://it.wikipedia.org/wiki?curid=2400397", "title": "Telediffusione digitale", "text": ""}
{"id": "2400398", "revid": "339392", "url": "https://it.wikipedia.org/wiki?curid=2400398", "title": "Poker Texas Hold'em", "text": ""}
{"id": "2400404", "revid": "317584", "url": "https://it.wikipedia.org/wiki?curid=2400404", "title": "Telediffusione satellitare", "text": ""}
{"id": "2400406", "revid": "317584", "url": "https://it.wikipedia.org/wiki?curid=2400406", "title": "Telediffusione analogica", "text": ""}
{"id": "2400408", "revid": "317584", "url": "https://it.wikipedia.org/wiki?curid=2400408", "title": "Telediffusione via cavo", "text": ""}
{"id": "2400409", "revid": "1776051", "url": "https://it.wikipedia.org/wiki?curid=2400409", "title": "Project Driver", "text": "Project: Driver \u00e8 un album in studio dei M.A.R.S., pubblicato nel 1986 per l'etichetta discografica Shrapnel Records."}
{"id": "2400410", "revid": "831312", "url": "https://it.wikipedia.org/wiki?curid=2400410", "title": "Ignatas Konovalovas", "text": "Carriera.\nFiglio dell'ex ciclista Laima Zilporyt\u0117, medaglia di bronzo ai Giochi olimpici di Seul 1988 nella gara su strada, Konovalovas nel 2004, all'et\u00e0 di diciotto anni, partecipa ai Giochi olimpici di Atene come riserva del quartetto lituano per la gara di inseguimento a squadre.\nNel 2006 viene ingaggiato dal V\u00e9lo Club La Pomme Marseille, team francese attivo tra i dilettanti con cui, in quella stagione, vince il titolo di campione lituano a cronometro e la Ronde de l'Isard d'Ari\u00e8ge. Nel 2007 si aggiudica quindi la medaglia d'argento nella cronometro Under-23 ai campionati europei di Sofia. Viene notato dalla Cr\u00e9dit Agricole, che lo prende in prova negli ultimi mesi del 2007 per poi aggregarlo alla propria rosa nella stagione successiva.\nNel 2009, rimasto senza squadra a causa dello scioglimento della Cr\u00e9dit Agricole, si trasferisce alla Cerv\u00e9lo TestTeam; con questa formazione partecipa al Giro d'Italia, vincendo la cronometro finale a Roma, e alla Vuelta a Espa\u00f1a. In ottobre \u00e8 quindi ottavo nella gara a cronometro dei campionati del mondo di Mendrisio.\nNel 2010 prende parte al Giro d'Italia e al Tour de France; corre poi la cronometro dei campionati del mondo di Melbourne concludendo in dodicesima posizione a 3'07\" dal vincitore Fabian Cancellara. Dal 2011 al 2012, dopo lo scioglimento della Cerv\u00e9lo TestTeam, veste la divisa del Movistar Team, ma non consegue vittorie; nel 2013 si accasa quindi alla MTN-Qhubeka, squadra Professional Continental sudafricana con cui nel 2014 vince il quinto titolo nazionale a cronometro.\nPer il 2015 scende di categoria per tornare a vestire la maglia della formazione Continental Marseille 13-KTM, gi\u00e0 La Pomme Marseille. In stagione si aggiudica la classifica finale della Quatre Jours de Dunkerque. Nel 2016 si guadagna cos\u00ec il ritorno alla categoria World Tour con il team francese FDJ."}
{"id": "2400411", "revid": "317584", "url": "https://it.wikipedia.org/wiki?curid=2400411", "title": "Telediffusione via internet", "text": ""}
{"id": "2400415", "revid": "317584", "url": "https://it.wikipedia.org/wiki?curid=2400415", "title": "Televisione via internet", "text": ""}
{"id": "2400423", "revid": "2180194", "url": "https://it.wikipedia.org/wiki?curid=2400423", "title": "Oggettivismo (Ayn Rand)", "text": "Loggettivismo \u00e8 la teoria filosofica creata da Ayn Rand, una filosofa e scrittrice russo-statunitense.\nDopo la morte della Rand, Leonard Peikoff, il suo erede intellettuale, pubblic\u00f2 nel 1991 \"Objectivism: The Philosophy of Ayn Rand\", un'esposizione comprensiva della filosofia..\nLe principali fonti di ispirazione di Ayn Rand nella costruzione della sua filosofia Oggettivista furono le opere di: Aristotele, Friedrich Nietzsche, Tommaso d'Aquino, John Milton, F\u00ebdor Dostoevskij, John Locke, Adam Smith, Baruch Spinoza, Edmund Burke, Tocqueville, Thomas Jefferson, Dante Alighieri, Albert Camus, Jean-Paul Sartre, Edmond Rostand, Friedrich Schiller e Victor Hugo.\nDescrizione generale.\nI principi oggettivisti comprendono il razionalismo, cio\u00e8 la ragione come guida delle azioni umane e il diritto di esistere per s\u00e9 (individualismo), senza obbligo di sacrificarsi per una morale; il rifiuto dell'uso della violenza per propagare i propri valori; la ricerca della felicit\u00e0 come scopo di esistenza e la concezione dell'essere umano come un essere eroico (una sorta di oltreuomo). Poich\u00e9 questa filosofia ritiene la ragione e le scienze empiriche come valore assoluto anche la metafisica \u00e8 concepita come la realt\u00e0, che esiste cos\u00ec com'\u00e8 perci\u00f2 non pu\u00f2 essere n\u00e9 modificata n\u00e9 ignorata (A=A). Essa si basa anche sull'universo benevolo: ovvero, se una persona vive secondo la morale e si adatta alle leggi dell'universo, avr\u00e0 maggiori possibilit\u00e0 di successo. Un altro fondamento della metafisica oggettivista \u00e8 il rifiuto della dicotomia anima-corpo. L'ultimo principio \u00e8 infine l'Ateismo: viene infatti rifiutato il misticismo delle religioni occidentali e orientali (Ebraismo, Cristianesimo, Islam, Buddhismo e Induismo). Sia pure rifiutandola come principio razionale, Ayn Rand ritiene necessario che la religione sia lasciata libera di essere praticata, se conduce a uno sviluppo morale della civilt\u00e0. \nL'egoismo razionale o individualismo etico di Ayn Rand \u00e8 tratto e giustificato filosoficamente riprendendo principalmente concetti dell'etica nicomachea di Aristotele, in cui \u00e8 chiamato \"egoismo costruttivo\": essere \"morale\" significa amare principalmente s\u00e9 stessi astenendosi contestualmente dal recar danno agli altri. L'etica dei rapporti personali fornisce un esempio di questo particolare concetto.\nNella formulazione etica randiana, l'amore per una persona o l'amicizia non sono valori altruistici, ma egoistici, in quanto questi sentimenti provocano gioia personale all'individuo che li prova. Spendere l'esistenza o il denaro per una persona amata \u00e8 vivere \"moralmente\" e secondo giustizia; sacrificare invece s\u00e9 stessi e la persona suddetta per salvarne altre dieci (o la generica \"umanit\u00e0\") che non hanno rapporti emotivi con l'individuo, \u00e8 invece immorale e ingiusto, dal punto di vista oggettivista. L'altruismo, secondo Ayn Rand, \u00e8 l'ideologia che \"obbliga ad aiutare i propri simili\", come un imperativo morale, ed \u00e8 quindi non morale in virt\u00f9 della natura coercitiva che lo caratterizza. Questa definizione, ribaltata per\u00f2 di senso, \u00e8 tratta dal positivista Auguste Comte, che la citava invece come un valore positivo.. Per la Rand un buon individuo dovrebbe manifestare virt\u00f9 importanti come l'orgoglio, la Razionalit\u00e0, la produttivit\u00e0, l'Onest\u00e0, il senso di giustizia, l'integrit\u00e0, il coraggio, l'indipendenza, il parsimonia, l'ambizione; in particolare, in virt\u00f9 del perseguimento intenzionale del proprio interesse e benessere, esso deve creare qualcosa di cui tutta la societ\u00e0 possa beneficiare. La psicanalisi di Freud viene rigettata da Ayn Rand in quanto essa presuppone che l'uomo sia definito come un'entit\u00e0 in balia dei suoi istinti; per Ayn Rand l'uomo \u00e8 un animale razionale. \nL'oggettivismo abbraccia ogni categoria filosofica; a differenza del libertarianismo, che \u00e8 una filosofia economica e politica, esso si pone l'obiettivo di fornire una visione del mondo completa, almeno nelle intenzioni di Ayn Rand. \n\"The Virtue of Selfishness\", scritto con Nathaniel Branden nel 1964, presenta l'etica randiana, basata sulla metafisica realistica dell'\"egoismo razionale\": la vita dell'uomo come fine e valore in s\u00e9.\nNe discende una concezione politica incardinata sui diritti umani intesi come diritti di propriet\u00e0, sul Capitalismo come unico modello di societ\u00e0 razionale coerente con la libert\u00e0 e la prosperit\u00e0, su una forma di governo limitato le cui funzioni di esplicano come garanzia di difesa esterna, ordine interno e risoluzione delle controversie (miniarchismo).. Proprio per questo Ayn Rand era favorevole alla creazione dello Stato di Israele, alla legalizzazione dell'aborto, all'eutanasia, ai diritti degli omosessuali, allo stato laico, al diritto all'immigrazione, alla legalizzazione della droga, alla Tassazione non obbligatoria (solo su libera scelta di beneficenza da parte del cittadino), allo sviluppo scientifico e tecnologico e si opponeva all'antitrust, allo Statalismo, al Comunismo, al Socialismo, al Nazismo, al Fascismo, all'Anarchismo, all'Ecologismo, al Razzismo, al multiculturalismo, alla teocrazia, alla monarchia assoluta, alla sanit\u00e0 pubblica, all'istruzione pubblica, alla cultura Hippy e al Politicamente corretto.. \nLa concezione randiana dell'intangibilit\u00e0 del nucleo di diritti umani individuali (libert\u00e0 negativa) \u00e8 tipicamente liberale e giusnaturalista, affine a quella di John Locke, Stuart Mill, Karl Popper e Tocqueville:\nNel campo dell'arte e dell'estetica, l'Oggettivismo ritiene che l'arte sia divisa in: architettura, Letteratura, Danza, pittura, scultura, fotografia, filmografia, musica, ballo e teatro. Queste forme d'arte espletano la loro natura essendo una realt\u00e0 ricreata dall'artista secondo le sue regole e i suoi valori..\nFondamenti.\nL'oggettivismo ritiene che:"}
{"id": "2400425", "revid": "436907", "url": "https://it.wikipedia.org/wiki?curid=2400425", "title": "Dogocrazia", "text": "Dogocrazia \u00e8 il quarto album in studio del gruppo musicale italiano Club Dogo, pubblicato il 5 giugno 2009 dalla Universal Music Group.\nDescrizione.\nAnticipato dal singolo \"Sgrilla\", l'album contiene 15 tracce e vanta alcune collaborazioni con artisti della scena hip hop nazionale e non, quali J-Ax, Marracash e Kool G Rap. Debutta direttamente al 7\u00ba posto della classifica dei dischi pi\u00f9 venduti in Italia. Le produzioni sono tutte di Don Joe, e le tracce 6, 13, 14 sono co-prodotte da Roberto \"Roba\" Baldi, il quale ha anche collaborato al missaggio del disco. Il mastering \u00e8 invece stato effettuato a New York negli studi della Sterling Sound."}
{"id": "2400426", "revid": "599013", "url": "https://it.wikipedia.org/wiki?curid=2400426", "title": "The Bells", "text": ""}
{"id": "2400430", "revid": "1340999", "url": "https://it.wikipedia.org/wiki?curid=2400430", "title": "Brasserie d'Orval", "text": "La Brasserie d'Orval (Birrificio Orval) \u00e8 un birrificio trappista situato entro le mura dell'abbazia di Notre Dame d'Orval nella regione della Gaume, in Belgio.\nStoria.\nLa produzione di birra nell'abbazia \u00e8 iniziata fin dai primi giorni della stessa. Un documento scritto dall'abate nel 1628 fa riferimento diretto al consumo di birra e vino da parte dei monaci. L'ultimo mastro birraio ad essere anche monaco fu Fratello Pierre, deceduto nell'incendio del 1793.\nIl birrificio attuale fu realizzato nel 1931 e impieg\u00f2 laici; il suo scopo era quello di fornire un reddito ai monaci con il quale finanziare la ricostruzione in atto in quegli anni. Fu progettato da Henry Vaes, che progett\u00f2 anche il caratteristico bicchiere di birra Orval. La prima birra fu consegnata dal birrificio il 7 maggio 1932, e fu venduta in barili anzich\u00e9 nelle bottiglie, come avviene oggi. La Orval fu la prima birra trappista ad essere venduta in tutto il Belgio.\nIl primo mastro birraio fu un tedesco, Martin Pappenheimer.\nIl logo del birrificio \u00e8 basato sulla leggenda dell'abbazia.\nLa birra.\nIl prodotto principale \u00e8 la \"Orval\", una birra da 6,2 gradi alcolici. Fu prodotta per la prima volta nel 1931 e ha un gusto complesso ed inusuale, anche per l'utilizzo di un particolare ceppo di lievito: \"Brettanomyces bruxellensis\". Il colore \u00e8 ambrato chiaro, leggermente torbido, la schiuma \u00e8 ampia e persistente.\nMichael Jackson ha definito \"Orval\" uno \u00absplendido aperitivo\u00bb e un \u00abclassico mondiale\u00bb. Il suo gusto caratteristico si deve principalmente a due aspetti produttivi, Il primo \u00e8 l'uso del \"dry hopping\" (luppolatura a freddo), tecnica di origine anglosassone che prevede di aggiungere grossi quantitativi di luppolo durante le tre settimane della maturazione. L'altro \u00e8 l'aggiunta, alla fine della maturazione, di ceppi di \"Brettanomyces bruxellensis\", lieviti selvaggi tipici del Belgio. I luppoli utilizzati sono Hallertau, Styrian Goldings e Strisselspalt.\nCome in tutti gli altri birrifici trappisti, la birra \u00e8 venduta solo per supportare economicamente il monastero e per altre opere di bene. Tutti i profitti provenienti dalla vendita della birra vengono distribuiti tra le popolazioni della regione per lo sviluppo della comunit\u00e0.\nLa \"Orval Vert\", 4,5 gradi alcolici, \u00e8 servita esclusivamente alla spina nel locale di mescita adiacente al monastero. Fino al 2012 \u00e8 esistita anche la \"Petite Orval\", 3,5 gradi alcolici, birra prodotta esclusivamente per i monaci (\"Patersbier\"). Veniva ottenuta per diluizione con acqua del mosto di Orval originale, prima della fermentazione. Nonostante non fosse generalmente reperibile, poteva essere assaggiata nel caff\u00e8 adiacente.\nLa birra Orval viene imbottigliata in particolari bottiglie da 33 cl a forma di birillo; l'impianto riesce a riempire bottiglie all'ora. Prima di essere distribuita, la birra viene lasciata maturare sul sito alla temperatura di 15\u00a0\u00b0C per almeno quattro settimane. La birra che viene venduta presso l'abbazia viene maturata per sei mesi.\nNormalmente il processo produttivo avviene a porte chiuse, anche se \u00e8 possibile assistervi per due giorni all'anno. Nel birrificio ci sono 32 lavoratori laici."}
{"id": "2400434", "revid": "628767", "url": "https://it.wikipedia.org/wiki?curid=2400434", "title": "Sum (divisione amministrativa)", "text": "Sum, sumu, sumon, e somon (\"sumd, sumuud\") sono un tipo di divisione amministrativa utilizzato in Cina, Mongolia, e Russia.\nCina.\nNella Mongolia interna, regione autonoma della Repubblica Popolare Cinese, un \"sumu\" (in cinese \u82cf\u6728; in pinyin \"s\u016bm\u00f9\") \u00e8 una divisione politico amministrativa di livello cittadino. Il \"sumu\" \u00e8 la divisione equivalente al comune cinese (in cinese \u4e61; in pinyin \"xi\u0101ng\") ma \u00e8 usato unicamente nella Mongolia interna; si pone ad un livello intermedio fra i villaggi cinesi e le \"bandiere\", o \"banner\", equivalente delle Contee cinesi (in cinese \u53bf ; in pinyin \"xi\u00e0n\") nella Mongolia interna.\nSempre in Mongolia interna i \"Sumu\" con la maggioranza della popolazione appartenente ad una delle etnie cinesi sono indicati come \"Sumu etnici\" (in cinese \u6c11\u65cf\u82cf\u6728; in pinyin \"m\u00ednz\u00fas\u016bm\u00f9\") equivalenti ai \"Comuni etnici\" (in cinese \u6c11\u65cf\u4e61; in pinyin \"m\u00ednz\u00faxi\u0101ng\") del resto della Cina.\nMongolia.\nIl sum (in mongolo \u0441\u0443\u043c) \u00e8 il secondo livello di divisione amministrativa dopo l'ajmag (provincia). In Mongolia si contano in tutto 331 sum, a loro volta divise in \"bag\".\nRussia.\nIn Russia, un sumon (\"sumd\") \u00e8 una divisione amministrativa della Repubblica di Tuva, mentre un somon (\"sumuud\") lo \u00e8 della Repubblica di Buriazia, entrambi corrispondono al russo selsoviet."}
{"id": "2400445", "revid": "1226", "url": "https://it.wikipedia.org/wiki?curid=2400445", "title": "Oosterbeek", "text": ""}
{"id": "2400446", "revid": "73843", "url": "https://it.wikipedia.org/wiki?curid=2400446", "title": "Uninvited", "text": ""}
{"id": "2400449", "revid": "599013", "url": "https://it.wikipedia.org/wiki?curid=2400449", "title": "Gary Brabham", "text": "\u00c8 noto per essere il figlio del tre volte campione del mondo Jack Brabham, oltre che fratello dei piloti Geoff e David.\nCarriera.\nDopo aver gareggiato nella Formula Ford australiana nel 1982, corse tre stagioni nella Formula Ford 2000 e tre nella Formula 3000 inglese, dove vinse il titolo di categoria nel 1989.\nApprod\u00f2 in Formula 1 alla scuderia Life nel 1990, non riuscendo a qualificarsi per i primi due Gran Premi dell'anno. Abbandon\u00f2 quindi la squadra continuando la carriera nei campionati per vetture sport e CART. Tra i suoi successi pi\u00f9 importanti quello nella 12 Ore di Sebring nel 1991.\nSi \u00e8 ritirato dalle competizioni agonistiche nel 1995."}
{"id": "2400455", "revid": "767487", "url": "https://it.wikipedia.org/wiki?curid=2400455", "title": "Contea di Carnamah", "text": "La contea di Carnamah \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 2.876 chilometri quadrati ed ha una popolazione di 749 abitanti."}
{"id": "2400458", "revid": "1784938", "url": "https://it.wikipedia.org/wiki?curid=2400458", "title": "Xavier de Maistre", "text": "Era fratello minore del famoso filosofo e diplomatico reazionario Joseph de Maistre. Divenne famoso per opere introspettive a met\u00e0 tra la memorialistica settecentesca e il gusto del romanticismo.\nBiografia.\nOttavo di quattordici figli del conte Francoise-Xavier, fu il prediletto del fratello maggiore Joseph de Maistre, scrittore apologista cattolico, reazionario e ultramontano, di gran fama ai suoi tempi. \n&lt;br&gt;Fu una delle tipiche poliedriche personalit\u00e0 vissute nel movimentato periodo a cavallo tra il 1700 e il 1800, tra la Rivoluzione francese e Napoleone. \nTra i suoi numerosi interessi vi fu l'aeronautica, che lo port\u00f2 a compiere con un amico un'ascensione in pallone aerostatico (mongolfiera), a Chamb\u00e9ry, il , solamente un anno dopo l'impresa dei Mongolfier e di cui scrisse una relazione.\nAltro suo grande interesse fu la pittura, che pratic\u00f2 con discreto successo, al punto che pot\u00e9 aprire a Mosca uno studio di pittore ritrattista.\nSoldato coraggioso e convinto, non fu cieco davanti alle atrocit\u00e0 della guerra, e, dopo aver combattuto Napoleone invasore della Russia, descrisse nelle sue lettere l'orrore della ritirata della Grande Armata.\nPass\u00f2 spensieratamente gli anni della giovinezza a Torino, allora capitale del regno sabaudo, o nelle fortezze di Exilles e Fenestrelle, dove \u00abfece coscienziosamente la vita di guarnigione\u00bb, come ebbe a dire a Sainte-Beuve.\nFu nominato cadetto il 4 ottobre 1784, sottotenente il 3 marzo 1785 e luogotenente il 24 settembre 1790. Nel 1793, il suo reggimento combattendo contro le truppe francesi ripiega sul Piccolo San Bernardo e si stanzia ad Aosta, dove Xavier ritrova la sua famiglia che vi si era rifugiata nel 1792 a seguito dell'invasione della Savoia da parte del generale Anne-Pierre de Montesquiou-F\u00e9zensac. Entra in contatto con i religiosi Barnabiti della citt\u00e0 grazie ai quali approfondisce le sue conoscenze letterarie, in particolare da padre Frassy e padre Tavernier del collegio Saint-B\u00e9nin. \n&lt;br&gt;Si dedica anche alla pittura con dei ritratti dei suoi familiari e di paesaggi valdostani, tra cui ricordiamo quello del ponte di Ch\u00e2tillon e quello delle fabbriche di L\u00e9verogne. Conversa spesso con un lebbroso di nome Pierre-Bernard Guasco che abitava in una torre vicino all\"'Hospice de charit\u00e9\", ribattezzata in seguito \"Torre del lebbroso\", da cui trarr\u00e0 il romanzo Le L\u00e9preux de la cit\u00e9 d'Aoste. Ma la sua esperienza aostana \u00e8 legata soprattutto all'idillio amoroso con Marie-Delphine P\u00e9tey, vedova del notaio Jean-Joseph Barillier, che soprannomina Elisa. La presenza di de Maistre a Aosta \u00e8 ricordata anche dalla via che dalla scuola \u00abMonseigneur Jourdain\u00bb passa davanti al Seminario maggiore e termina in piazza \u00c9mile Chanoux, che gli \u00e8 stata dedicata.\nLa vigilia del Carnevale del 1794, a causa di un duello, fu messo agli arresti domiciliari per 42 giorni: in quest'occasione compose il suo primo romanzo, il \"Voyage autour de ma chambre (Viaggio intorno alla mia camera)\", che, grazie al fratello che lo convinse a darlo alle stampe, gli diede la celebrit\u00e0.\nNel frattempo avanzavano i francesi della Rivoluzione, invadendo dapprima la Savoia, il luogo natio di Xavier, da cui rester\u00e0 a lungo lontano, e poi il Piemonte, annesse poi nell'orbita del Primo Impero francese.\nXavier combatt\u00e9 contro i transalpini dapprima con gli austriaci di Fran\u00e7ois Christophe Kellermann e quindi agli ordini del maresciallo russo Aleksandr Vasil'evi\u010d Suvorov, mentre il fratello letterato curava a Losanna l'edizione del Voyage, facendolo conoscere a un vasto pubblico.\nA causa d'invidiose maldicenze a corte, nel 1800 lo zar Paolo I di Russia richiam\u00f2 in patria e mand\u00f2 in esilio il generale Suvorov, nonostante le tante vittorie sul campo. Xavier segu\u00ec il generale a San Pietroburgo e decise di rimanere in Russia, dove apr\u00ec uno studio di pittore, affermandosi come ritrattista. Nel maggio del 1803 il fratello Giuseppe arriva a San Pietroburgo come ambasciatore del nuovo re di Sardegna Vittorio Emanuele I e, appena riusc\u00ec a ben introdursi nell'ambiente, nel 1805 gli trov\u00f2 un posto come direttore della Biblioteca e del Museo dell'Ammiragliato, posto che tenne sino al 1810. Sotto lo zar Alessandro I ebbe il grado di colonnello e viaggi\u00f2 e combatt\u00e9 nel Caucaso contro i ceceni, in Georgia contro i turchi e in Finlandia, dove alla fine lasci\u00f2 la carriera militare. Il 3 febbraio 1813 spos\u00f2 una damigella d'onore dell'imperatrice, Sofia Zagriatsky, dalla quale ebbe cinque figli, che morirono tutti alla soglia della giovinezza. Nel 1813 si ritir\u00f2 a vita privata riprendendo a scrivere. \nNel 1826, 12 anni dopo la Restaurazione, torn\u00f2 in Savoia e nella sua amata Torino dove regnava Carlo Felice (1821-1831), ben dopo la caduta di Napoleone, e scopr\u00ec di essere diventato famoso grazie anche alla pubblicazione delle altre sue opere, che il fratello Joseph (deceduto nel 1821) aveva corretto dagli inevitabili italianismi. Ospit\u00f2 il poeta francese Alphonse de Lamartine che lo defin\u00ec il \"Rousseau e lo Sterne\" della Savoia, per il suo umorismo e abilit\u00e0 di memorialista.\nGir\u00f2 poi l'Italia, visit\u00f2 per la prima volta Parigi e nel 1839 ritorn\u00f2 definitivamente a San Pietroburgo dove si spense tredici anni dopo, il 12 giugno del 1852."}
{"id": "2400461", "revid": "1543377", "url": "https://it.wikipedia.org/wiki?curid=2400461", "title": "HMS Dragon (D35)", "text": "La HMS \"Dragon\" \u00e8 stata la quarta nave della classe Type 45 ad essere stata costruita per la Royal Navy.\nLa costruzione della \"Dragon\" inizi\u00f2 nei cantieri BAE Systems Naval Ships a Scotstoun sulle rive del Clyde nel dicembre 2005, e a partire dal dicembre 2007, la sezione di prua \u00e8 stata portata a Govan per essere unita agli altri moduli.\nLa Classe diventera una delle pi\u00f9 avanzate al mondo per quanto riguarda la difesa antiaerea. La nave \u00e8 inoltre dotata di un sistema radar SAMPSON, in grado di localizzare un obiettivo distante fino a 400\u00a0km e di un sistema missilistico PAAMS. Il 1\u00ba luglio 2008, la BAE e la VT Shipbuilding, partner nello sviluppo di questa classe di navi, si sono fuse per formare la BVT Surface Fleet. La \"Dragon\", \u00e8 stata varata nei cantieri navali di Govan il 17 novembre 2008 alle 3:00pm. La madrina della nave \u00e8 stata Susie Boissier, moglie del viceammiraglio Paul Boissier, vice comandante in capo della flotta nonch\u00e9 capo di stato maggiore. La nave sar\u00e0 di stanza a Scotstoun ma sar\u00e0 collegata alla citt\u00e0 di Cardiff, in sostituzione della \"Cardiff\", andata in disarmo nel 2005."}
{"id": "2400464", "revid": "767487", "url": "https://it.wikipedia.org/wiki?curid=2400464", "title": "Contea di Chapman Valley", "text": "La contea di Chapman Valley \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 4.007 chilometri quadrati ed ha una popolazione di 914 abitanti."}
{"id": "2400465", "revid": "767487", "url": "https://it.wikipedia.org/wiki?curid=2400465", "title": "Ecstasy (Lou Reed)", "text": "Ecstasy \u00e8 un album di Lou Reed, pubblicato nel 2000.\nTracce.\nTesti e musiche sono di Lou Reed."}
{"id": "2400467", "revid": "71433", "url": "https://it.wikipedia.org/wiki?curid=2400467", "title": "The Uninvited", "text": ""}
{"id": "2400469", "revid": "767487", "url": "https://it.wikipedia.org/wiki?curid=2400469", "title": "Contea di Coorow", "text": "La contea di Coorow \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 4.137 chilometri quadrati ed ha una popolazione di circa 1.500 abitanti."}
{"id": "2400474", "revid": "1745361", "url": "https://it.wikipedia.org/wiki?curid=2400474", "title": "Mutante (Marvel Comics)", "text": "Un mutante, nell'universo Marvel, \u00e8 un individuo che possiede un particolare tratto genetico chiamato \"gene-X\" che consente di sviluppare naturalmente abilit\u00e0 e poteri sovrumani. Il nome scientifico che nella finzione viene apposto alla loro specie \u00e8 Homo sapiens superior. Vengono considerati la fase successiva dell'evoluzione umana dopo l\"'Homo sapiens sapiens\".\nDiversamente dai \"mutati\", individui che manifestano i loro poteri dopo l'esposizione ad una qualche forma di energia, i mutanti nascono gi\u00e0 provvisti di poteri, che si manifestano dopo una certa et\u00e0, tipicamente con la pubert\u00e0.\nStoria editoriale.\nIl concetto Marvel di mutante fu sviluppato dall'editor e scrittore Stan Lee nei primi anni sessanta, in modo da avere a disposizione un certo numero di supereroi senza doversi preoccupare di stabilire l'origine dei poteri per ciascuno di essi: Lee decise che tali eroi erano semplicemente nati con i poteri. Tale intuizione port\u00f2 alla creazione degli X-Men nel 1963: un gruppo di adolescenti addestrati nell'uso responsabile dei propri poteri dal professor Charles Xavier all'interno di una scuola, che sebbene temuti e odiati dal resto del mondo, si prodigavano per renderlo pi\u00f9 sicuro.\nLa Marvel considera Namor il primo mutante pubblicato (debutt\u00f2 nel 1939), anche se gli venne assegnata l'appartenenza a questa specie solo parecchi anni dopo. Un altro mutante che \u00e8 stato identificato come tale solo molto tempo dopo \u00e8 Toro, presentato al pubblico nel 1940. Il terzo mutante presentato prima dell'avvento degli X-Men \u00e8 stato Tad Carter, un uomo con poteri telepatici e capace di volare, apparso nel racconto \"L'Uomo nel Cielo\" di \"Amazing Adult Fantasy 14\", del luglio 1962.\nOrigine della mutazione.\nNell'universo Marvel i mutanti sono sempre esistiti (ad esempio il mutante Apocalisse \u00e8 nato nell'antico Egitto), ma la maggiore diffusione della mutazione in tempi moderni viene attribuita alle radiazioni dovute al proliferare degli esperimenti nucleari, che avrebbero causato un'accelerazione dell'espressione dei geni mutanti.\nTipologie di mutanti.\nClassificazione in base ai poteri.\nI mutanti si classificano a seconda del loro potere in 5 Classi. Questa classificazione viene utilizzata principalmente nei film realizzati sugli X-Men.\nClasse 1:\nI mutanti di questa classe sono i meno potenti e i loro poteri sono minimi e consistono solo in piccole variazioni genetiche.\nClasse 2:\nI mutanti di questa classe sono mediamente potenti e i loro poteri sono soprattutto fisici, raramente mentali.\nClasse 3:\nI mutanti di questa classe sono mediamente potenti e questa classe comprende una vasta gamma di poteri, fisici e mentali. A questa classe appartiene la maggior parte dei mutanti della Terra.\nClasse 4: \nI mutanti di questa classe sono molto potenti; dotati di poteri enormi, che possono essere manipolazione elementale, manipolazione dei corpi, manipolazione dei poteri mentali e doti sovrumane avanzate. Sono molto rari; alcuni esempi sono Tempesta, Emma Frost, il Professor X, Magneto e Pyro.\nClasse 5:\nI mutanti di questa classe sono estremamente potenti e i loro poteri, sia fisici che mentali, sono praticamente illimitati. I mutanti di questa classe sono rarissimi e per ora solo uno ne \u00e8 stato esplicitamente indicato come membro, ossia Jean Grey.\nImpossibile inserire Franklin B. Richards in questa classifica perch\u00e9 considerato mutante \"oltre\" gli Omega. Ci\u00f2 lo rende, potenzialmente (trattandosi di un bambino), il mutante pi\u00f9 potente dell'universo Marvel.\nI mutanti di livello Omega.\nLivello Omega \u00e8 la definizione con cui vengono indicati i mutanti pi\u00f9 potenti dell'universo Marvel, in grado di sviluppare pienamente il proprio potenziale genetico, in alcuni casi persino di modificare la realt\u00e0 a loro piacimento od ospitare l'entit\u00e0 cosmica Fenice. Il termine fu utilizzato per la prima volta in \"Uncanny X-Men\" n. 207, ma non \u00e8 mai stato completamente ed esaurientemente spiegato. Alcuni dei poteri che un livello Omega pu\u00f2 possedere sono: immortalit\u00e0, manipolazione di energia e materia, grandi abilit\u00e0 psioniche ed il potenziale per poter esistere anche al di fuori dell'universo fisico. \nDi seguito la lista dei mutanti di livello Omega esplicitamente indicati come tali nel corso degli anni:\nDel professor Xavier e di Emma Frost \u00e8 stato scritto nei fumetti che possiedono una telepatia di livello Omega, ci\u00f2 non significa automaticamente che essi possano anche essere considerati mutanti di livello Omega, solo che i loro poteri telepatici lo sono. Sempre di Emma Frost, al tempo in cui fu posseduta dalla Forza Fenice, fu anche scritto che possedette la potenza di un mutante di questo livello, ma fu appunto per un periodo limitato; allo stesso modo di Emma anche gli altri membri del gruppo definito come i \"5 della Fenice\" (Ciclope, Namor, Colosso e Magik) videro i loro poteri enormemente potenziati e raggiunsero lo stesso livello durante il periodo in cui furono posseduti da questa entit\u00e0 cosmica. Di Tempesta e di Chamber invece \u00e8 stato scritto che hanno un potenziale per diventare dei mutanti di livello Omega, vale a dire che per il momento non hanno ancora sviluppato i loro poteri fino a questo livello, ma che hanno la possibilit\u00e0 di farlo.\nNel primo numero dell'arco narrativo House of X, scritto da Jonathan Hickman, il concetto di mutante di livello omega viene definito come mutante il cui potere dominante risulta in grado di raggiungere limiti indefinibili nell'ambito di quella particolare capacit\u00e0. I mutanti il cui potere soddisfa questo criterio sono 14:\nSecondo tale definizione il concetto di livello Omega non \u00e8 riferito al preciso mutante, ma al suo particolare potere, infatti Jean Grey possiede una telepatia di livello Omega, mentre la sua telecinesi non \u00e8 tanto potente da essere inclusa in questo elenco, a differenza di quella di Exodus. Inoltre permette un'ulteriore distinzione: per rientrare in tale definizione \u00e8 necessario che la potenza del potere in esame non sia misurabile, pertanto la tecnopatia di Forge, che \u00e8 la pi\u00f9 potente tra quelle possedute dai mutanti, non \u00e8 di livello Omega perch\u00e9 i suoi limiti sono definiti e, inoltre, al mondo sono presenti individui non mutanti la cui tecnopatia \u00e8 superiore alla sua.\nExterni.\nGli Externi sono potenti mutanti che godono del dono dell'immortalit\u00e0; ognuno di loro rappresenta un concetto intangibile e sono tutti implicati nell'ascesa al potere di Apocalisse. Rob Liefeld s'ispir\u00f2 alla saga di \"Highlander\" nell'ideazione dei background dei personaggi, ma la trama venne subito eliminata dalla dirigenza Marvel facendo uccidere quasi tutti gli Externi per mano di Selene.\nDi seguito la lista degli Externi:\nChangeling.\nI Changeling, o Sostituti, sono mutanti i cui poteri si manifestano gi\u00e0 alla nascita, invece che con la crescita come normalmente succede. Un loro esempio \u00e8 l'Uomo Multiplo. Il concetto dei Changeling \u00e8 stato introdotto dallo scrittore Peter David nella serie \"X-Factor\", senza mai essere esaustivamente spiegato.\nLe mutazioni secondarie.\nLa mutazione secondaria \u00e8 un fenomeno mutante che permette lo sviluppo di nuovi poteri o il potenziamento di quelli gi\u00e0 presenti, spiegato da Bestia come la volont\u00e0 di adattamento dell'organismo in situazioni di grande pericolo. Anche in questo caso la Marvel non ha stabilito un criterio specifico per lo sviluppo della mutazione secondaria, lasciando in mano agli autori le spiegazioni di volta in volta.\nDi seguito una lista di mutanti che ne hanno sviluppato una:\nAltre versioni.\nUltimate.\nNella serie \"Ultimate Origins\", prologo del crossover \"Ultimatum\", i mutanti vennero creati artificialmente attraverso modificazioni genetiche nei laboratori di \"Arma X\" con sede ad Alberta, Canada, nel 1943. Utilizzando come base alcuni campioni del siero del supersoldato di Capitan America si cerc\u00f2 di ricrearne la formula iniettandolo al termine del processo di sintetizzazione in una cavia umana: James Howlett. Qualche tempo dopo l'attivatore venne rilasciato in forma aerea in tutto il mondo facendo s\u00ec che cominciassero ad emergere mutanti fra la normale popolazione terrestre."}
{"id": "2400476", "revid": "1632387", "url": "https://it.wikipedia.org/wiki?curid=2400476", "title": "Ovoviviparit\u00e0", "text": "L'ovoviviparit\u00e0 \u00e8 un tipo di riproduzione di una specie animale in cui le uova sono incubate e si schiudono nell'organismo materno, senza che vi sia alcuna relazione nutritiva, come invece accade nella viviparit\u00e0.\n\u00c8 presente in alcune specie di pesci, come gli squali, di rettili, come la vipera, e di invertebrati, come gli scorpioni."}
{"id": "2400480", "revid": "122976568", "url": "https://it.wikipedia.org/wiki?curid=2400480", "title": "TFF 1. Lig", "text": "La TFF 1. Lig (acronimo di T\u00fcrkiye Futbol Federasyonu), nota per ragioni di sponsorizzazione come Bank Asya 1. Lig, \u00e8 il secondo livello del campionato di calcio turco. Fu fondata nel 2001 dopo la separazione dalla Seconda Lega turca Categoria B. Sempre allo stesso anno risale l'attuale formato a girone unico. In precedenza era divisa in pi\u00f9 gironi (dai tre di met\u00e0 anni '80 si arriva ai cinque dell'ultima edizione del 2000-01).\nInizialmente era conosciuta con il nome di Seconda Lega turca Categoria A ed era composta da 20 squadre, poi ridotte a 18 nella stagione successiva, nel 2002. La divisione cambi\u00f2 nome in TFF 1. Lig prima della stagione 2007-2008. Nella stagione 2006-2007 si chiamava T\u00fcrk Telekom Lig A.\nQuesto campionato ha carattere professionistico.\nFormato.\nPrendono parte al campionato 18 squadre. Attualmente sono previste due promozioni dirette in S\u00fcper Lig, una terza promozione attraverso i play-off e tre retrocessioni in TFF 2. Lig.\nPrima dell'annata 2005-2006 erano promosse in S\u00fcper Lig le prime tre classificate e le ultime tre venivano retrocesse nella Iddaa Lig B. Dal 2005-2006 al 2008-2009 erano promosse direttamente le prime due, mentre le quattro squadre piazzatesi dal terzo al sesto posto disputavano i play-off (la terza con la sesta e la quarta con la quinta, poi la finale) per determinare la terza squadra promossa. Nel 2009-2010 la terza squadra promossa fu determinata da play-off tra terza, quarta, quinta e sesta classificata nello stesso girone. Nel 2010-2011 il formato cambi\u00f2 nuovamente: torn\u00f2 il sistema a eliminazione diretta, ma con turni di play-off di andata e ritorno.\nAl termine della stagione 2019-2020, prima sospesa per la pandemia di COVID-19 e poi ripresa, la federazione ha deciso di annullare le retrocessioni in terza serie.\nSquadre.\nStagione 2021-2022.\nPartecipazioni per squadra.\nSono 180 i club ad aver preso parte alle stagioni della TFF 1. Lig dal 1963-1964 al 2021-2022 (in grassetto le partecipanti all'edizione 2021-2022):"}
{"id": "2400481", "revid": "767487", "url": "https://it.wikipedia.org/wiki?curid=2400481", "title": "Contea di Cue", "text": "La contea di Cue \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 13.623 chilometri quadrati ed ha una popolazione di 328 abitanti."}
{"id": "2400483", "revid": "695564", "url": "https://it.wikipedia.org/wiki?curid=2400483", "title": "City Lights (Lou Reed)", "text": "City Lights - Classic Performances by Lou Reed \u00e8 un album compilation di Lou Reed, pubblicato nel 1985 dalla Arista Records."}
{"id": "2400484", "revid": "33751", "url": "https://it.wikipedia.org/wiki?curid=2400484", "title": "T\u00fcrkiye Futbol Federasyonu 1. Lig", "text": ""}
{"id": "2400488", "revid": "125137500", "url": "https://it.wikipedia.org/wiki?curid=2400488", "title": "Gianfranco Jannuzzo", "text": "Biografia.\nNato ad Agrigento nel 1954. A dodici anni si trasferisce con la famiglia a Roma. Cominciati gli studi universitari, frequenta il Laboratorio di Esercitazioni Sceniche, diretto da Gigi Proietti. Diplomatosi nel 1982, partecipa ai variet\u00e0 televisivi della Rai \"Attore amore mio\" e \"Come Alice\", per la regia di Antonello Falqui. E sempre per la stessa regia, partecipa alle commedie musicali \"Applause\".\nAutore di testi propri, nel 1988 gli \u00e8 stato assegnato il premio Il Fiore. Successivamente \u00e8 stato per due volte insignito del Premio Charlot e La Giara D'Argento.\n\u00c8 stato sposato dal 1989 con la politica e conduttrice televisiva Gabriella Carlucci, dalla quale si \u00e8 poi separato. Si \u00e8 risposato nel 1998 con l'ex modella Ombretta Cantarelli.\nTelevisione.\nHa esordito nel 1982 in televisione nei variet\u00e0 di Antonello Falqui \"Attore amore mio\" e \"Come Alice\". Ha partecipato come ospite ad alcune trasmissioni televisive di Paolo Limiti e nel variet\u00e0 di Antonio Amurri e Dino Verde, \"Carnevale\", presentato con Edwige Fenech, per la regia di Furio Angiolella, di cui \u00e8 stato anche autore.\nAltri lavori:"}
{"id": "2400490", "revid": "831312", "url": "https://it.wikipedia.org/wiki?curid=2400490", "title": "Ronde de l'Isard d'Ari\u00e8ge", "text": "La Ronde de l'Isard d'Ari\u00e8ge \u00e8 una corsa a tappe maschile di ciclismo su strada, che si disputa in Francia, ogni anno nel mese di maggio. Divenuta internazionale nel 1982, \u00e8 riservata agli atleti Under-23. Fa parte dell'UCI Europe Tour nella classe 2.2.\nAlbo d'oro.\n\"Aggiornato all'edizione 2021.\""}
{"id": "2400492", "revid": "7", "url": "https://it.wikipedia.org/wiki?curid=2400492", "title": "Gianfranco Iannuzzo", "text": ""}
{"id": "2400494", "revid": "339223", "url": "https://it.wikipedia.org/wiki?curid=2400494", "title": "Sumon", "text": ""}
{"id": "2400495", "revid": "287204", "url": "https://it.wikipedia.org/wiki?curid=2400495", "title": "Thomas Edward Bowdich", "text": "Biografia.\nGi\u00e0 da giovane comincia ad interessarsi dell'Africa: grazie allo zio J. Hope-Smith, governatore dell'allora colonia inglese della Costa d'Oro, nel 1814 Bowdich riesce ad iscriversi alla \"African Company of Merchants\" e viene mandato a Cape Coast. Tre anni dopo viene mandato assieme a una delegazione a Kumasi, dal re dell'Ashanti: grazie alle sue doti diplomatiche, Bowdich assieme agli altri membri della delegazione riesce a concludere un buon affare col re, assicurandosi il controllo dell'area costiera del Paese. Bowdich in seguito criticher\u00e0 apertamente i metodi a suo dire espansionistici utilizzati dalle delegazioni britanniche in Africa, giudicati a suo dire troppo.\nNel 1818 lo studioso fa ritorno al suo paese natio, dove nel 1819 pubblica un libro sull'esperienza africana alla corte di Kumasi: presenta inoltre i reperti raccolti al British Museum.\nDal 1820 al 1822 vive a Parigi, dove studia matematica e scienze naturali e stringe amicizie con importanti personaggi quali Georges Cuvier e Alexander von Humboldt: nel frattempo continua a pubblicare libri di carattere scientifico e sull'Africa.\nNel 1822, assieme alla moglie, si trasferisce a Lisbona, da dove un anno dopo si imbarca prima per Madera e poi per l'arcipelago di Capo Verde, dove rimane a studiare flora e fauna per alcuni mesi. In seguito approda a Bathurst (l'odierna Banjul, in Gambia) nell'intento di organizzare una spedizione in Sierra Leone: il suo progetto non si attuer\u00e0 mai, poich\u00e9 Bowdich mor\u00ec di malaria a Bathurst nel 1824.\nIn botanica, si \u00e8 soliti abbreviare il suo nome in T. E. Bowdich."}
{"id": "2400496", "revid": "339223", "url": "https://it.wikipedia.org/wiki?curid=2400496", "title": "Somon", "text": ""}
{"id": "2400497", "revid": "339223", "url": "https://it.wikipedia.org/wiki?curid=2400497", "title": "Sumd", "text": ""}
{"id": "2400499", "revid": "204012", "url": "https://it.wikipedia.org/wiki?curid=2400499", "title": "Antiaritmico", "text": ""}
{"id": "2400501", "revid": "339223", "url": "https://it.wikipedia.org/wiki?curid=2400501", "title": "Sumuud", "text": ""}
{"id": "2400504", "revid": "1718925", "url": "https://it.wikipedia.org/wiki?curid=2400504", "title": "Viviparit\u00e0", "text": "La viviparit\u00e0 \u00e8 un tipo di riproduzione in cui lo sviluppo embrionale avviene all'interno dell'organismo materno. Il termine pu\u00f2 riferirsi sia ad animali sia a piante.\nDescrizione.\nA differenza dell'ovoviviparit\u00e0, l'embrione viene nutrito dal corpo materno; nei mammiferi euteri lo scambio nutritivo avviene mediante la placenta, nei metateri si ha nell'utero, ma dopo pochi giorni il feto ancora inetto e lungo pochi centimetri esce dalle vie genitali femminili e istintivamente si porta verso le mammelle all'interno del marsupio.\nQuesto tipo di riproduzione \u00e8 presente nei mammiferi di sottoclasse Theria e si pu\u00f2 trovare in alcuni rettili, in qualche anfibio, come la salamandra, e in alcune specie di artropodi e di pesci.\nNel mondo vegetale la viviparit\u00e0 \u00e8 comune tra le specie che crescono sui litorali delle coste marine tropicali, nella fascia periodicamente sommersa dalla marea (mangrovie), come p.es. le Rhizophoreae. In tali specie i semi germinano mentre sono ancora attaccati alla pianta madre, dando luogo a un cosiddetto \"propagulo\"."}
{"id": "2400506", "revid": "371529", "url": "https://it.wikipedia.org/wiki?curid=2400506", "title": "Live in Italy (Lou Reed)", "text": "Live In Italy \u00e8 un album di Lou Reed registrato dal vivo a Verona e Roma rispettivamente il 7 e 10 settembre 1983. In quell'occasione venne prodotto anche un video dal titolo \"A Night with Lou Reed\".\nTracce.\nTesti e musiche di Lou Reed eccetto dove diversamente indicato."}
{"id": "2400507", "revid": "1543377", "url": "https://it.wikipedia.org/wiki?curid=2400507", "title": "Rekonq", "text": "Rekonq \u00e8 un browser web open source per l'ambiente desktop KDE, basato su WebKit.\nStoria.\nRekonq \u00e8 stato incluso ufficialmente in Extragear il 25 maggio 2010. Attualmente \u00e8 sviluppato nel repository Git dei progetti KDE.\nCondivide inizialmente con Arora la stessa base di codice, in quanto entrambi sviluppati a partire da Nokia QtDemoBrowser, se ne discosta per\u00f2 fin dall'inizio per la scelta di utilizzare le librerie KDE con l'obiettivo di creare un browser perfettamente integrato con questo ambiente desktop.\nIl 28 novembre 2012 \u00e8 stata distribuita la versione 2.0.\nCaratteristiche.\nInoltre integra la barra di caricamento con la barra degli indirizzi e dispone di una barra laterale per la cronologia.\nRekonq \u00e8 il browser predefinito nella popolare distribuzione GNU/Linux Kubuntu a partire dalla release 10.10 andando a sostituire Konqueror."}
{"id": "2400508", "revid": "1305772", "url": "https://it.wikipedia.org/wiki?curid=2400508", "title": "Citt\u00e0 di Greater Geraldton", "text": "La citt\u00e0 di Greater Geraldton \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 12.625 chilometri quadrati ed ha una popolazione di 39.368 abitanti. La popolazione della contea \u00e8 in rapida crescita e l'amministrazione punta a fare di Geraldton la seconda citt\u00e0 pi\u00f9 popolosa dell'Australia Occidentale dopo la capitale Perth.\nLa Citt\u00e0 di Geraldton-Greenough \u00e8 stata formata nel 2011 dalla fusione delle precedenti Local Government Areas di \"Contea di Mullewa\" e \"Citt\u00e0 di Geraldton-Greenough\" (stessa quest'ultima formata dalla \"Citt\u00e0 di Geraldton\" e \"Contea di Greenough\" nel 2007.)"}
{"id": "2400511", "revid": "729019", "url": "https://it.wikipedia.org/wiki?curid=2400511", "title": "Frenulo del clitoride", "text": "Nell'anatomia femminile il frenulo del clitoride \u00e8 la parte esterna del clitoride.\nAnatomia.\nSi trova appena sotto il glande e sopra l'orifizio uretrale esterno. \u00c8 formato da piccoli lembi di pelle situati posteriormente alle piccole labbra sul retro del clitoride."}
{"id": "2400512", "revid": "767487", "url": "https://it.wikipedia.org/wiki?curid=2400512", "title": "Contea di Irwin (Australia)", "text": "La contea di Irwin \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 2.223 chilometri quadrati ed ha una popolazione di 3.052 abitanti."}
{"id": "2400513", "revid": "1543377", "url": "https://it.wikipedia.org/wiki?curid=2400513", "title": "Franco Sbarro", "text": "Biografia.\nNato a Presicce, un piccolo paese del Salento, Franco Sbarro \u00e8 l'unico figlio maschio della famiglia - assieme a lui vi sono tre sorelle maggiori. All'et\u00e0 di 18 anni, Sbarro lascia l'Italia e si dirige in Svizzera dove apre la sua attivit\u00e0 a Grandson, costruendo automobili di sua creazione, unendo componenti meccaniche di grande serie, come motori BMW o Rover, a carrozzerie da lui disegnate.\nLe sue vetture costituiscono un esempio di grande originalit\u00e0 costruttiva e ottengono un discreto successo, specie negli anni ottanta.\nDa ricordare sono la replica della BMW 328, realizzata con grande cura e dotata di motori BMW, il coup\u00e9 su base Audi 100 costruita nel 1974, e la replica della Bugatti Royale, dotata di un motore a 16 cilindri che era la fusione di due motori V8 della Rover.\nAl Salone di Ginevra del 1989, Sbarro presenta la sua ruota orbitale priva di mozzo centrale, applicabile su motociclette e automobili, che sfrutta il principio della motoruota.\nNel 1995 ha fondato a Pontarlier, in Francia, la \"ESPERA\" (\"E\"space \"S\"barro \"P\"\u00e9dagogique d\"'E\"tudes et de \"R\"\u00e9alisations \"A\"utomobiles), una scuola di design dove prosegue la realizzazione di autovetture sperimentali.\nTra le creazioni pi\u00f9 recenti, vi \u00e8 l'Alfa Romeo Sbarro Diva, preparata in collaborazione con l'Alfa Romeo."}
{"id": "2400514", "revid": "125650746", "url": "https://it.wikipedia.org/wiki?curid=2400514", "title": "Movimento armato sardo", "text": "Il Movimento armato sardo, in acronimo MAS, \u00e8 stato un movimento terroristico di stampo indipendentista che ha operato in Sardegna dal 1982 al 1983 rivendicando alcuni omicidi e due sequestri di persona che fruttarono circa mezzo miliardo di lire oltre a vari attentati dinamitardi con vittime sia civili che appartenenti alle forze armate italiane. \nStoria.\nLa sigla \"Mas\" divenne nota nel giugno 1983 quando in un volantino l'organizzazione rivendic\u00f2 una serie di omicidi di testimoni e presunti \"delatori\" o parenti di imputati \"pentiti\". Il primo assassinio risale al 15 giugno 1983 a Mamoiada quando venne ucciso Claudio Balia, fratello di Alberto che era ritenuto un \"pentito\" delle Superanonima gallurese; alcuni giorni dopo venne ucciso anche un macellaio, Gonario Sale, che in un volantino di rivendicazione venne accusato di essere un delatore, il 5 luglio venne ucciso Giovanni Bosco, originario di Benevento, ucciso nel suo distributore di benzina nei pressi di Dorgali in quanto testimone di un rapimento di Pasqualba Rosas.\nVengono poi rivendicati due omicidi commessi tempo prima, quelli dei due pastori di Mamoiada, i fratelli Giuseppe e Giovanni Debuggias, uccisi il primo nel febbraio del 1982 e il secondo nel marzo del 1983. Anche il sequestro dei coniugi Salvatore Buffoni e Rina Mulas venne rivendicato dal MAS: agli ostaggi, dopo la loro liberazione, viene consegnato un volantino che rivendica anche l'omicidio del pastore Ciriaco Demelas ucciso a Bitti il 6 giugno 1983.\nSeguono altri due omicidi, a Oniferi, dove il 10 luglio vengono uccisi nl loro ovile Pietro Paolo Brau e il figlio Bernardo; ad Arzana il 23 agosto venne ucciso l'agente di custodia Antonio Murredda; a Silanus il 12 ottobre venne ucciso il pastore Giovanni Anotonio Faedda (nel novembre 1982 era stato ucciso anche il figlio Giovanni Battista).\nVenne rivendicato anche il sequestro di Anna Bulgari e del figlio Giorgio Calissoni avvenuto nei pressi di Latina il 19 novembre del 1983. Nel processo contro il MAS del 1988, degli undici rinviati a giudizio vennero riconosciuti colpevoli soltanto Claudio Cadinu e Mauro Orunesu, e condannati a 26 e 7 anni di reclusione rispettivamente. Nel 1993 per\u00f2 la corte d'appello ribalter\u00e0 la sentenza e assolver\u00e0 entrambi gli imputati. Non ci furono quindi mai colpevoli per i reati rivendicati dal MAS."}
{"id": "2400520", "revid": "767487", "url": "https://it.wikipedia.org/wiki?curid=2400520", "title": "Contea di Meekatharra", "text": "La contea di Meekatharra \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 100.789 chilometri quadrati ed ha una popolazione di 1.137 abitanti."}
{"id": "2400522", "revid": "1745361", "url": "https://it.wikipedia.org/wiki?curid=2400522", "title": "Razionalizzazione (psicologia)", "text": "La razionalizzazione, in psicologia, \u00e8 un meccanismo di difesa della psiche umana.\nL'espressione, Introdotta da Ernest Jones in un articolo del 1908, indica il tentativo di \"giustificare\", attraverso spiegazioni, argomenti, ipotesi \"di comodo\", un fatto o processo relazionale che il soggetto ha trovato angoscioso, o che ha generato in lui la percezione di una dissonanza cognitiva. In altre parole, la razionalizzazione consiste nell'atteggiamento mentale di mascherare sentimenti, idee e comportamenti percepiti come conflittuali con le proprie vere motivazioni pulsionali o con la realt\u00e0, cos\u00ec da contenere e gestire un'angoscia di tipo nevrotico o psicotico.\nNella celebre favola attribuita a Esopo, \"La volpe e l'uva\", la reazione dell'animale di fronte all'insuccesso della sua azione (\"Nondum matura est, nolo acerbam sumere\", nella versione latina di Fedro) \u00e8 considerata una forma esemplare di razionalizzazione.\nProcedimenti di razionalizzazione occorrono spesso nell'esperienza comune e quotidiana, venendo spesso usati nelle tecniche di neutralizzazione messe in campo dall'individuo e la societ\u00e0 per soluzione, o attenuazione, dei conflitti derivanti da comportamenti trasgressivi, illecite, o devianti."}
{"id": "2400526", "revid": "17204", "url": "https://it.wikipedia.org/wiki?curid=2400526", "title": "Europa universalis rome", "text": ""}
{"id": "2400528", "revid": "204012", "url": "https://it.wikipedia.org/wiki?curid=2400528", "title": "Cappuccio del clitoride", "text": ""}
{"id": "2400531", "revid": "599013", "url": "https://it.wikipedia.org/wiki?curid=2400531", "title": "Danny Invincibile", "text": ""}
{"id": "2400532", "revid": "28592", "url": "https://it.wikipedia.org/wiki?curid=2400532", "title": "Tassi di crescita", "text": ""}
{"id": "2400534", "revid": "339392", "url": "https://it.wikipedia.org/wiki?curid=2400534", "title": "Litorale Sloveno", "text": ""}
{"id": "2400535", "revid": "287204", "url": "https://it.wikipedia.org/wiki?curid=2400535", "title": "Autodromo Hermanos Rodriguez", "text": ""}
{"id": "2400536", "revid": "7336", "url": "https://it.wikipedia.org/wiki?curid=2400536", "title": "Moti armonici", "text": ""}
{"id": "2400537", "revid": "24394884", "url": "https://it.wikipedia.org/wiki?curid=2400537", "title": "Antidolorifici", "text": ""}
{"id": "2400538", "revid": "767487", "url": "https://it.wikipedia.org/wiki?curid=2400538", "title": "Microsoft Entourage", "text": "Microsoft Entourage \u00e8 stato un client di posta elettronica sviluppato da Microsoft per i sistemi operativi macOS. Il software \u00e8 stato commercializzato a partire dall'ottobre 2000 come parte del pacchetto Microsoft Office 2001 (prima, fino a Microsoft Office 98 Macintosh Edition, era presente Outlook Express) fino a Office per Mac 2008, ultima versione in cui \u00e8 stato disponibile.\nA partire da Office Mac 2011 \u00e8 stato rimpiazzato da Microsoft Outlook per Mac."}
{"id": "2400539", "revid": "767487", "url": "https://it.wikipedia.org/wiki?curid=2400539", "title": "Contea di Mingenew", "text": "La contea di Mingenew \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 1.939 chilometri quadrati ed ha una popolazione di 471 abitanti."}
{"id": "2400542", "revid": "599013", "url": "https://it.wikipedia.org/wiki?curid=2400542", "title": "Pedro Paulo de Oliveira", "text": "Caratteristiche tecniche.\nGioca come centrocampista offensivo; con il Vasco da Gama form\u00f2 una buona intesa con Edmundo, ottenendo il soprannome \"Animalzinho\", in correlazione al soprannome \"Animal\" del suo compagno di squadra.\nCarriera.\nClub.\nCresciuto nel Vasco da Gama, dove inizi\u00f2 a sei anni giocando a futsal, pass\u00f2 in prima squadra nel 1995 insieme a Felipe con cui aveva percorso tutto l'iter nelle giovanili, nel 1997 si mise in evidenza durante il campionato, formando insieme a Ramon e Juninho Pernambucano il centrocampo necessario ad innescare la coppia d'attacco Evair-Edmundo.\nDurante la vittoriosa Coppa Libertadores 1998 si rese decisivo durante la sfida contro il Gr\u00eamio ai quarti di finale, marcando due gol. Dopo la vittoria del trofeo, Pedrinho fu convocato per la prima volta per il per affrontare la , ma il 6 settembre, due giorni prima del match, si ruppe il legamento crociato anteriore a causa di un violento intervento del difensore del Cruzeiro Jean Elias, al S\u00e3o Janu\u00e1rio. Dopo sette mesi di riabilitazione, gioc\u00f2 due amichevoli contro Duque de Caxias e Volta Redonda, gli venne riscontrato un altro problema al ginocchio, che lo tenne lontano dai campi per altri 11 mesi, tornando nel febbraio 2000.\nSi trasfer\u00ec al Palmeiras nel 2001; dopo essere stato protagonista di buone prestazioni nel Campeonato Brasileiro, Pedrinho si infortun\u00f2 gravemente contro il Vasco, nuovamente al legamento crociato anteriore, stavolta per\u00f2 del ginocchio sinistro, rimanendo fermo per altri otto mesi.\nNell'ottobre 2002, la CBF rese noto che era risultato positivo ad un test antidoping, che segnal\u00f2 la presenze di bupropione. Nonostante questo, la federazione ammise che il calciatore assumeva tale medicinale con la sua autorizzazione Tornato titolare nel 2004, contribu\u00ec alla qualificazione alla Libertadores, solo un anno dopo la promozione dalla S\u00e9rie B.\nIl 6 marzo 2005, dopo essere rimasto fuori dai giochi da dicembre, Pedrinho torn\u00f2 in occasione del 3 a 1 contro il Santos, fazendo segnando due gol al Parque Antarctica. Dopo l'ennesimo infortunio, si trasfer\u00ec all'Al Ittihad, club dell'Arabia Saudita, per disputare la Coppa del mondo per club FIFA. Torn\u00f2 in Brasile nel 2006 per giocare nel Fluminense, ma a causa di altri infortuni gioc\u00f2 poco, venendo poi ceduto a dicembre.\nMesso sotto contratto dal Santos il 26 gennaio 2007, con Vanderlei Luxemburgo, tecnico che l'aveva convocato in Nazionale nel '98, torn\u00f2 a giocare con regolarit\u00e0. Campione paulista, raggiunse le semifinali di Libertadores.\nIl 3 gennaio 2008, Pedrinho firm\u00f2 un contratto della durata di cinque mesi con l'Al Ain, squadra degli Emirati Arabi Uniti. Nello stesso anno, torn\u00f2 in Brasile nel Vasco in cui aveva iniziato la carriera e che al momento si trovava in grave difficolt\u00e0 in campionato.\nDopo la fine del contratto, si \u00e8 trasferito al Figueirense.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1997, giocando una sola volta per la selezione maggiore nel 2004 contro ."}
{"id": "2400546", "revid": "297059", "url": "https://it.wikipedia.org/wiki?curid=2400546", "title": "Dotto di Bartolini", "text": ""}
{"id": "2400548", "revid": "161374", "url": "https://it.wikipedia.org/wiki?curid=2400548", "title": "Ghiandole del Bartolini", "text": ""}
{"id": "2400549", "revid": "24395022", "url": "https://it.wikipedia.org/wiki?curid=2400549", "title": "Day-hospital", "text": ""}
{"id": "2400551", "revid": "834", "url": "https://it.wikipedia.org/wiki?curid=2400551", "title": "Antiinfiammatori", "text": ""}
{"id": "2400553", "revid": "24395037", "url": "https://it.wikipedia.org/wiki?curid=2400553", "title": "Day Hospital", "text": ""}
