{"id": "2232580", "revid": "2196166", "url": "https://it.wikipedia.org/wiki?curid=2232580", "title": "Castellaro di Albisola Superiore", "text": "Il castellaro di Albisola Superiore \u00e8 un castello in rovina posto sull'omonima collina ad Albisola Superiore, in provincia di Savona, in prossimit\u00e0 della chiesa parrocchiale di San Nicol\u00f2, alla confluenza della valle del Riobasco e della valle del Sansobbia.\nStoria.\nIl castello fu edificato sulla collina del Castellaro in epoca incerta. Il primo documento in cui viene citato risale al 1121 o al 1122. Si suppone, per\u00f2, che l'edificazione di un primo fortilizio sia anteriore a tale data e forse risalga all'epoca romana o preromana (il nome \"castellaro\" indica spesso insediamenti di trib\u00f9 Liguri).\nIl castello fu al centro delle lotte di dominio tra la Repubblica di Genova e Savona e furono proprio i Genovesi ad espugnare il maniero dopo un lungo assedio nel 1227, anche a causa della resa del castello di Stella collegato strategicamente ad Albisola.\nA seguito della sottomissione di Savona nei confronti di Genova, nel 1251, le propriet\u00e0 terriere di Albisola, e quindi anche il castello, passarono sotto il controllo genovese. Oggetto di interventi di rafforzamento durante il XVII secolo per adattarlo alle nuove armi da fuoco, fu abbandonato definitivamente nel 1805.\nStruttura.\nL'aspetto attuale \u00e8 il risultato degli ultimi ammodernamenti effettuati nel corso del XVII e XVIII secolo. Si conservano quasi per intero le mura perimetrali che ricordano nella forma il profilo di una nave con la prua rivolta a nord ovest. Il fortilizio si sviluppa su due livelli diversi, di cui la \"prua\" risulta essere il pi\u00f9 alto.\nRaggiungibile da un sentiero pedonale che si diparte nei pressi della sottostante chiesa di San Nicol\u00f2, ha l'ingresso posto sul lato est. Sotto di esso una grotta artificiale costituisce quella che un tempo doveva essere la polveriera.\nUna tradizione orale locale vuole che esista un passaggio sotterraneo tra il Castellaro e i ruderi della villa romana di Alba Docilia, posti davanti all'attuale stazione ferroviaria.\nNon si tratta solo di una \"tradizione \" orale locale ma di testimonianze orali riportate da chi aveva percorso per lungo tratto quel tunnel, importantissimo per una fortificazione posta a guardia delle valli del Riobasco e del Sansobbia. Successivamente con la costruzione delle nuove vie di comunicazione, ferroviaria prima e autostradale (A10) poi, sicuramente il tunnel divenne inservibile e ostruito nella sua parte finale."}
{"id": "2232581", "revid": "1463849", "url": "https://it.wikipedia.org/wiki?curid=2232581", "title": "Mimma Mondadori", "text": "Biografia.\nFiglia terzogenita di Arnoldo Mondadori, fondatore dell'omonima casa editrice, e di Andreina Monicelli; sorella di Alberto (1914-1976), Giorgio (1917-2009) e Cristina (detta Pucci, 1934-2015), \u00e8 la madre di Leonardo Mondadori.\nDopo essersi occupata di una galleria di grafica a Milano fino alla morte del padre (8 giugno 1971), dal 1972 lavor\u00f2 nell'azienda editoriale di famiglia. Nel 1978 fu la promotrice della \"Fondazione Arnoldo e Alberto Mondadori\"."}
{"id": "2232586", "revid": "22475", "url": "https://it.wikipedia.org/wiki?curid=2232586", "title": "Gigantophis garstini", "text": "Il gigantofide (Gigantophis garstini) era un gigantesco serpente preistorico, vissuto nell'Eocene superiore (circa 40 milioni di anni fa). I suoi resti fossili sono stati ritrovati nella regione del Sahara (Egitto e Algeria).\nDescrizione.\nL'aspetto di questo animale doveva essere molto simile a quello di un gigantesco anaconda; dalla dimensione delle ossa fossili sinora rinvenute, si suppone che questo serpente potesse superare la lunghezza di 10 metri; se cos\u00ec fosse, il gigantofide sarebbe stato pi\u00f9 grande dei maggiori ofidi attuali di un buon dieci per cento. Il corpo del gigantofide era molto grosso, e sicuramente era dotato di una forza notevole. Le vertebre hanno una conformazione primitiva, e permettono di riconoscere questo animale come un appartenente alla famiglia dei madtsoiidi.\nStile di vita.\nProbabilmente il gigantofide viveva in prossimit\u00e0 di stagni o corsi d'acqua in aree dove la vegetazione era rigogliosa; le sue prede abituali dovevano essere piccoli mammiferi, ma \u00e8 molto probabile che il gigantofide si nutrisse anche di animali ben pi\u00f9 grandi come gli antenati degli odierni elefanti (\"Moeritherium\"), della taglia di un maiale, stritolandoli tra le spire.\nFino al 2009, anno della descrizione di \"Titanoboa\", il gigantofide ha detenuto il record di pi\u00f9 grande serpente mai apparso sulla Terra. \u00c8 possibile che serpenti giganti di dimensioni simili fossero relativamente comuni nelle foreste del Paleocene e dell'Eocene, quando il clima era molto pi\u00f9 caldo di oggi."}
{"id": "2232587", "revid": "256896", "url": "https://it.wikipedia.org/wiki?curid=2232587", "title": "Oskar Ursinus", "text": "Biografia.\nCarl Oskar Ursinus studi\u00f2 elettrotecnica e meccanica. In occasione del Internationale Luftfahrtausstellung di Francoforte del 1909 si interess\u00f2 per la prima volta del volo. Appassionato dagli alianti e dal volo a vela, inizi\u00f2 a lavorare per la Borsig come tecnico.\nSuccessivamente, intorno al 1914, per lo sforzo bellico, pass\u00f2 alla Gothaer Waggonfabrik dove disegn\u00f2 la linea dei bombardieri G-Typ. Scrisse articoli tecnici e fu anche direttore di una rivista tecnica per ingegneri, fond\u00f2 la rivista \"Flugsport\".\nModelli e alianti.\nAnche l'aeromodellismo ed il volo a vela interessarono Ursinus. Negli anni'20 del XX secolo si rec\u00f2 presso il primo sito dedicato al volo a vela in Germania, presso Wasserkuppe/Rh\u00f6n.\nLa costante presenza presso il luogo fece diventare conosciuto Ursinus come \"Rh\u00f6nvater Ursinus\".\nSviluppi.\nIl 9 marzo 1968 venne fondata la Oskar Ursinus Vereinigung con sede a Bingen, Landkreis Sigmaringen, una associazione per lo sviluppo dell'hobby del volo. L'associazione fa parte della Experimental Aircraft Association di Oshkosh (Wisconsin)."}
{"id": "2232588", "revid": "22356", "url": "https://it.wikipedia.org/wiki?curid=2232588", "title": "Madtsoiidi", "text": ""}
{"id": "2232591", "revid": "320578", "url": "https://it.wikipedia.org/wiki?curid=2232591", "title": "SS 671", "text": ""}
{"id": "2232593", "revid": "104458", "url": "https://it.wikipedia.org/wiki?curid=2232593", "title": "Stoos", "text": ""}
{"id": "2232594", "revid": "1318658", "url": "https://it.wikipedia.org/wiki?curid=2232594", "title": "Maddalena (disambigua)", "text": ""}
{"id": "2232595", "revid": "125199082", "url": "https://it.wikipedia.org/wiki?curid=2232595", "title": "M\u00fcrren", "text": "M\u00fcrren (toponimo tedesco) \u00e8 un antico insediamento Walser di oltre 400 abitanti, frazione del comune svizzero di Lauterbrunnen, nel Canton Berna (regione dell'Oberland, circondario di Interlaken-Oberhasli). \nLa cittadina si trova al confine ovest della pi\u00f9 estesa area glaciale delle Alpi\u00a0\u2013 denominata Jungfrau-Aletsch - dichiarata nel 2001 dall'UNESCO primo patrimonio mondiale delle Alpi per l\u2019eccezionale valore universale. M\u00fcrren, come l'adiacente Wengen, \u00e8 chiusa al traffico automobilistico. Il villaggio, il pi\u00f9 alto del cantone di Berna ad essere abitato tutto l\u2019anno, si sviluppa su una terrazza naturale sopra uno strapiombo di oltre 700 metri dalla quale si gode di un imponente panorama sulla famosa triade Monch, Jungfrau e Eiger; M\u00fcrren pu\u00f2 essere considerato un valido punto di appoggio per raggiungere il Jungfraujoch Top of Europe (attraverso la ferrovia della Jungfrau, la pi\u00f9 alta d'Europa), visibile ad occhio nudo dalla cittadina.\nTeatro dei primi Campionati mondiali di sci in assoluto, nel 1931, la cittadina \u00e8 soggetta a turismo internazionale, in special modo da parte di orientali. Anche James Bond ha contribuito alla fama della cittadina e del suo comprensorio sciistico. Infatti da M\u00fcrren si raggiunge in funivia lo Schilthorn Piz Gloria, il ristorante girevole set del film \"Agente 007 - Al servizio segreto di Sua Maest\u00e0\".\nGeografia.\nM\u00fcrren si trova su una terrazza a 1650 m di altitudine al di sopra della Valle di Lauterbrunnen, di fronte alla catena della Jungfrau e ai monti Eiger e M\u00f6nch. \u00c8 sita nell\u2019Oberland Bernese a pochi chilometri da Interlaken e da Grindelwald. Di fronte ad essa, sulle pendici della Jungfrau \u00e8 ben visibile Wengen. \nCampionati del mondo di sci e Inferno Races.\nA M\u00fcrren sono stati organizzati i primi Campionati mondiali di sci, nel 1931; \u00e8 stata localit\u00e0 protagonista dei medesimi nuovamente nel 1935. A M\u00fcrren si \u00e8 disputata una gara di Coppa del Mondo di sci alpino 1971.\nM\u00fcrren \u00e8 scenario anche di due gare denominate \"Inferno-Races\": quella invernale, la cui prima edizione risale al 1928, \u00e8 una gara che comprende sci di fondo, slalom gigante e discesa libera. Quest\u2019ultima \u00e8 la pi\u00f9 lunga gara di sci amatoriale al mondo (). La versione estiva \u00e8 un triathlon che prevede in successione l'attraversamento a nuoto del Lago di Thun, un tratto in bicicletta e un tratto di corsa fino all'arrivo sullo Schilthorn per un totale di di dislivello.\nLuoghi d'interesse.\nBirg.\nDa M\u00fcrren, per mezzo di una funivia si raggiunge la stazione Birg ad una quota di circa 2600 metri. Dalla terrazza panoramica a sbalzo nel vuoto, si accede alla \u201cThrill Walk\u201d, una passeggiata per adulti e bambini su passerelle vertiginose in vetro e metallo.\nSchilthorn-Piz Gloria.\nProseguendo dalla stazione Birg con altra funivia si raggiunge lo Schilthorn - Piz Gloria a quasi 3000 metri, ristorante girevole set del film 007 James Bond \u201cAl servizio segreto di sua maest\u00e0\u201d. La struttura offre un panorama a 360 gradi sui ghiacciai e sul lago di Thun. La vista pu\u00f2 spaziare fino alla foresta nera. All\u2019interno sono visitabili il \u201cJames Bond World\u201d un museo interattivo ed un cinema che trattano il film girato della serie 007 James Bond oltre le fasi della costruzione della struttura ricettiva.\nAlmendhubell.\nDa M\u00fcrren si accede tramite funicolare ad un punto panoramico a circa 2000 metri denominato Allmendhubel dove si pu\u00f2 pranzare sulla terrazza dell\u2019omonimo ristorante. Il prato antistante \u00e8 fornito di parco giochi per bambini. In inverno \u00e8 consigliabile noleggiare in paese lo slittino per slittare lungo la dedicata pista di discesa. In alternativa \u00e8 possibile scendere a piedi anche in inverno lungo la medesima traccia. Ci\u00f2 permette di giungere a Blumental (a circa met\u00e0 del percorso di discesa verso M\u00fcrren), localit\u00e0 pianeggiante caratterizzata da una serie di baite in legno e due ristoranti, da cui \u00e8 possibile ammirare il panorama circolare sulla catena della Jungfrau.\nWinteregg.\nDa M\u00fcrren, per una pianeggiante stradina preparata anche per passeggiate invernali fra larici ed abeti, si giunge in circa 30 minuti in localit\u00e0 Winteregg dove \u00e8 possibile pranzare o semplicemente consumare una bevanda. Il ristorante sorge in prossimit\u00e0 della stazione ferroviaria per cui \u00e8 possibile il rientro a M\u00fcrren con treno (servizio ogni 20 minuti). La passeggiata permette di godere del panorama sulla triade Monch, Jungfrau e Eiger da diversa angolazione rispetto a quella di M\u00fcrren. In particolare risulta visibile per tutta la sua estensione il ghiacciaio sottostante la Jungfrau.\nJungfraujoch Top of Europe.\nM\u00fcrren \u00e8 un valido punto d'appoggio per una gita al Jungfraujoch \"Top of Europe\" attraverso la ferrovia pi\u00f9 elevata d'Europa. \nCascate di trummelbach.\nDa Murren, scendendo nella valle di Lauterbrunnen, si possono ammirare le fragorose cascate entrando nelle gole scavate dall'acqua da migliaia di anni con l'ausilio di un ascensore (chiuso d'inverno). Le cascate sono generate dallo scioglimento dei ghiacciai della sovrastante Jungfrau.\nCentro sportivo - centro benessere SPA.\nM\u00fcrren offre un centro sportivo che include, tra l\u2019altro, una piscina, una pista di pattinaggio su ghiaccio ed una pista di curling (che in estate viene trasformata in campo di calcetto). Sono inoltre disponibili due vasche interna ed esterna idromassaggio ed un centro benessere.\nChiese.\nSono presenti una chiesa anglicana, eretta nel 1878, ed una chiesa cattolica.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia ed ospitalit\u00e0.\nM\u00fcrren come le vicine Wengen e Grindelwald \u00e8 dedita principalmente al turismo. \u00c8 soggetta a turismo internazionale specie di giapponesi, indiani ed arabi.\nOffre 17 strutture alberghiere, dalla pensione all\u2019hotel a 4 stelle superior.\nInoltre \u00e8 possibile soggiornare nei rifugi ed ostelli circostanti, alcuni dei quali sono dislocati direttamente sulle piste di sci.\nAccessibilit\u00e0 e trasporti.\nIl paese \u00e8 totalmente chiuso al traffico automobilistico. \u00c8 raggiungibile per mezzo di una funivia che da Lauterbrunnen raggiunge Grutschalp per poi proseguire con un trenino fino a destinazione (Bergbahn Lauterbrunnen-M\u00fcrren); in alternativa \u00e8 raggiungibile da Stechelberg per mezzo di una funivia attraverso la fermata intermedia di Gimmewald.\nIn inverno le strade del paese vengono preparate come fossero piste: questo fa s\u00ec che si possa circolare con gli slittini e permette agli sciatori di ritorno dal comprensorio sciistico sovrastante di raggiungere case e hotel senza togliersi gli sci. \nA M\u00fcrren \u00e8 situata la partenza della funivia che permette di raggiungere il Piz Gloria - Schilthorn, il panoramico ristorante girevole, set del film 007 James Bond \"Al servizio segreto di sua Maest\u00e0\".\nComprensorio sciistico e sport praticabili.\nInverno.\nIl comprensorio di M\u00fcrren offre di piste di sci e snowboard preparate fra cui la famosa pista nera Inferno che scende dallo Schilthorn Piz Gloria sulla quale sono state girate le rocambolesche discese di James Bond. Per gli amanti dello slittino M\u00fcrren offre piste di svariati chilometri ed una rete di itinerari per escursioni. \n\u00c8 possibile estendere la giornata di sci agli altri comprensori della regione Jungfrau (Wengen e Grindelwald) che contano circa 30 impianti e di piste. Nella valle tra Stechelberg e Lauterbrunnen \u00e8 disponibile una pista di sci nordico lunga .\nEstate.\nLa stazione di villeggiatura \u00e8 un punto di partenza per escursioni ( di percorsi), gite ed esperienze nella natura. Le escursioni a tema, come il Nordface Trail dedicato alla storia degli alpinisti della parete nord dell\u2019Eiger, il sentiero panoramico dei fiori invitano a scoprire i dintorni. Per le famiglie con bambini sono disponibili aree attrezzate per giocare e postazioni per picnic.\nM\u00fcrren \u00e8 nota a livello internazionale dagli appassionati di base jumping che si lanciano dal precipizio di oltre 700 metri sul quale sorge. Inoltre \u00e8 molto praticato il parapendio. \nUna via ferrata conduce da M\u00fcrren al sottostante villaggio di Gimmewald.\nLa cittadina offre inoltre il gi\u00e0 citato centro sportivo."}
{"id": "2232596", "revid": "767487", "url": "https://it.wikipedia.org/wiki?curid=2232596", "title": "Haasiophis terrasanctus", "text": "L'aasiofide (Haasiophis terrasanctus) era un serpente preistorico dotato di zampe, vissuto nel Cretaceo superiore (Cenomaniano, circa 100 milioni di anni fa). I suoi resti sono stati ritrovati in Palestina.\nDescrizione.\nConosciuto per un esemplare quasi completo, questo serpente primitivo possedeva una caratteristica particolarmente antiquata: la presenza di due corte zampe posteriori. Serpenti con le zampe, in effetti, erano relativamente comuni durante il Cretaceo, nella prima fase dell'evoluzione di questi animali. L'aasiofide possedeva un corpo appiattito lateralmente e un cranio dotato di un'apertura boccale moderatamente ampia. Le vertebre caudali sembrano particolarmente evolute rispetto a quelle degli altri serpenti cretacei.\nClassificazione.\nL'aasiofide proviene dallo stesso giacimento in cui \u00e8 stato trovato un altro serpente primitivo, \"Pachyrhachis\". Rispetto a quest'ultimo, per\u00f2, \"Haasiophis\" era pi\u00f9 piccolo (lunghezza circa 80 centimetri) e forse pi\u00f9 evoluto. Alcune caratteristiche, inoltre, lo porrebbero in una posizione evolutiva pi\u00f9 avanzata anche rispetto a \"Eupodophis\", un altro serpente cretaceo, a causa della presenza di strutture delle vertebre caudali note come emapofisi."}
{"id": "2232597", "revid": "15431", "url": "https://it.wikipedia.org/wiki?curid=2232597", "title": "Unterterzen", "text": ""}
{"id": "2232598", "revid": "22356", "url": "https://it.wikipedia.org/wiki?curid=2232598", "title": "Haasiophis", "text": ""}
{"id": "2232599", "revid": "22356", "url": "https://it.wikipedia.org/wiki?curid=2232599", "title": "Eupodophis", "text": ""}
{"id": "2232602", "revid": "22356", "url": "https://it.wikipedia.org/wiki?curid=2232602", "title": "Pachyrhachis", "text": ""}
{"id": "2232603", "revid": "15431", "url": "https://it.wikipedia.org/wiki?curid=2232603", "title": "Anz\u00e8re", "text": ""}
{"id": "2232604", "revid": "22356", "url": "https://it.wikipedia.org/wiki?curid=2232604", "title": "Gigantophis", "text": ""}
{"id": "2232607", "revid": "22356", "url": "https://it.wikipedia.org/wiki?curid=2232607", "title": "Titanoboa", "text": ""}
{"id": "2232618", "revid": "729019", "url": "https://it.wikipedia.org/wiki?curid=2232618", "title": "Arteria sigmoidea", "text": "L'arteria sigmoidea \u00e8 un ramo arterioso che nasce dall'arteria mesenterica inferiore. Pu\u00f2 essere unica ma pi\u00f9 spesso si possono riscontrare pi\u00f9 arterie, fino a 7. I rami si anastomizzano tra loro. Il primo, quello pi\u00f9 alto, con la branca discendente dell'arteria colica sinistra quello pi\u00f9 basso con l'arteria emorroidaria superiore.\nL'assenza di quest'ultima anastomosi determina, dal punto di vista dell'irrorazione , un'area critica conosciuta come punto critico di Sudeck.\nOccorre ricordare che l'apparato digerente richiede un sistema vascolare efficiente e questo spiega la presenza di numerose anastomosi. In questo caso le arterie sigmoidee sono anastomizzate tra loro ma anche con gli altri due rami dell'Arteria mesenterica inferiore. Questa complessit\u00e0 del sistema comporta numerose varianti e anomalie."}
{"id": "2232623", "revid": "110157", "url": "https://it.wikipedia.org/wiki?curid=2232623", "title": "Gente nel tempo", "text": "Gente nel tempo \u00e8 un romanzo di Massimo Bontempelli scritto tra il 1935 e il 1936, e uscito a puntate sulla Nuova Antologia nel giugno e nell'agosto del 1936. Venne pubblicato in volume nel 1937.\nTrama.\nIl romanzo si apre con la morte della Gran Vecchia il 26 agosto 1900. Si era trasferita nel paese di Colonna dodici anni prima, ma a parte partecipare alla messa, non aveva mai avuto alcun contatto con il resto del paese. La Gran Vecchia era una donna molto autoritaria che aveva una grande influenza sul figlio Silvano e la nuora Vittoria. La sera prima di morire, la signora convoca il notaio, il medico, il prete e la famiglia. La donna ammonisce Silvano e Vittoria a non avere altri discendenti, li avverte che tutta la famiglia morir\u00e0 giovane, e annuncia loro che durante la notte morir\u00e0. Ci\u00f2 nonostante, non lascia avvicinare nessuno, e tutti trascorrono la notte, insonni, al pianterreno. Il mattino seguente, la Gran Vecchia viene trovata morta.\nQuando il funerale \u00e8 finito, Silvano si rende conto che adesso non ha pi\u00f9 padroni, ma allo stesso tempo sente una sensazione di vuoto, di spaesamento. Vittoria, invece, \u00e8 gi\u00e0 pronta a rinnovare la casa e a guardare il futuro con occhi diversi.\nSilvano si fa amico di Maurizio, un giovane garbato che diventa presto un amico di famiglia, in particolare delle due bambine, Dirce e Nora, con le quali gioca spesso. Passa qualche anno, e i rapporti fra Maurizio e Vittoria si fanno pi\u00f9 intensi, fino a che Vittoria decide di andare a Venezia, e chiede a Maurizio di raggiungerla di nascosto. Quest'ultimo per\u00f2 non riesce a trovare il coraggio di mentire a Silvano, e rimanda. Mentre Vittoria era ancora via, ricorreva l'anniversario della morte della Gran Vecchia, e Silvano comincia a non star bene, e il 26 agosto 1905 muore.\nVittoria e Maurizio, pur liberi da impedimenti, vedono la loro passione raffreddarsi in seguito alla morte di Silvano.\nVittoria si invaghisce dell'idea di trasferirsi a Milano, ma il piano, continuamente posticipato per varie ragioni, non si realizza. Dirce e Nora sono ormai cresciute e, mentre la prima \u00e8 sempre pi\u00f9 riflessiva e chiusa, la seconda \u00e8 invece allegra e spavalda.\nNel quinto anniversario della morte di Silvano, Vittoria si ammala gravemente. L'abate Clementi, memoria storica di Colonna, si accorge della ricorrenza delle morti della Gran Vecchia e di Silvano, e prevede che anche Vittoria morir\u00e0 quel giorno. Invece Vittoria si riprende completamente e trascorre alcuni mesi in piena salute, ma sul finire dell'anno ha una ricaduta e muore delirando.\nDirce e Nora si trovano sole e si trasferiscono a Milano. All'inizio della prima guerra mondiale decidono di prendere parte alle operazioni di soccorso. Questo le riporta, verso la fine del 1915, a Colonna. Nel paese, nel frattempo, si era sparsa la voce che loro erano vittime di una maledizione per cui un membro della famiglia dovesse morire ogni cinque anni. Nora e Dirce erano all'oscuro di ci\u00f2, ma una ragazza del villaggio lo riferisce loro proprio alla sera dell'ultimo dell'anno: le due sorelle, sapendosi le uniche sopravvissute della loro famiglia, trascorrono la notte in ansia, con la paura che una di loro debba morire. Non succede niente, e il giorno dopo si convincono che le voci sulla maledizione erano infondate.\nLa loro vita torna a scorrere normale a Milano. Quando la guerra era finita da un pezzo, ad un ballo Nora ritrova Dario, un soldato che lei aveva curato durante il conflitto. I due si innamorano e, lasciando Dirce sola, si mettono a viaggiare per l'Italia. Dirce un giorno riceve la visita di uno sconosciuto, che era stato servitore di Silvano, ma lei non l'aveva riconosciuto subito. Costui le riporta la notizia della morte di uno zio, di cui loro non erano a conoscenza, che da giovanissimo aveva abbandonato la casa della Grande Vecchia ed era emigrato in America. Quando sent\u00ec che in Europa la grande guerra stava dilagando, lo zio decise di tornare in Italia e di arruolarsi. Piuttosto presto, per\u00f2 fu ucciso: la morte risaliva al 1915. Dirce al sentire la data si ricorda della profezia che aveva appreso a Colonna, e decide di tornare al villaggio per parlare con l'abate Clementi.\nMentre era assente, Nora ritorna a casa: \u00e8 stata abbandonata da Dario e aspetta un bambino. Dirce e Nora trascorrono i mesi seguenti nell'attesa della nascita in allegria e trepidazione, con la speranza che essa possa finalmente spezzare la sentenza della Grande Vecchia. Il bambino nasce in salute, ma dopo poco tempo una febbre improvvisa lo uccide. Le sorelle cadono disperate, non solo per la morte del piccolo, ma anche perch\u00e9, essendo il 1920, vedono riaffacciarsi il fatto che il loro destino \u00e8 ormai segnato. Avranno solo cinque anni da vivere, poi una di loro dovr\u00e0 morire.\nLe sorelle a stento ritornano ad un ciclo di vita normale e intraprendono anche dei viaggi. Quando si avvicina il quinto anno, per\u00f2, il comportamento di Dirce si fa pi\u00f9 strano, cercando di buttare Nora nelle braccia di altri uomini, con la speranza che sopraggiunga una nuova nascita. Nora comincia ad accorgersene e invita Dirce a stare tranquilla perch\u00e9 lei sa cosa fare. Decidono di tornare a Colonna e aspettare l'anno nella vecchia casa. Durante la notte di capodanno, Nora si allontana e viene trovata morta il giorno dopo. Dirce, disperata, si reca dall'abate Clementi a cercare consolazione, ma la sua reazione \u00e8 fredda. Dirce, invecchiata e coi capelli bianchi, si mette a chiedere l'elemosina fuori dalla chiesa, non riconosciuta da nessuno."}
{"id": "2232636", "revid": "153409", "url": "https://it.wikipedia.org/wiki?curid=2232636", "title": "La Rioja (comunit\u00e0 autonoma e provincia spagnola)", "text": ""}
{"id": "2232638", "revid": "92723", "url": "https://it.wikipedia.org/wiki?curid=2232638", "title": "Pamantasan ng Lungsod ng Maynila", "text": ""}
{"id": "2232639", "revid": "287204", "url": "https://it.wikipedia.org/wiki?curid=2232639", "title": "Premi C\u00e9sar 2008", "text": "La cerimonia di premiazione della 33\u00aa edizione dei Premi C\u00e9sar si \u00e8 svolta il 22 febbraio 2008 al Th\u00e9\u00e2tre du Ch\u00e2telet di Parigi. \u00c8 stata presieduta da Jean Rochefort e presentata da Antoine de Caunes. \u00c8 stata trasmessa da Canal+.\nI film che hanno ottenuto il maggior numero di candidature (undici) sono stati \"La vie en rose\" (\"La M\u00f4me\") di Olivier Dahan e \"Un secret\" di Claude Miller. Il film che ha vinto il maggior numero di premi (cinque) \u00e8 stato \"La vie en rose\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "2232644", "revid": "1543377", "url": "https://it.wikipedia.org/wiki?curid=2232644", "title": "Nazionale di rugby a 15 del Pakistan", "text": "La nazionale di rugby XV del Pakistan \u00e8 inclusa nel terzo livello del rugby internazionale."}
{"id": "2232645", "revid": "198277", "url": "https://it.wikipedia.org/wiki?curid=2232645", "title": "Virtus Pallacanestro Bologna 2000-2001", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2000-2001.\nStagione.\nLa stagione 2000-2001 della Virtus Pallacanestro Bologna sponsorizzata Kinder \u00e8 la 65\u00aa nel massimo campionato italiano di pallacanestro, la Serie A1.\nRoster.\n\"Aggiornato al 27 novembre 2020\""}
{"id": "2232648", "revid": "110157", "url": "https://it.wikipedia.org/wiki?curid=2232648", "title": "Campionato europeo di pallavolo maschile 1948", "text": "Il campionato europeo di pallavolo maschile 1948 si \u00e8 svolto dal 24 al 26 settembre 1948 a Roma, in Italia: al torneo hanno partecipato sei squadre nazionali europee e la vittoria finale \u00e8 andata per la prima volta alla .\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nCecoslovacchia(Primo titolo)\nSecondo posto.\nFrancia\nTerzo posto.\nItalia"}
{"id": "2232649", "revid": "57342", "url": "https://it.wikipedia.org/wiki?curid=2232649", "title": "Premio C\u00e9sar per la migliore sceneggiatura originale", "text": "Il premio C\u00e9sar per la migliore sceneggiatura originale (\"C\u00e9sar du meilleur sc\u00e9nario original\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" alla miglior sceneggiatura originale di un film di produzione francese uscito nelle sale cinematografiche nel corso dell'anno precedente.\n\u00c8 stato introdotto nel 2006, contestualmente al premio per il miglior adattamento, in sostituzione del premio per la migliore sceneggiatura originale o il miglior adattamento assegnato dal 1976 al 1982 (ad eccezione del triennio dal 1983 al 1985 nel quale sono stati assegnati due distinti premi).\nAlbo d'oro.\nI vincitori sono indicati in grassetto, a seguire gli altri candidati."}
{"id": "2232655", "revid": "57342", "url": "https://it.wikipedia.org/wiki?curid=2232655", "title": "Premio C\u00e9sar per il miglior adattamento", "text": "Il premio C\u00e9sar per il miglior adattamento (\"C\u00e9sar du meilleur sc\u00e9nario adaptation\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" alla miglior sceneggiatura, adattata da un'opera preesistente, di un film di produzione francese uscito nelle sale cinematografiche nel corso dell'anno precedente.\n\u00c8 stato introdotto nel 2006, contestualmente al premio per la migliore sceneggiatura originale, in sostituzione del premio per la migliore sceneggiatura originale o il miglior adattamento assegnato dal 1976 al 2005 (ad eccezione del triennio dal 1983 al 1985 nel quale sono stati assegnati due distinti premi).\nAlbo d'oro.\nI vincitori sono indicati in grassetto, a seguire gli altri candidati."}
{"id": "2232657", "revid": "110157", "url": "https://it.wikipedia.org/wiki?curid=2232657", "title": "Federazione di rugby a 15 del Pakistan", "text": "La Federazione Rugby XV del Pakistan (in inglese \"Pakistan Rugby Union\") \u00e8 l'organo che governa il Rugby a 15 nel Pakistan.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2232667", "revid": "34928", "url": "https://it.wikipedia.org/wiki?curid=2232667", "title": "Scommessa", "text": ""}
{"id": "2232673", "revid": "158913", "url": "https://it.wikipedia.org/wiki?curid=2232673", "title": "UILM", "text": ""}
{"id": "2232675", "revid": "767487", "url": "https://it.wikipedia.org/wiki?curid=2232675", "title": "Matmos", "text": "I Matmos sono un duo di musica elettronica nato a San Francisco e poi trasferitosi a Baltimora composto da M.C. Schmidt e Drew Daniel, compagni nella vita oltre che nell'arte.\nCarriera.\nDopo essersi conosciuti durante gli anni novanta, i Matmos, costituiti da Drew Daniel e Martin C. Schmidt, pubblicarono nel 1997 il primo album omonimo, caratterizzato da campionamenti tratti dal tessuto nervoso di un'aragosta, capelli che vengono tagliati, pagine sfogliate da un libro e molti altri. L'anno successivo usc\u00ec \"Quasi-Objects\", album simile in stile all'esordio.\nIl successivo \"The West\", pubblicato nel 1999, fu il primo album a presentare fonti sonore tratte da strumenti musicali acustici. Dopo essere entrati in contatto con Bj\u00f6rk durante le sessioni del suo album \"Homogenic\" (2001), ripresero una collaborazione con la cantante negli anni 2001 e 2004, periodi in cui programmarono le sue tracce \"Aurora\", \"An Echo, A Stain\", \"Hidden Place\", \"Unison\" e \"Who is It\": tutte presenti negli album \"Vespertine\" (2001) e \"Med\u00falla\" (2004).\nI seguenti \"A Chance To Cut Is A Chance To Cure\" e \"The Civil War\", rispettivamente usciti nel 2001 e nel 2003, sono entrambi concept album: il primo presenta esclusivamente riferimenti ai procedimenti chirurgici che avvengono in un ospedale, mentre il secondo \u00e8 ispirato alla guerra civile inglese.\nL'album \"The Rose Has Teeth In The Mouth Of A Beast\", pubblicato nel 2006, omaggia personaggi di estrazione molto differente fra loro. Essi includono il filosofo Ludwig Wittgenstein, gli attori pornografici Boyd McDonald e James Bidgood, la scrittrice Patricia Highsmith, Ludovico II di Baviera e William Burroughs.\nDurante la loro carriera i Matmos hanno collaborato con numerosi musicisti e progetti includenti Kid 606, Iao Core, J. Lesser, e So Percussion.\nStile musicale.\nIspirata dall'arte concettuale, e spesso aiutata da altri musicisti, la formazione rielabora le eredit\u00e0 di Pierre Schaeffer e della musica concreta esplorando combinazioni e convergenze nell'intreccio tra suono e ritmo. La loro musica, che spazia dal rock alla musica elettroacustica, alla musica cosmica e, in generale, alle avanguardie novecentesche, \u00e8 spesso realizzata adoperando campionamenti tratti dai pi\u00f9 svariati \"oggetti non musicali\" ma anche, a partire dall'album \"The West\", utilizzando strumenti musicali della tradizione americana. Vennero inoltre definiti \"il pi\u00f9 elettronico dei gruppi post rock americani.\""}
{"id": "2232677", "revid": "122246", "url": "https://it.wikipedia.org/wiki?curid=2232677", "title": "Campionati mondiali di pallavolo maschile", "text": ""}
{"id": "2232680", "revid": "66387", "url": "https://it.wikipedia.org/wiki?curid=2232680", "title": "Slew rate", "text": ""}
{"id": "2232687", "revid": "1186766", "url": "https://it.wikipedia.org/wiki?curid=2232687", "title": "Abu (personaggio)", "text": "Abu \u00e8 uno dei personaggi del film Disney \"Aladdin\", de \"Il ritorno di Jafar\" e di \"Aladdin e il re dei ladri\", apparsi poi in seguito nella serie animata. \u00c8 il fidato compagno di avventure di Aladdin.\nCaratteristiche.\nScimmia dalla piccola taglia, indossa un fez e un gilet aperto davanti. Agile e scattante, furba e scaltra, compie con Aladdin molti furti al mercato di Agrabah. Anche se la sua avidit\u00e0 mette a rischio la vita di Aladdin nella Caverna delle Meraviglie, poich\u00e9 tenta di impadronirsi di un enorme rubino, Abu dimostra anche una generosit\u00e0 inaspettata, dando un pezzo di pane a dei bambini affamati (sebbene ne sembri quasi costretto per buon senso dopo averne mangiato met\u00e0 e principalmente dopo che lo fa Aladdin). Se c'\u00e8 un personaggio che Abu non pu\u00f2 proprio sopportare \u00e8 il pappagallo Iago: quando nel primo film sono nemici, tenta di ostacolare i suoi piani in ogni modo; quando Iago si pente, la gelosia per il rapporto instaurato con Aladdin porta Abu a far scoprire il pappagallo da Raja, tigre di Jasmine: ci\u00f2 scatener\u00e0 una lite tra Aladdin e il sultano. Abu per\u00f2 partecipa anche con coraggio alle battaglie: Jafar stesso lo imprigiona insieme agli altri per tenerlo fuori portata o lo trasforma in un pupazzetto meccanico.\nAbu non compare nel racconto originale, mentre vi \u00e8 un personaggio dallo stesso nome nel film \"Il ladro di Bagdad\", che ha ispirato in parte il film Disney; compagno del protagonista, \u00e8 tuttavia un ragazzino e non una scimmia, ma condivide la furbizia e l'avidit\u00e0 con il personaggio animato."}
{"id": "2232689", "revid": "81657951", "url": "https://it.wikipedia.org/wiki?curid=2232689", "title": "Tappeto volante (personaggio)", "text": ""}
{"id": "2232692", "revid": "767487", "url": "https://it.wikipedia.org/wiki?curid=2232692", "title": "Jann Arden", "text": "Alcuni brani pi\u00f9 famosi che le appartengono sono \"Could I be your girl\" e \"Insensitive\", che \u00e8 stato, fino ad oggi, uno dei suoi maggiori successi.\nDa bambina si \u00e8 trasferita a Springbank, in Alberta, dove ha frequentato la Springbank Community High School.\nCarriera.\nDopo aver passato buona parte degli anni ottanta suonando la propria musica nei locali, nel 1992 riesce a pubblicare il suo primo album \"Time for Mercy\", da cui viene estratto il singolo \" I Would Die for You\". Entrambi i dischi ottengono una buona accoglienza, ma la vera popolarit\u00e0 arriver\u00e0 soltanto con il secondo album \"Living Under June\", pubblicato nel 1994. Il primo singolo da esso estratto \"Insensitive\", inserito nella colonna sonora del film \"Amare \u00e8...\" con Christian Slater ottiene un notevole successo, riuscendo ad arrivare alla dodicesima posizione della \"Billboard Hot 100\".\nI lavori successivi della cantante includono \"Happy?\" del 1997, \"Blood Red Cherry\" del 2000 e \"Love is the Only Soldier\" del 2003. Nel 2001 \u00e8 stato inoltre pubblicato un greatest hits della cantante intitolato \"Greatest Hurts\" e nel 2001 un album dal vivo \"Jann Arden Live with the Vancouver Symphony Orchestra\". Soltanto nel 2005 \u00e8 stato pubblicato il suo sesto album di inediti, intitolato semplicemente \"Jann Arden\", a cui \u00e8 seguito nel 2007 \"Uncover Me\", album di cover. Nello stesso anno Jann Arden ha girato gli Stati Uniti in tour insieme a Michael Bubl\u00e9.\nNel corso della sua carriera, la Arden ha ricevuto un totale di 19 nomination ai Juno Award, vincendone otto, incluso \"compositore dell'anno\" nel 1995 e nel 2002, ed \"artista femminile dell'anno\" nel 1995 e nel 2001. Nel marzo del 2006 le \u00e8 stata intitolata una delle stelle della Walk of Fame canadese.\nImpersona se stessa nella serie tv (2019)."}
{"id": "2232694", "revid": "19580", "url": "https://it.wikipedia.org/wiki?curid=2232694", "title": "Strada Europea E75", "text": ""}
{"id": "2232698", "revid": "767487", "url": "https://it.wikipedia.org/wiki?curid=2232698", "title": "European Film Awards 2003", "text": "La 16\u00aa edizione della cerimonia di premiazione degli European Film Awards si \u00e8 tenuta il 6 dicembre 2003 all'Arena di Berlino, Germania e presentata da Heino Ferch.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2232701", "revid": "320578", "url": "https://it.wikipedia.org/wiki?curid=2232701", "title": "Strada Europea E5", "text": ""}
{"id": "2232703", "revid": "124123", "url": "https://it.wikipedia.org/wiki?curid=2232703", "title": "Allan Octavian Hume", "text": " Fu anche membro della Societ\u00e0 Teosofica."}
{"id": "2232704", "revid": "110157", "url": "https://it.wikipedia.org/wiki?curid=2232704", "title": "Gyda (fiume)", "text": "La Gyda \u00e8 un fiume della Russia siberiana nordoccidentale (Circondario Autonomo Jamalo-Nenec), tributario del mare di Kara.\nIl suo bacino si estende nella parte settentrionale della penisola omonima; nasce come emissario del lago \"Chosato\", scorrendo successivamente con direzione sudoccidentale e sfociando poi nella parte sudorientale della \"baia di Gyda\", insenatura del pi\u00f9 grande mare di Kara. I suoi affluenti principali sono i fiumi \"Njavujacha\", \"Nejjacha\", \"Chydentojacha\", \"Adasejacha\" dalla sinistra idrografica, \"Lumpadajacha\" dalla destra.\nIl bacino del fiume \u00e8 coperto dalla tundra artica e quasi spopolato, vista l'elevata latitudine che determina un clima rigido, di tipo artico. Il fiume \u00e8 gelato in superficie per la maggior parte dell'anno (in media da otto a nove mesi); il periodo di gelo si estende mediamente dalla fine di settembre o dai primi di ottobre fino alla seconda met\u00e0 di giugno."}
{"id": "2232708", "revid": "122246", "url": "https://it.wikipedia.org/wiki?curid=2232708", "title": "Campionato europeo dei Piccoli Stati di pallavolo femminile", "text": ""}
{"id": "2232709", "revid": "767487", "url": "https://it.wikipedia.org/wiki?curid=2232709", "title": "Chanda (fiume)", "text": "Il Chanda () \u00e8 un fiume della Siberia orientale, affluente di destra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume ha origine dai monti Sette-Daban e scorre prevalentemente in direzione occidentale; sfocia nel fiume Aldan a 623\u00a0km dalla sua foce nella Lena. La lunghezza del Chanda \u00e8 di 281\u00a0km, l'area del suo bacino \u00e8 di 8\u00a0790\u00a0km\u00b2. "}
{"id": "2232710", "revid": "122246", "url": "https://it.wikipedia.org/wiki?curid=2232710", "title": "Campionato europeo dei Piccoli Stati di pallavolo femminile 2000", "text": ""}
{"id": "2232711", "revid": "122246", "url": "https://it.wikipedia.org/wiki?curid=2232711", "title": "Campionato europeo dei Piccoli Stati di pallavolo femminile 2002", "text": ""}
{"id": "2232713", "revid": "122246", "url": "https://it.wikipedia.org/wiki?curid=2232713", "title": "Campionato europeo dei Piccoli Stati di pallavolo femminile 2004", "text": ""}
{"id": "2232714", "revid": "375960", "url": "https://it.wikipedia.org/wiki?curid=2232714", "title": "Khanda (fiume)", "text": ""}
{"id": "2232715", "revid": "122246", "url": "https://it.wikipedia.org/wiki?curid=2232715", "title": "Campionato europeo dei Piccoli Stati di pallavolo femminile 2007", "text": ""}
{"id": "2232716", "revid": "339392", "url": "https://it.wikipedia.org/wiki?curid=2232716", "title": "Campionato europeo dei Piccoli Stati di pallavolo femminile 2004 (Qualificazioni)", "text": ""}
{"id": "2232717", "revid": "339392", "url": "https://it.wikipedia.org/wiki?curid=2232717", "title": "Campionato europeo dei Piccoli Stati di pallavolo femminile 2007 (Qualificazioni)", "text": ""}
{"id": "2232722", "revid": "122246", "url": "https://it.wikipedia.org/wiki?curid=2232722", "title": "Campionato europeo dei Piccoli Stati di pallavolo maschile", "text": ""}
{"id": "2232727", "revid": "767487", "url": "https://it.wikipedia.org/wiki?curid=2232727", "title": "Juan Atkins", "text": "Assieme a Derrick May e Kevin Saunderson \u00e8 considerato l'inventore del genere musicale Techno.\nBiografia.\nPrimi anni.\nNato a Detroit e figlio di un organizzatore di concerti, Atkins impar\u00f2 a suonare il basso elettrico, la batteria e la chitarra. Con i compagni di scuola Derrick May e Kevin Saunderson era solito sintonizzarsi sulla stazione radio WGPR per sentire gli show dello storico dj The Electrifying Mojo.\nA sedici anni sent\u00ec per la prima volta musica elettronica in un brano dei Parliament. In un'intervista rilasciata diversi anni dopo, ricord\u00f2 le sue impressioni nell'aver sentito l'insolito suono dei sintetizzatori, etichettandolo come \"atterraggio di UFO\".\nDeep Space Soundworks.\nAbbandon\u00f2 presto il basso elettrico ed acquist\u00f2 il suo primo sintetizzatore, un Korg MS-10, iniziando a registrare le sue produzioni usando anche un mixer per funzioni di overdubbing.\nIn seguito insegn\u00f2 l'arte del mixaggio a Derrick May e cominciarono a tenere dj set sotto il nome \"Deep Space\". Portarono alcune loro registrazioni a Mojo, che le propose nel suo show nel 1981. Continu\u00f2 anche la collaborazione con Kevin Saunderson, con il quale crearono un locale apposito in Detroit per dj emergenti.\nNel 1981 prese vita il progetto \"Cybotron\", composto da Atkins e dal musicista Rick Davis. L'anno successivo il loro singolo \"Cosmic Cars\" ebbe un buon successo.\nRegistrarono il loro album di debutto \"Enter\", e poco dopo firmarono per la \"Fantasy Records\".\nIl brano \"Clear\" colp\u00ec in pieno nella direzione voluta da Atkins, con un sound che pochi anni dopo diverr\u00e0 noto come \"Techno\". \"Clear\" fuse gli elementi elettronici presi in prestito dai Kraftwerk con la musica da club.\nAtkins considerava il singolo \"Techno City\" come il miglior prodotto mai realizzato dai Cybotron, una composizione di funk sintetico che sarebbe stata pi\u00f9 intonata con la tradizione musicale tedesca, pi\u00f9 che per quella afro-americana, ma dopo aver ascoltato il brano \"Planet Rock\" di Afrika Bambaataa cap\u00ec che la via verso il sound ricercato era ancora lunga e decise di rimettersi a sperimentare, incoraggiando Saunderson e May nel fare lo stesso.\nNel 1985 Juan lasci\u00f2 i Cybotron a causa di divergenze artistiche con il collega Davis. Davis voleva indirizzare i Cybotron verso atmosfere rock, mentre Atkins avrebbe voluto continuare sulla strada solcata da \"Clear\".\nModel 500.\nAtkins inizi\u00f2 a produrre musica come \"Model 500\" nel 1985 fondando l'etichetta Metroplex. Gli amici May, Saunderson ed Eddie Fowlkes, pubblicarono alcuni singoli sulla label.\nIl suo primo singolo, \"No Ufo's\", fu una hit a Detroit e Chicago, e venne seguita da una serie di altre tracce techno, che gli guadagnarono il soprannome di \"Padrino della Techno\". Successivamente i suoi lavori saranno pubblicati in Europa, influenzando cos\u00ec un'altra generazione di giovani.\nInfiniti.\nNegli anni a seguire, Atkins ha pubblicato anche lavori sotto lo pseudonimo \"Infiniti\", con suoni indirizzati verso una techno meno commerciale.\nStile musicale.\nI primi lavori di Atkins sono considerati \"Electro\". Negli anni il suo sound matur\u00f2 e crebbe in complessit\u00e0, e molte delle sue creazioni recenti sono costituite da complicate strutture ritmiche e sonore. Oggi, questo tipo di techno \u00e8 considerato il suo genere.\nInfluenze.\nAtkins e gli altri artisti di Detroit hanno sempre citato lo show di Charles \"Electrifyin' Mojo\" Johnson come una forte influenza musicale. Mojo, uno storico dj detroitiano era solito suonare eclettici mix di Kraftwerk, Parliament, B-52's e Prince. Insieme a Derrick May, Atkins produsse remix per lo show di Mojo e dopo questa collaborazione, iniziarono a produrre musica originale.\nDiscografia.\nCome Cybotron, con Richard Davis (1981\u20131983)\nCome Model 500 (1985\u2013in attivit\u00e0)\nCome Infiniti (1991\u20131995)\nCome Model 600 (2002)\nCome Juan Atkins"}
{"id": "2232730", "revid": "21880", "url": "https://it.wikipedia.org/wiki?curid=2232730", "title": "Friedrich Alexander von Humboldt", "text": ""}
{"id": "2232731", "revid": "726455", "url": "https://it.wikipedia.org/wiki?curid=2232731", "title": "Chiesa polacco-cattolica", "text": "La Chiesa polacco-cattolica ( \"Ko\u015bci\u00f3\u0142 Polskokatolicki w RP\") \u00e8 una chiesa vetero-cattolica legalmente operante sul territorio polacco, membro dell'Unione di Utrecht delle Chiese vetero-cattoliche, del Consiglio Mondiale delle Chiese, della Conferenza delle Chiese Europee e del Consiglio Ecumenico di Polonia. L'organo della comunit\u00e0 \u00e8 il giornale \"Rodzina\". Il capo della chiesa \u00e8 il vescovo Wiktor Wysocza\u0144ski. La Chiesa non fa parte della Chiesa cattolica romana e non \u00e8 in comunione con il Papa.\nStoria.\nLa Chiesa polacco-cattolica, denominata fino al 1951 Chiesa cattolica nazionale polacca, ha origine nell'ultimo decennio del XIX secolo. Il motivo scatenante furono le proteste dei cattolici polacchi immigrati negli Stati Uniti d'America contro la tendenza della Chiesa cattolica romana a nominare parroci sacerdoti di origine prevalentemente tedesca o irlandese. In un memoriale presentato al Vaticano nel 1898 i fedeli chiedevano, come condizioni preliminari per la nomina a parroco, la conoscenza della situazione finanziaria della parrocchia, la capacit\u00e0 di usare per la liturgia la lingua polacca e l'impegno a seguire e formare i sacerdoti di origine polacca. Le richieste elencate nel memoriale non furono per\u00f2 accettate e a Scranton in Pennsylvania sorse cos\u00ec la prima parrocchia indipendente, evento che viene considerato l'atto fondativo della Chiesa cattolica nazionale polacca. La nuova Chiesa, dopo la consacrazione di Franciszek Hodur a vescovo nel 1907, divenne un membro dell'Unione di Utrecht.\nIn questa fase iniziale, lo slogan principale del programma sociale e religioso della nuova chiesa era \"Servire la Patria\", con un esplicito riferimento al sostegno per la riconquista dell'indipendenza della Polonia, sentimento patriottico molto diffuso tra gli immigrati polacchi. In base a questa impostazione, il vescovo Hodur si rese conto della necessit\u00e0 di stabilire contatti e mantenere legami con la madrepatria e non appena la Polonia riconquist\u00f2 la sua indipendenza nel 1918, al termine della Prima guerra mondiale, fece in modo di estendere anche al territorio polacco la presenza della Chiesa. Questa espansione incontr\u00f2 tuttavia notevoli difficolt\u00e0 per la mancanza di un riconoscimento legale formale, che venne acquisito pienamente solo nel febbraio del 1946 tramite il ministero della pubblica amministrazione, nonostante il governo comunista polacco, insediatosi l'anno precedente, mantenesse una certa diffidenza, per il fatto che il vescovo Hodur era cittadino statunitense.\nNell'autunno del 1951, sotto la pressione delle autorit\u00e0 comuniste e in seguito all'arresto del vescovo J\u00f3zef Padewski e di padre Edward Narbutt-Narbuttowicz, il ramo polacco della Chiesa proclam\u00f2 la sua indipendenza dal ramo americano cambiando anche la denominazione in \"Chiesa polacco-cattolica\". Nuovo leader fu nominato padre J\u00f3zef Dobrochowski che, in stretta collaborazione con padre Eugeniusz Kriegelewicz, segu\u00ec gli ordini delle autorit\u00e0 comuniste che in questo modo avevano il controllo totale della Chiesa: infatti la nomina e la revoca dei vescovi, la gestione del personale e il finanziamento delle opere erano tutte a carico dell'amministrazione dello stato.\nTra le funzioni della nuova chiesa era prevista l'organizzazione di messe per la celebrazione della festa del 22 luglio, anniversario della proclamazione della Costituzione polacca del 1952, e l'invio di lettere di congratulazioni alle autorit\u00e0 in occasione delle altre ricorrenze.\nDopo la caduta dei regimi comunisti, il Parlamento polacco ridefin\u00ec lo status giuridico della Chiesa con una legge approvata il 30 giugno 1995 che regola i rapporti reciproci tra lo Stato e la Chiesa polacco-cattolica della Repubblica di Polonia (Dz. U. Nr 97, poz. 482).\nIl 26 maggio 2000, la Chiesa polacco-cattolica e la Chiesa cattolica della Polonia stabilirono un patto congiunto di reciproco rispetto e cooperazione.\nPrincipi teologici, culto e liturgia.\nIn base ai suoi principi attuali, la Chiesa polacco-cattolica dichiara come verit\u00e0 di fede e di morale i principi enunciati nella Bibbia e riconosce come validi i simboli di fede e le conclusioni stabilite nei sette concili ecumenici del primo millennio.\nIl peccato viene considerato come un atto volontario e intenzionale di rottura dell'alleanza con Dio e di violazione dei comandamenti. Vengono riconosciuti come peccati capitali gli stessi peccati stabiliti dal culto cattolico romano (superbia, invidia, lussuria, ira, avarizia, accidia e gola).\nIl peccato pu\u00f2 essere assolto da un sacerdote tramite il sacramento della Riconciliazione (la confessione), a patto che il peccatore sia sinceramente pentito, sia totalmente sincero con il confessore, sia consapevole della necessit\u00e0 di riflettere sulle proprie azioni al fine di migliorare il proprio comportamento futuro e sia disposto a risarcire Dio e il prossimo tramite la penitenza stabilita dal confessore.\nLa Chiesa polacco-cattolica prevede due forme di confessione: quella individuale, diretta tra il fedele e il suo confessore, e quella comunitaria di fronte all'altare, che pu\u00f2 esercitarsi sia come cerimonia a s\u00e9 stante che nell'ambito della messa nella parte denominata \"regola della Penitenza\". \u00c8 stabilito per precetto che la confessione individuale sia obbligatoria per i bambini e per i giovani al di sotto dei 18 anni di et\u00e0, mentre per gli adulti \u00e8 raccomandata ogni volta in cui se ne senta il bisogno.\nIl culto e la liturgia non si discostano di molto da quelli della Chiesa cattolica romana: la Santissima Trinit\u00e0 viene concepita come divinit\u00e0 unitaria ed \u00e8 molto forte la venerazione di Maria Madre di Dio, che occupa un ruolo speciale. Vengono venerati anche gli apostoli, le creature angeliche, i martiri e i santi, questi ultimi concepiti come agenti inviati da Dio tra gli uomini.\nIl punto centrale della liturgia \u00e8 la messa intesa come celebrazione del sacrificio di Cristo Redentore.\nClero.\nNel 2009 la Chiesa polacco-cattolica comprendeva 80 parrocchie con 111 sacerdoti. Un sacerdote deve essere di sesso maschile, laureato all'Accademia di Teologia Cristiana di Varsavia, specializzato in teologia cattolica e aver frequentato il Seminario Maggiore della Chiesa polacco-cattolica a Varsavia. I candidati devono inoltre avere l'approvazione da parte delle autorit\u00e0 della Chiesa. Diversamente dalla sua chiesa madre negli Stati Uniti, i membri del clero della Chiesa polacco-cattolica sono tenuti al celibato.\nTutti i candidati al ruolo di vescovo devono essere ordinati all'episcopato da almeno tre vescovi membri della Conferenza episcopale vetero-cattolica internazionale dell'Unione di Utrecht. Il capo della Chiesa, \u00e8 un vescovo selezionato dal Sinodo Nazionale."}
{"id": "2232741", "revid": "287204", "url": "https://it.wikipedia.org/wiki?curid=2232741", "title": "Tablebase", "text": "Negli scacchi, una tablebase \u00e8 un database di tutte le posizioni possibili in un finale. Grazie ad esse \u00e8 possibile conoscere il risultato finale di una data posizione (vittoria del Bianco, del Nero o patta) e anche il numero delle mosse necessarie per la vittoria nel caso che i due giocatori giochino nel miglior modo possibile. Le \"tablebase\" indicano inoltre le migliori mosse possibili in ogni posizione.\nAttualmente sono state risolte tutte le posizioni in cui sono presenti sulla scacchiera sette o meno pezzi (inclusi i due re). La soluzione di queste posizioni ha migliorato la comprensione dei finali: alcune posizioni che venivano considerate patte sono state invece risolte come vittorie, in alcuni casi con sequenze di pi\u00f9 di cento mosse, molto al di l\u00e0 della possibilit\u00e0 di calcolo di un umano o di un motore scacchistico. Le \"tablebase\" hanno inoltre facilitato la composizione degli studi.\nLe \"tablebase\" sono generate attraverso analisi retrograda, calcolando all'indietro da ogni posizione possibile di scacco matto o di stallo.\nStoria e contesto.\nIn linea di principio, \u00e8 possibile risolvere ogni gioco che non prevede scelte casuali e in cui lo \"stato del gioco\" \u00e8 noto ad ogni scelta, cio\u00e8 stabilire quale dei giocatori ha la possibilit\u00e0, muovendo nel modo migliore possibile, di vincere (oppure se il gioco finir\u00e0 in un pareggio). Alcuni semplici giochi, come forza quattro, il tris o la dama inglese, sono stati risolti (il primo \u00e8 vinto per il giocatore che inizia, gli altri due sono pareggi), mentre altri giochi, come il go e gli scacchi, sono troppo complessi per poter attualmente valutare tutte le possibilit\u00e0 e tutte le posizioni. Per ovviare a questo problema, si \u00e8 cominciato con lo studiare posizioni in cui \u00e8 ridotta la grandezza della scacchiera (come per il go), oppure in cui sono presenti pochi pezzi sulla scacchiera (ad esempio negli scacchi).\nUno dei primi campi di applicazione dell'intelligenza artificiale furono gli scacchi: dopo esser cominciata negli anni Trenta, nel 1949 Claude Shannon propose dei criteri per valutare delle mosse, mentre due anni pi\u00f9 tardi Alan Turing cre\u00f2 un primitivo motore scacchistico che assegnava dei valori al materiale e alla mobilit\u00e0 dei pezzi. Nel tempo, nonostante il loro miglioramento, i software che giocavano a scacchi esibivano sempre una debolezza nel finale; i programmatori aggiunsero cos\u00ec degli elementi euristici per rafforzarli, ad esempio che il re si dovesse muovere verso il centro della scacchiera.\nNel 1965, Richard Bellman propose la creazione di un database per risolvere i finali di scacchi e di dama inglese usando l'analisi retrograda. Anzich\u00e9 calcolare le mosse a partire da una data posizione, si sarebbe dovuta analizzare la posizione all'indietro, partendo dalle posizioni finali, cio\u00e8 da quelle di scacco matto o di stallo. In questo modo un motore non avrebbe pi\u00f9 avuto la necessit\u00e0 di analizzare le posizioni di un finale, perch\u00e9 avrebbe avuto in memoria la miglior mossa possibile.\nNel 1970 Thomas Str\u00f6hlein pubblic\u00f2 una tesi di dottorato in cui analizzava alcuni finali (re e donna contro re, re e torre contro re, re e pedone contro re, donna contro torre, torre contro pezzo minore). Ken Thompson e altri estesero in seguito le \"tablebase\" fino a coprire tutti i finali con quattro e cinque pezzi. Nel 1995 Lewis Stille pubblic\u00f2 una tesi con l'analisi di alcune posizioni con sei pezzi. Contributi pi\u00f9 recenti sono venuti, tra gli altri, da Eugene Nalimov (che d\u00e0 nome alle popolari \"tablebase di Nalimov\"), Eiko Bleicher (che ha adattato il concetto delle \"tablebase \" ad un programma chiamato \"Freezer\"), Guy Haworth, Marc Bourzutschky e Yakov Konoval (questi ultimi due hanno collaborato all'analisi di alcuni finali con sette pezzi).\nL'analisi di tutti i finali con sei o meno pezzi \u00e8 stata completata nel 2006, sebbene non siano state prodotte quelle relative alle posizioni con cinque pezzi contro il solo re, in quanto il risultato \u00e8 ovvio, mentre le \"tablebase\" a sette pezzi sono state completate nel 2013. Le \"tablebase\" fino a sei pezzi sono disponibili su internet sia per il download gratuito che per la consultazione on-line.\nMetriche: DTC e DTM.\nPrima di creare una \"tablebase\", il programmatore deve decidere un modo di scegliere la \"migliore\" possibilit\u00e0 tra le varie mosse possibili; detto in un altro modo, deve decidere quali posizioni considerare vinte, per poter poi contare quante mosse sono necessarie per arrivarvi. Generalmente sono usate due di queste metriche: \nQuando si mette in conto anche la regola delle cinquanta mosse, vengono considerate anche due altre metriche, la DTZ (\"depth to zeroing-move\") e la DTR (\"depth by the rule\"): tuttavia queste ultime non sono in genere state calcolate, mentre le \"tablebase\" DTZ sono state pubblicate dopo molti anni e sono disponibili per l'analisi e lo studio.\nIn molti finali, la metrica DTC \u00e8 pi\u00f9 piccola della DTM, ma quest'ultima porta allo scacco matto pi\u00f9 rapido. In alcuni casi DTC=DTM: questo avviene ad esempio quando il lato debole ha solamente il re (e non \u00e8 possibile quindi convertire in un altro finale), oppure nel finale di due cavalli contro un pedone, nel quale l'unico modo di arrivare al matto \u00e8 di non catturare il pedone.\nGenerare le \"tablebase\".\nPasso 1: generare tutte le possibili posizioni.\nUna volta scelta la metrica, il primo passo nel calcolare le \"tablebase\" \u00e8 generare tutte le posizioni con una data combinazione di materiale. Ad esempio, nel finale di re e donna contro re, il computer deve descrivere tutte le circa 40.000 posizioni in una matrice.\nIl numero di 40.000 deriva da un ragionamento di simmetria. Il re nero pu\u00f2 essere posto in una qualsiasi tra le case a1, b1, c1, d1, b2, c2, d2, c3, d3 e d4 (contrassegnate da una X nel diagramma): se fosse in un'altra casa, infatti, la posizione potrebbe essere trasportata tramite riflessione o rotazione in una gi\u00e0 considerata con questo metodo. Ad esempio, non c'\u00e8 differenza se il re \u00e8 in uno degli angoli a1, a8, h1 o h8. Moltiplicando quindi 10 per le 63 case in cui pu\u00f2 trovarsi re bianco e per le 62 possibilit\u00e0 offerte alla donna, si ottiene formula_1. Alcune di queste sono tuttavia illegali (perch\u00e9 i due re sono a contatto), e quindi il numero effettivo \u00e8 pi\u00f9 piccolo.\nOgni posizione \u00e8 valutata sia nel caso sia il Bianco a muovere, sia che il tratto sia al Nero. Assumendo che il Bianco abbia la donna, quasi tutte le posizioni sono vinte per il Bianco, con il matto forzato in non pi\u00f9 di dieci mosse, ad eccezione di casi di stallo e di inevitabile perdita della donna.\nNei finali senza pedoni, ogni pezzo moltiplica il numero di possibili posizioni circa di un fattore 60; nel caso dei pedoni, la situazione \u00e8 pi\u00f9 complessa, in quanto la simmetria \u00e8 ridotta. Potendo infatti questi muoversi solo in avanti ma non di lato, le posizioni che risultano attraverso riflessione verticale o rotazione non possono essere considerate equivalenti. La miglior simmetria possibile \u00e8 limitare un pedone nel rettangolo a2-a7-d7-d2, composto da 24 case, e poi sistemare gli altri pezzi nel resto della scacchiera. Di conseguenza, la complessit\u00e0 dei finali con pedoni \u00e8 circa 24/10=2,4 volte quella di un finale con lo stesso numero di pezzi, ma senza pedoni.\nPasso 2: valutare le posizioni con l'analisi retrograda.\nL'idea delle \"tablebase\" \u00e8 di costruire, a partire dalle posizioni di matto, tutte le posizioni da cui si pu\u00f2 raggiungere la vittoria; per questo si creano, in sequenza, dei sotto-database in cui:\nIn generale, uno di questi elenchi \u00e8 formato dalle posizioni in cui il Bianco entra in una posizione presente nel sotto-database precedente, oppure il Nero \u00e8 forzato ad entrarvi (a seconda del tratto).\nI diagrammi illustrano l'idea dell'analisi retrograda: la prima posizione \u00e8 generata per prima, in quanto il Bianco pu\u00f2 dare matto (con codice_1); nella seconda, il Nero non pu\u00f2 evitare il matto (codice_2, codice_3), mentre nella terza il Bianco pu\u00f2 raggiungere la seconda con codice_4. La posizione del terzo diagramma \u00e8 quindi un \"matto in tre semimosse\" (o \"ply\"), mentre le altre due sono un \"matto in due semimosse\" e un \"matto in una semimossa\": ogni posizione viene valutata come vittoria o sconfitta dopo un certo numero di mosse. Le posizioni che non appaiono n\u00e9 nel database delle vittorie n\u00e9 in quello delle sconfitte sono patte.\nPasso 3: verifica.\nDopo che le \"tablebase\" sono state generate e ogni posizione \u00e8 stata valutata, il risultato deve essere verificato in maniera indipendente, per controllare la coerenza dei risultati.\nPer esempio, a partire dall'ultimo diagramma, il programma di verifica legge che, attraverso codice_5, vi \u00e8 matto in tre semimosse; poi passa alla posizione dopo questa mossa, e verifica che essa \u00e8 classificata come \"matto in due semimosse\". In questo caso le due valutazioni sono coerenti l'una con l'altra; in caso contrario, sarebbe stato necessario correggere le \"tablebase\".\nProblemi e strategie.\nCatture, promozioni e mosse speciali.\nUna \"tablebase\" con quattro pezzi sulla scacchiera deve basarsi sulle \"tablebase\" di tre pezzi che possono risultare quando un pezzo viene catturato. Allo stesso modo, se si considerano posizioni con almeno un pedone, \u00e8 necessario possedere gi\u00e0 una \"tablebase\" in cui sono presenti i pezzi che risulterebbero da un'eventuale promozione. Il programma deve tenere conto, durante l'analisi, della possibilit\u00e0 di una cattura o di una promozione.\nLe \"tablebase\", inoltre, assumono che l'arrocco non sia possibile: questa \u00e8 un'ipotesi ragionevole nella gran parte dei finali (sebbene l'arrocco sia ammesso in alcuni studi), e inoltre non in tutte le posizioni in cui re e torre sono nelle case di partenza \u00e8 possibile effettuare questa mossa. A causa di questa ambiguit\u00e0, sarebbe necessario effettuare valutazioni separate nel caso in cui l'arrocco sia o meno possibile.\nLo stesso problema esiste nel caso delle catture \"en passant\", in quanto la possibilit\u00e0 di questa mossa dipende dalla mossa precedente dell'avversario. Questo problema \u00e8 pi\u00f9 delicato del precedente, in quanto la cattura \"en passant\" appare frequentemente nei finali di pedoni; per questo motivo le \"tablebase\" devono essere calcolate nel caso in cui entrambi i giocatori abbiano almeno un pedone.\nUsare informazioni \"a priori\".\nUsando il metodo generale, le \"tablebase\" devono considerare la possibilit\u00e0 che ogni pezzo occupi una qualsiasi delle 64 case della scacchiera. In alcune posizione \u00e8 possibile restringere la ricerca senza cambiare il risultato finale, diminuendo la richiesta di risorse computazionali e permettendo analisi altrimenti impossibili.\nUn'analisi di questo tipo fu pubblicata nel 1987, in un finale di torre contro alfiere camposcuro, con pedoni in a2 e a3 (rispettivamente del Bianco e del Nero), una posizione del quale \u00e8 illustrata a lato. In questa posizione, possiamo assumere che:\nAttraverso questa semplificazione \u00e8 possibile, anzich\u00e9 analizzare tutte le formula_2 posizioni dei due pedoni, analizzarne soltanto una, velocizzando i calcoli.\nBleicher ha creato un programma commerciale, chiamato \"Freezer\", che permette di costruire nuove \"tablebase\" da quelle esistenti attraverso supposizioni a priori. Il programma pu\u00f2 produrre \"tablebase\" a sette pezzi con pedoni bloccati, anche se le \"tablebase\" con sette pezzi non sono generalmente disponibili.\nApplicazioni.\nScacchi per corrispondenza.\nNegli scacchi per corrispondenza, nel caso che le regole della competizione lo permettano, un giocatore pu\u00f2 consultare le \"tablebase\": ad esempio una di esse fu usata per analizzare un possibile finale risultante dalla promozione di due pedoni (che avrebbe portato ad un finale di due donne contro due donne) nella partita Kasparov - Resto del mondo. Le \"tablebase\" sono usate anche per analizzare partite giocate sulla scacchiera dopo che sono concluse.\nI giocatori per corrispondenza devono tenere conto, nell'uso delle \"tablebase\", che esse ignorano la regola delle cinquanta mosse, secondo la quale la partita \u00e8 patta se per cinquanta mosse consecutive non vi sono state n\u00e9 mosse di pedone n\u00e9 catture di pezzi: di conseguenza una posizione identificata dalle \"tablebase\" come vinta o persa potrebbe essere, nella pratica di gioco, patta. A partire dal 1974, con la scoperta (effettuata anche grazie alle \"tablebase\") dell'esistenza di finali in cui pi\u00f9 di cinquanta mosse erano necessarie per vincere, la FIDE cambi\u00f2 la regola permettendo al gioco di continuare pi\u00f9 a lungo in questi particolari finali; nel 1992, queste eccezioni sono state cancellate.\nEsistono \"tablebase\", create da Haworth, che producono risultati in accordo con la regola delle cinquanta mosse; tuttavia tale limite \"artificiale\" non \u00e8 generalmente tenuto in conto, in quanto queste cercano per il pi\u00f9 breve matto forzato, anche se richiede centinaia di mosse.\nSoftware scacchistico.\nLa conoscenza racchiusa nelle \"tablebase\" d\u00e0 al computer un grande vantaggio nel finale: non soltanto infatti li giocano perfettamente, ma possono anche semplificare una posizione complessa in una che, attraverso le \"tablebase\", sanno essere vinta. Per quest'ultimo scopo, alcuni programmi usano \"bitbases\", che danno il valore teorico di una posizione senza il numero di mosse necessario alla conversione (cio\u00e8 rivelano soltanto se la posizione \u00e8 vinta, persa o patta): queste occupano meno spazio e sono generalmente di pi\u00f9 rapido accesso.\nTuttavia, alcuni esperti di software per giocare a scacchi hanno osservato alcuni svantaggi nell'uso delle \"tablebase\" da parte dei computer. Oltre ad ignorare la regola delle cinquanta mosse, un computer in una posizione inferiore potrebbe evitare il lato perdente di una \"tablebase\" anche se il suo avversario non pu\u00f2 in pratica vincere senza conoscere egli stesso le \"tablebase\". L'effetto potrebbe essere un abbandono prematuro, oppure la scelta di una linea di gioco inferiore che perde con meno resistenza di quanto potrebbe offrire una \"tablebase\".\nUn altro inconveniente \u00e8 che le \"tablebase\" richiedono molta memoria per essere immagazzinate: ad esempio le \"tablebase\" di Nalimov, che usano le attuali tecniche di compressione, richiedono 7,05 gigabyte di spazio per tutti i finali con cinque pezzi, mentre quelli con sei pezzi richiedono circa 1,2 terabyte e quelle a sette pezzi quasi 140 terabyte. Le \"bitbase\" richiedono molto meno spazio; ad esempio quelle usate dal programma Shredder comprimono tutti i finali con tre, quattro e cinque pezzi in 157 megabyte, meno di un quarantesimo delle \"tablebase\" di Nalimov.\nAlcuni computer giocano nel complesso meglio se la loro memoria \u00e8 dedicata, invece che alle \"tablebase\", all'ordinaria valutazione e ricerca delle varianti; inoltre, i programmi moderni analizzano abbastanza in profondit\u00e0 per trattare i finali elementari senza aver bisogno delle \"tablebase\", ed \u00e8 solo nel caso di posizioni pi\u00f9 complesse che le \"tablebase\" migliorano significativamente il gioco.\nTeoria dei finali.\nLe \"tablebase\" hanno permesso di rispondere a diverse domande sulla possibilit\u00e0 di vincere con certe combinazioni di materiali. Alcuni dei risultati sono stati:\nQuest'ultima posizione ha avuto per qualche anno il record per il pi\u00f9 lungo matto forzato generato da un computer (Ott\u00f3 Bl\u00e1thy, nel 1889, aveva gi\u00e0 composto un problema con matto in 292 mosse); nel maggio 2006, Bourzutschky e Konoval hanno scoperto una posizione, mostrata a lato, in cui DTC=517.\nStudi di finali.\nPoich\u00e9 molti studi trattano posizioni coperte dalle \"tablebase\", queste possono essere usate per verificare la loro correttezza. Alcuni studi sono stati provati errati in questo modo, o perch\u00e9 la soluzione del compositore non \u00e8 corretta o perch\u00e9 esiste un altro modo per vincere (il che non \u00e8 permesso); in un altro senso, alcuni studi possono essere distrutti cambiando la valutazione del finale risultante dalla soluzione: ad esempio il finale di donna e torre contro due torri era creduto essere una patta, ma le \"tablebase\" hanno dimostrato che \u00e8 generalmente vinto dalla donna, distruggendo la maggior parte degli studi basati su questo finale.\nPer esempio, Erik Pogosyants ha composto il primo studio a destra, in cui il Bianco muove e vince. La linea principale voleva essere codice_6, ma le \"tablebase\" hanno rivelato che il Bianco ha un altro modo per vincere, cio\u00e8 codice_7, anche se il Nero cattura il pedone. Ironicamente, le \"tablebase\" non riconoscono la soluzione di Pogosyants, perch\u00e9 include l'arrocco.\nLe \"tablebase\" hanno anche aiutato nella creazione di altri studi: i compositori possono esplorarle alla ricerca di posizioni interessanti (ad esempio in cui \u00e8 presente uno zugzwang), usando un metodo chiamato \"data mining\". Per tutti i finali da tre a cinque pezzi, ad esempio, sono stati raccolte e pubblicate tutte le posizioni di \"zugzwang reciproco\", cio\u00e8 in cui il giocatore che ha il tratto \u00e8 in zugzwang.\nCi sono state alcune controversie sull'eventualit\u00e0 di permettere nei tornei di composizione degli studi prodotti con l'aiuto delle \"tablebase\". Nel 2003, il compositore John Roycroft ha cos\u00ec riassunto il dibattito:\nLo stesso Roycroft \u00e8 d'accordo con quest'ultima affermazione, affermando che la differenza tra comporre con o senza l'aiuto del computer dovrebbe essere preservata il pi\u00f9 a lungo possibile, mentre altri, come il Maestro Internazionale Mark Dvoreckij, hanno una visione pi\u00f9 permissiva. Commentando nel 2006 uno studio di Harold van der Heijden, in cui, dopo alcune mosse, si raggiungeva la seconda posizione a destra, dove la mossa pattante era codice_8 (e non codice_9, basata uno zugzwang reciproco che pu\u00f2 avvenire tre mosse dopo, disse:\n\"Giocare a scacchi con Dio\".\nSul sito web dei Bell Laboratories, Ken Thompson mantiene un link ad alcune delle sue \"tablebase\". Il titolo recita \"Play chess with God\", cio\u00e8 \"Giocare a scacchi con Dio\".\nA proposito delle vittorie lunghe scoperte da Stiller, Tim Krabb\u00e9 ha scritto qualcosa di simile:"}
{"id": "2232748", "revid": "212348", "url": "https://it.wikipedia.org/wiki?curid=2232748", "title": "Tavole dei finali", "text": ""}
{"id": "2232749", "revid": "212348", "url": "https://it.wikipedia.org/wiki?curid=2232749", "title": "Tablebase dei finali", "text": ""}
{"id": "2232753", "revid": "6923", "url": "https://it.wikipedia.org/wiki?curid=2232753", "title": "Strada Europea E85", "text": ""}
{"id": "2232761", "revid": "320578", "url": "https://it.wikipedia.org/wiki?curid=2232761", "title": "Strada Europea E9", "text": ""}
{"id": "2232762", "revid": "6923", "url": "https://it.wikipedia.org/wiki?curid=2232762", "title": "Strada Europea E09", "text": ""}
{"id": "2232764", "revid": "436907", "url": "https://it.wikipedia.org/wiki?curid=2232764", "title": "Bring the Boys Back Home", "text": ""}
{"id": "2232767", "revid": "757396", "url": "https://it.wikipedia.org/wiki?curid=2232767", "title": "Virtus Pallacanestro Bologna 1999-2000", "text": ""}
{"id": "2232768", "revid": "2036605", "url": "https://it.wikipedia.org/wiki?curid=2232768", "title": "Parabola dell'amico importuno", "text": "La parabola dell'amico inopportuno (o dell'amico di notte) \u00e8 una parabola attribuita a Ges\u00f9 contenuta nel solo \"Vangelo secondo Luca\" (Lc 11,5-8); in essa, un amico concorda nell'aiutare un vicino non tanto perch\u00e9 le sue richieste siano continue, ma perch\u00e9 i due sono veri amici, malgrado l'ora tarda e gli inconvenienti.\nLa parabola dimostra la necessit\u00e0 della preghiera senza rinuncia. Essa si presenta simile alla parabola del giudice iniquo ed \u00e8 stata rappresenta da diversi artisti tra cui William Holman Hunt.\nLa parabola.\nLa scena descritta in questa parabola suggerisce la presenza di una casa contadina, dove l'intera famiglia dorme insieme nella medesima stanza, ed un uomo che viaggia da solo di notte per evitare il caldo del giorno. La ragione della richiesta dell'amico \u00e8 l'ospitalit\u00e0, un dovere sacro nell'antichit\u00e0 per tutto il mondo mediterraneo.\nInterpretazione.\nQuesta parabola compare nel \"Vangelo secondo Luca\" immediatamente dopo la recita da parte di Ges\u00f9 del Padre Nostro, e pu\u00f2 quindi essere vista come una prosecuzione della predicazione di Ges\u00f9 ai discepoli nella preghiera, mentre i versi successivi spiegano il significato della parabola:\nJoel B. Green suggerisce che la questione rimane aperta nella parabola (\"Chi di voi ha un amico...?\" pu\u00f2 essere tradotto con \"Potete immaginare...?\") sottintende la risposta empatica \"No!\", dal momento che nessuno rifiuterebbe un aiuto a un amico in quelle circostanze (le parole d'apertura in greco non hanno parallelismi contemporanei e Ian Howard Marshall l'ha definita una peculiarit\u00e0 tipica di Ges\u00f9). Ad ogni modo, Ges\u00f9 prosegue nell'evidenziare come persino l'amicizia non \u00e8 una motivazione sufficiente per rifiutare un aiuto. Come nei versetti Lc 11,9-13, la parabola \u00e8 un incentivo a chiedere tramite la preghiera. La parabola del giudice iniquo ha un significato simile.\nRappresentazioni artistiche.\nNumerose sono le rappresentazioni artistiche della parabola, di cui una delle pi\u00f9 note \u00e8 l\u2019\"Amico importuno\" (1895) di William Holman Hunt, conservata alla National Gallery of Victoria, Australia."}
{"id": "2232770", "revid": "7336", "url": "https://it.wikipedia.org/wiki?curid=2232770", "title": "MIDI expander", "text": ""}
{"id": "2232772", "revid": "767487", "url": "https://it.wikipedia.org/wiki?curid=2232772", "title": "Parabola del fattore infedele", "text": "La Parabola del fattore infedele, conosciuta anche come la Parabola dell\u2019amministratore disonesto, \u00e8 una parabola di Ges\u00f9 riportata solamente nel \"Vangelo secondo Luca\", .\nInterpretazione.\nLa parabola genera diversi interrogativi, per la presentazione di un uomo disonesto come modello da cui imparare. Alcuni commentatori si rifanno alle usanze ebraiche dell\u2019epoca, secondo cui gli amministratori dei proprietari terrieri non venivano stipendiati ma ricavavano il loro guadagno dall'amministrazione delle terre, tolto il profitto pattuito per il proprietario: l'amministratore avrebbe diminuito le quote dovute dai contadini rinunciando alla propria parte di guadagno. Ci\u00f2 non \u00e8 per\u00f2 ritenuto convincente da altri commentatori, secondo cui l\u2019amministratore si sarebbe invece comportato da usuraio verso i contadini, gonfiando oltre misura il dovuto; diminuendo le quote, avrebbe richiesto ci\u00f2 che era giusto, assicurando il giusto profitto a s\u00e9 e al proprietario. \nL\u2019aspetto principale da considerare nella parabola non \u00e8 per\u00f2 l\u2019onest\u00e0 o disonest\u00e0 dell\u2019amministratore ma la sua furbizia, per cui dovrebbe essere intitolata \"parabola del fattore astuto\". In realt\u00e0 si vuole lodare la furbizia dell\u2019amministratore, che si trova all'improvviso in una situazione difficile e invece di aspettare passivamente gli eventi si mette a cercare una soluzione, mettendola in atto con prontezza e decisione. Allo stesso modo i cristiani dovrebbero agire con decisione facendo ci\u00f2 che \u00e8 necessario per entrare nel Regno dei cieli. Ges\u00f9 inoltre invita a usare correttamente la ricchezza, che viene definita disonesta perch\u00e9 spesso \u00e8 frutto di disonest\u00e0 o pu\u00f2 diventare fonte di ingiustizia. I beni di questo mondo di cui disponiamo ci appartengono temporaneamente: nei loro confronti dobbiamo considerarci non come padroni ma come amministratori, usandoli per fare del bene. Gli amici da conquistarci con la ricchezza di questo mondo rappresentano i poveri e i bisognosi."}
{"id": "2232777", "revid": "124574943", "url": "https://it.wikipedia.org/wiki?curid=2232777", "title": "Sinistra - Movimento Verde", "text": "Sinistra - Movimento Verde (in islandese \"Vinstrihreyfingin - gr\u00e6nt frambo\u00f0\", abbreviato \"Vinstri Gr\u00e6n\", in sigla \"VG\") \u00e8 un partito politico islandese di sinistra, d'ispirazione socialista democratica, ecosocialista e femminista.\nStoria e ideologia.\nFu fondato nel 1999 da alcuni deputati dell'Al\u00feingi che non approvavano l'unione pianificata tra i partiti di sinistra islandesi che portarono alla formazione dell'Alleanza Socialdemocratica (\"Samfylkingin\"). La Sinistra - Movimento Verde si concentr\u00f2 su valori socialisti, sul femminismo e l'ambientalismo, come anche sulla democrazia e sull'impegno diretto delle persone nell'amministrazione della nazione. Il partito si oppose al coinvolgimento dell'Islanda nella NATO e fu contro l'invasione e l'occupazione statunitense dell'Iraq e dell'Afghanistan. Il partito rifiuta l'adesione dell'Islanda all'Unione europea e sostiene la causa palestinese nel Medio Oriente; sostiene anche l'integrazione degli immigrati nella societ\u00e0 islandese.\n\"La Sinistra - Movimento Verde\" fa parte dell'Alleanza della Sinistra Verde Nordica.\nIl partito conta circa . La presidente \u00e8 Katr\u00edn Jakobsd\u00f3ttir, il vice presidente Bj\u00f6rn Valur G\u00edslason e il segretario generale Bj\u00f6rg Eva Erlendsd\u00f3ttir.\nAlle elezioni del 1999, la Sinistra - Movimento Verde ottenne il 9,1% dei voti, e sei seggi all'Al\u00feingi. Dopo le elezioni del 2003 pot\u00e9 contare solo su cinque deputati, dopo aver ottenuto l'8,8% dei voti. Con le elezioni del 2007, la percentuale dei voti sal\u00ec al 14,3%, corrispondenti a nove seggi in Parlamento.\nNel 2009, la Sinistra - Movimento Verde si \u00e8 unita all'Alleanza Socialdemocratica come alleato minore in un governo di coalizione presieduto da J\u00f3hanna Sigur\u00f0ard\u00f3ttir, dopo la caduta del governo di centrodestra di Geir Hilmar Haarde.\nIl 30 novembre 2017 il capo del partito Katr\u00edn Jakobsd\u00f3ttir diventa il nuovo Primo Ministro dell'Islanda."}
{"id": "2232779", "revid": "647919", "url": "https://it.wikipedia.org/wiki?curid=2232779", "title": "Beati gli afflitti", "text": ""}
{"id": "2232780", "revid": "647919", "url": "https://it.wikipedia.org/wiki?curid=2232780", "title": "Beati gli affamati", "text": ""}
{"id": "2232781", "revid": "647919", "url": "https://it.wikipedia.org/wiki?curid=2232781", "title": "Beati i poveri", "text": ""}
{"id": "2232788", "revid": "1442080", "url": "https://it.wikipedia.org/wiki?curid=2232788", "title": "Nazionale di rugby a 15 del Kazakistan", "text": "La nazionale di rugby XV del Kazakistan (\u049a\u0430\u0437\u0430\u049b\u0441\u0442\u0430\u043d \u04b1\u043b\u0442\u0442\u044b\u049b \u0440\u0435\u0433\u0431\u0438 \u049b\u04b1\u0440\u0430\u043c\u0430 \u043a\u043e\u043c\u0430\u043d\u0434\u0430\u0441\u044b) \u00e8 inclusa nel terzo livello del rugby internazionale."}
{"id": "2232789", "revid": "287204", "url": "https://it.wikipedia.org/wiki?curid=2232789", "title": "Credo (album)", "text": ""}
{"id": "2232796", "revid": "1305772", "url": "https://it.wikipedia.org/wiki?curid=2232796", "title": "Everything Must Go", "text": "Everything Must Go (\"tutto deve andare\" in lingua inglese) pu\u00f2 riferirsi a:"}
{"id": "2232798", "revid": "767487", "url": "https://it.wikipedia.org/wiki?curid=2232798", "title": "The Eyes", "text": "The Eyes \u00e8 un gruppo musicale beat inglese attivo tra il 1964 e la prima met\u00e0 del 1966.\nStoria del gruppo.\nSul finire del 1964 giungono a Londra, provenienti da Ealing quattro ragazzi di un gruppo chiamato The Renegades: sono i chitarristi Chris Lovegrove e Phil Heatley, il bassista Barry Allchin e il batterista Kenny Girwan. Poco tempo dopo si aggiunge alla formazione un eccellente compositore, cantante e chitarrista di nome Terry Nolder che ha le idee molto chiare su cosa fare per il gruppo. Quando agli inizi del 1965 Girwan abbandona la band, viene sostituito dal nuovo batterista Bryan Corcoran e i ragazzi cambiano nome in \"The Eyes\", sull'onda della nuova moda tra i gruppi inglesi del momento. La principale fonte di ispirazione per quanto riguarda suono e immagine infatti sono gli Who la band che recentemente ha iniziato a definire il proprio sound come \"Pop Art\". gli Eyes si fanno subito notare ai pi\u00f9 importanti raduni Mod della capitale, grazie anche al tocco eccentrico di indossare dei Parka di colore rosa.\nDopo aver spuntato un contratto con l'etichetta Mercury, Nolder scrive un pezzo cupo e misterioso, che lascia gi\u00e0 intravedere le prime avvisaglie di una primitiva psichedelia.\nIl brano intitolato \"When The Night Falls\", viene accoppiato al retro \"I'm Rowed Out\", ed il singolo, prodotto dal giovane Jimmy Page, che ha pure collaborato suonando la chitarra esce su singolo nell'ottobre del 1965 e risulta uno dei pezzi pi\u00f9 gettonati del momento.\nNel gennaio dell'anno successivo, dopo un tour con i Move i Kinks e gli Action, i ragazzi fanno uscire un secondo 45 giri che ribadiscono l'appartenenza del gruppo alla filosofia \"mod\", sin dai titoli: \"The Immediate Pleasure\", che provoca un certo imbarazzo alla BBC per il testo ambiguo ed allusivo; e \"My Degeneration\", canzone che paga un doveroso tributo agli Who.\nIn Aprile esce il terzo disco \"Man With Money/You're Too Much\", che conferma col retro la preferenza degli Eyes verso certe atmosfere tese e oscure. In agosto poi viene offerto al gruppo di incidere \"Good Day Sunshine\", dei Beatles, e questo prima ancora che la canzone venga pubblicata sul loro nuovo disco \"Revolver\"; il pezzo porta sulla facciata B un'altra composizione di Nolder intitolata \"Please Don't Cry\", dall'andamento pi\u00f9 rilassato e sognante: Il disco vende abbastanza bene ma il gruppo \u00e8 impreparato al successo ed in breve va allo sbando; per obblighi contrattuali per\u00f2 devono prima registrare un album e in mancanza di materiale originale i ragazzi incidono una dozzina di cover dei Rolling Stones con lo pseudonimo di \"The Pupils\". Verso la fine dell'estate Phil Heatley se ne va, sostituito brevemente da Steven Valentine alla chitarra, ma dopo sole tre settimane Gli Eyes si sciolgono, facendo perdere le loro tracce. Solo Nolder nel 1967 si unir\u00e0 al gruppo degli Andromeda, pur senza incidere nulla e nel 1969 fonder\u00e0 gli Entire Sioux Nation col chitarrista Larry Wallis, futuro membro dei Mot\u00f6rhead, e proseguir\u00e0 poi la carriera come session man nei primi dischi di David Bowie."}
{"id": "2232801", "revid": "149485", "url": "https://it.wikipedia.org/wiki?curid=2232801", "title": "Sodomita", "text": ""}
{"id": "2232802", "revid": "1001457", "url": "https://it.wikipedia.org/wiki?curid=2232802", "title": "Know Your Enemy", "text": ""}
{"id": "2232804", "revid": "6923", "url": "https://it.wikipedia.org/wiki?curid=2232804", "title": "Strada Europea E95", "text": ""}
{"id": "2232813", "revid": "6923", "url": "https://it.wikipedia.org/wiki?curid=2232813", "title": "Strada Europea E15", "text": ""}
{"id": "2232814", "revid": "6923", "url": "https://it.wikipedia.org/wiki?curid=2232814", "title": "Strada Europea E25", "text": ""}
{"id": "2232815", "revid": "6923", "url": "https://it.wikipedia.org/wiki?curid=2232815", "title": "Strada Europea E35", "text": ""}
{"id": "2232817", "revid": "6923", "url": "https://it.wikipedia.org/wiki?curid=2232817", "title": "Strada Europea E65", "text": ""}
{"id": "2232818", "revid": "547034", "url": "https://it.wikipedia.org/wiki?curid=2232818", "title": "Ordine della Croce d'onore (Lippe)", "text": "L'ordine della Croce d'onore detto anche ordine della Casa di Lippe fu un ordine cavalleresco creato nell'ambito del principato di Lippe-Detmold.\nStoria.\nL'ordine venne creato il 25 ottobre 1869 dai reggenti della casata di Lippe come onorificenza massima per tutta la casata, di modo da ricompensare i fedeli servizi degli insigniti prestati allo stato e per quanti si fossero distinti nell'esaltare la patria all'estero.\nI fondatori furono Leopoldo III di Lippe ed il principe Adolfo I di Schaumburg-Lippe, suo parente, reggente sull'omonimo principato.\nL'onorificenza si suddivideva in tre classi di merito che si differenziavano essenzialmente per la grandezza della medaglia. Indubbiamente alla base della fondazione di questo ordine si trovava una medaglia fondata nel 1778 dalla sorella maggiore del conte Simone Augusto di Lippe-Detmold, la quale serv\u00ec anche da modello per la decorazione.\nInsegne.\nLa medaglia dell'Oordine consisteva in una croce di Malta smaltata di bianco con al centro un medaglione smaltato anch'esso di bianco e riportante una rosa canina rossa, simbolo del principato di Lippe. Attorno al medaglione, una fascia smaltata di blu, riportava a lettere d'oro il motto \"F\u00fcr Treue und Verdienst\" (\"Per lealt\u00e0 e servizio\"). Sul retro, il medaglione portava impressa in oro l'iniziale del fondatore \"L\" (per Leopoldo III) su sfondo smaltato di rosso.\nPer i servizi in tempo di guerra, la decorazione poteva essere completata con l'aggiunta di due spade incrociate sul retro della croce.\nIl nastro della medaglia era rosso con una striscia dorata su ciascun lato."}
{"id": "2232822", "revid": "124719678", "url": "https://it.wikipedia.org/wiki?curid=2232822", "title": "Valiano", "text": "Valiano \u00e8 una frazione del comune italiano di Montepulciano, nella provincia di Siena, in Toscana.\nFu un antico castello feudale che, per la sua posizione strategica sul confine tosco-umbro e per il ruolo esercitato dalla famiglia residente dei Del Pecora (la famiglia dei Cavalieri), fu avamposto della Val di Chiana di grande rilevanza storica dal XIII secolo fino alla costituzione del Granducato di Toscana.\nStoria.\nIl castello di Valiano.\nIl Comune di Perugia, dopo aver concluso la pace tra le citt\u00e0 di Arezzo e Cortona, inizi\u00f2 la penetrazione stabile nel Cortonese: con le famiglie dei conti degli Oddi in Pierle e Castelnovo e con la famiglia Montemelini nei castelli di Montegualandro e Montalera. L'espansione di Perugia prosegu\u00ec in Val di Chiana con l'acquisto del terziere di Valiano. Il 24 novembre 1238, Guido ed Uguccione del Colle, \"marchesi di Valiana\", nella casa di Arsenio Del Pecora, detto \"Pecorello\", della \"Famiglia dei cavalieri\", vendono ad Andrea Montemelini di Giacomo la terza parte del castello di Valiana, con i confini descritti nell'atto di vendita e che includevano la compropriet\u00e0 del terreno dal porticciolo di Valiano, per via Terrarossa, al molino di Gabbiano.\nI castelli di Montalera, Montegualandro e Valiano erano in posizione dominante e, mediante un ingegnoso sistema di torri comunicanti, permettevano segnalazioni diurne a mezzo di specchi riflettenti e fumate; di notte, con l'accensione di fuochi e torce. In questo modo consentivano la difesa preventiva del territorio perugino, con una visibilit\u00e0 che si apriva dal lago Trasimeno e dalla Val di Chiana fino alla pendici del monte Cetona e del monte Amiata. Cos\u00ec i castelli di Montalera, Montegualando e Valiano, ultimi baluardi del sistema difensivo perugino, erano in grado di comunicare informazioni ai castelli di Agello e Monteruffiano, situati a poche miglia dalla citt\u00e0 di Perugia.\nMargherita e Raniero.\nNel 1263, a pochi anni di distanza della vendita del terziere di Valiano, si manifest\u00f2 l'evento che attir\u00f2 l'attenzione della religiosit\u00e0 popolare della regione: la vicenda di Margherita da Cortona, canonizzata il 16 maggio 1728 sotto il pontificato di Benedetto XIII. Nella vicenda margheritiana, evento capace d'incidere grandemente nella cultura e nell'arte di vaste aree regionali dell'Umbria e della Toscana, rimase sempre vivo l'interesse intorno all'identit\u00e0 del seduttore e alle circostanze della sua tragica uccisione. Non essendovi certezze storiche, l'identit\u00e0 del seduttore pu\u00f2 essere soltanto supposta e la descrizione della vicenda resta affidata all'indagine degli studiosi sulla base della \"Leggenda\", scritta a posteriori dal confessore di Margherita, frate Giunta Bevignati, che - a causa della riservatezza del suo ruolo - evita di fare nomi e di riferire circostanze.\nLa storiografia margheritiana, passata e soprattutto recente, sembra ormai concorde nell'individuazione dell'amante di Margherita nella persona di Raniero Del Pecora. Dopo aver incontrato Raniero nella campagna di Laviano, piccolo borgo al confine del territorio perugino, Margherita, sedicenne di umili origini, fugge di notte dal borgo nativo rischiando la vita attraverso le acque agitate del lago di Montepulciano per andare a convivere con l'amante. In Montepulciano la bella Margherita, la \"Signora\", inizia una nuova vita nel lusso e nei privilegi di una famiglia ricca e potente, come lascia intuire la \"Leggenda\" nello struggente colloquio di Margherita con il Crocefisso. L'uccisione di Raniero, avvenuta nel 1272 in una battuta di caccia durante il soggiorno estivo nelle sue propriet\u00e0 tra Valiano e la localit\u00e0 Giorgi di Petrignano, segn\u00f2 un profondo cambiamento di vita di Margherita che, penitente sulla via di Cortona con il figlio Jacopo tenuto per mano, percorse un nuovo \"itinerarium\" spirituale nella ricerca della santit\u00e0 e della pace interiore.\nL'uccisione di Raniero.\nLa sanguinosa battaglia di Montaperti (1260) segn\u00f2 la vittoria dei ghibellini senesi contro i guelfi fiorentini, ma nel 1269 la battaglia di Colle Val d'Elsa determin\u00f2 un rovesciamento politico a favore dei guelfi. In quella battaglia rimase ucciso il capitano ghibellino Provenzano Salvani, ex podest\u00e0 poliziano, e nella citt\u00e0 di Siena sal\u00ec al governo la fazione guelfa dei Trentasei. Intanto nella signoria di Montepulciano, dopo la partenza del Salvani, la fazione guelfa, a cui apparteneva la famiglia di Raniero, cominci\u00f2 lentamente a riemergere. Nella signoria, personaggio di spicco era Guglielmo Del Pecora, zio di Raniero, aspirante ad un ruolo di primo piano politico, persona molto stimata dai nuovi governanti senesi, dedito a lucrosi traffici commerciali nell'area attraversata da tortuosi itinerari che, risalendo dal ponte di Valiano, conducevano in Val d'Orcia.\nGi\u00e0 nel 1268 i guelfi fuoriusciti da Montepulciano, dopo pochi giorni di assedio, avevano ripreso con l'aiuto di Carlo I d'Angi\u00f2 la fortezza ed il governo della signoria. Raniero partecip\u00f2 all'impresa guadagnandosi una posizione di prestigio. La persecuzione contro i ghibellini provoc\u00f2 il fenomeno del fuoriuscitismo e molto ghibellini, come il figlio di Provenzano, si rifugiarono in Cortona, che godeva fama di citt\u00e0 ghibellina. Nel 1271, per contrastare le rappresaglie dei ghibellini, il governo senese ordin\u00f2 la distruzione di Farnetella e Scrofiano, possedimenti di Ildebrandino Cacciaconti, conte di Trequanda e capo ghibellino del territorio. Un grave assalto dei ghibellini cortonesi, aggravato da omicidio, si verific\u00f2 presso la dogana dell'Ossaia, dove fu incendiato un carico di velluti fiorentini, merce di grande valore acquistata da mercanti perugini. Un episodio analogo dovette verificarsi per un carico di merci di propriet\u00e0 di Guglielmo Del Pecora, assalito tra Trequanda e Montelifr\u00e9, luogo dove andavano convergendo gli interessi economici dei Del Pecora con la presenza di alcune loro propriet\u00e0. Guglielmo, che godeva di appoggi nel governo senese, riusc\u00ec ad esigere il risarcimento del danno dai Cacciconti. Nel clima di faida tra le due famiglie, nel 1272 Raniero Del Pecora, dimorante con Margherita ed il figlio Jacopo nel soggiorno estivo nelle propriet\u00e0 di Valiano e Petrignano, rimase vittima di un agguato nemico ed ucciso a colpi di pugnale nei boschi di Petrignano. Pochi mesi dopo l'uccisione di Raniero fu trovato morto Ranuccio, figlio di Ildebrandino Cacciaconti.\nLa posta di Valiano.\nDopo la battaglia di Torrita (9 aprile 1358), combattuta tra perugini e senesi, Giovanni e Gherardo Del Pecora, con i nipoti Bertoldo e Corradino, furono insigniti del titolo di \"cavaliere\" dai vincitori perugini per aver combattuto valorosamente dalla loro parte e vennero remunerati con la rendita vitalizia della posta di Valiano. Nelle ville medievali, attraversate da importanti vie di comunicazione, le \"poste\", appaltate dai comuni delle citt\u00e0 a privati fiduciari, costituivano un sistema organizzato di stazioni intermedie, necessarie per il traffico di merci con citt\u00e0 pi\u00f9 lontane. Il servizio postale delle merci veniva svolto da corrieri: \"mercanti a cavallo\" che, con i loro carichi, potevano sostare nelle poste per effettuare il cambio dei cavalli ed assolvere al pagamento dei dazi doganali.\nLa posta del Chiugi.\nLa posta di Valiano, \u00abpropinqua alla Chiana, luogo forte ed abbondante\u00bb, oltre alla stazione doganale all'interno del castello sulla via Lauretana, esercitava il controllo delle merci sul porticciolo della Chiana, godendo dei diritti di transito delle merci trasportate sulle \"navi\" (barconi) che praticavano la navigazione del fiume con carichi di grano, sale, stoffe e soprattutto pesce, pescato nei laghi di Montepulciano e nel Chiaro di Chiusi. Nel 1379 Perugia, dopo aver perso tutti i castelli gi\u00e0 posseduti in Val di Chiana - Monte San Savino, Castiglion Aretino, Lucignano e Foiano -, riusc\u00ec a difendere il castello di Valiano detto \"Zeppa\", che venne appaltato a Giovanni Del Pecora con l'obbligo di tenervi una guardia di soldati perugini e d'impedire danni nel Chiugi. Il Chiugi era una vasta area che, dalla sponda occidentale del Trasimeno all'altezza delle due torri chiusine di \"Beccati questo\" e \"Beccati quello\", lambiva la contea pozzuolese fino al ponte di Valiano, per poi risalire il castello fino al culmine dell'antica chiesa di San Procolo e ridiscendere infine per la via di Terrarossa, fino a raggiungere la sorgente della Venella (localit\u00e0 Puntabella) ai piedi del castello di Montegualandro.\nLa posta chiugina di Valiano fu subito oggetto di controversie. Nel 1397 il signore di Cortona Uguccio Casali, dopo aver compiuto azioni di sabotaggio contro la \"nave\" di Valiano, s'impadron\u00ec della posta. Dopo la morte del Casali (Firenze, 1400), Perugia, passata sotto il dominio dello Stato Pontificio di Bonifacio IX, pretese il monopolio della vendita del sale, ritenendo Valiano posta perugina del Chiugi. All'istituzione del monopolio pontificio in Valiano si opposero i fiorentini, dichiarando che Valiano \u00abnon \u00e8, n\u00e9 fu mai luogo di chiesa, anzi \u00e8 imperiale, et fu de' Marchesi del Monte s. Maria, e nella guerra che avemmo col duca di Milano, col quale tenevano i Perugini, fu acquistato\u00bb.\nLa disputa tra perugini e fiorentini si protrasse ancora nel tempo. Nel 1407, il podest\u00e0 di Montepulciano ebbe ordine dai fiorentini di controllare che Perugia non togliesse il castello di Valiano a Giovanni Del Pecora.\nLe campagne di Ladislao ed Alfonso di Napoli.\nNel marzo del 1409 re Ladislao di Napoli, lasciata Roma, dopo la sottomissione di Perugia con un poderoso esercito di alcune migliaia di armati si diresse in Toscana, con l'intento di sconfiggere la lega tra Firenze e Siena che si opponeva al suo disegno di espansione nel territorio italiano. Una parte di quell'esercito si accamp\u00f2 tra Terontola ed Ossaia; l'altra parte, dopo aver espugnato il castello, stabil\u00ec in Valiano, seconda base d'appoggio per le successive operazioni militari. I soldati di Ladislao, rimasti per pi\u00f9 di un anno nel territorio della Val di Chiana senza riuscire ad ottenere una conquista significativa, si distinsero unicamente per devastare i campi ricchi di messi e pronti per la mietitura. Le popolazioni oppresse per lungo tempo maledissero quell'esercito vandalico e ricordarono Ladislao come \u00abre Guastagrano\u00bb. Negli accampamenti ebbe luogo una trattativa segreta che permise a Ladislao di occupare Cortona e di imprigionare Luigi Casali, ultimo signore di Cortona.\nLa lunga permanenza in territorio nemico cominci\u00f2 a produrre lo scontento anche nell'esercito di occupazione di Ladislao, nel quale, non appena giunsero a scadenza le condotte delle compagnie di ventura, cominciarono a verificarsi numerose diserzioni. In data 8 agosto 1410 i fiorentini riuscirono a riconquistare il castello di Valiano e, insieme ai rappresentanti delle citt\u00e0 di Siena e di Perugia, intrapresero con Ladislao una laboriosa trattativa di pace. Cortona fu venduta dal re di Napoli ai fiorentini, che nel trattato finale riuscirono ad evitare la distruzione del castello di Valiano richiesta pressantemente dai perugini. La questione di quel possedimento non risult\u00f2 chiaramente definita.\nDopo la morte di Ladislao, nel 1414, cominci\u00f2 ad emergere nella storia la figura del condottiero Braccio da Montone, signore di Perugia, sostenuto dai fiorentini ma in contrasto con il papa Martino V, ospite fiorentino in attesa di rientrare nella sede pontificia romana dopo il periodo della vacanza avignonese. Nel febbraio del 1420, con un seguito principesco, Braccio giunse in Firenze per incontrarsi con il pontefice. La fama del condottiero perugino fece tanto effetto in citt\u00e0 che lo scrittore fiorentino Leonardo Bruni ricordava il ritornello che i ragazzi andarono cantando per le strade di Firenze:: \u00abPapa Martino non vale un quattrino / Braccio valente vince ogni gente\u00bb. Nel periodo della signoria perugina di Braccio da Montone, la famiglia di Bindaccio Ricasoli, plenipotenziario di Braccio, risult\u00f2 in possesso di vaste propriet\u00e0 immobiliari nel castello di Valiano, in Valdilupino e Laviano fino al 26 marzo 1427, quando gli abitanti di Valiano si sottomisero direttamente alla signoria di Firenze.\nDurante una notte del mese di luglio 1452 le scolte predisposte alla sorveglianza del Castello di Foiano avvistarono in lontananza una linea di fuochi provenienti dal Castello di Valiano. L'indagine successiva degli esploratori inviati da Foiano rivel\u00f2 con stupore l'occupazione di Valiano da parte di un poderoso esercito di Alfonso V d'Aragona, re di Napoli, forte di 16.000 soldati e 600 cavalieri, munito di bombarde (per la prima volta comparse nel territorio), portatosi in Toscana per punire il tradimento della Repubblica fiorentina dominata da Cosimo de' Medici alleatosi con l'acerrima e comune avversaria: la Milano dei Visconti ora passata sotto l'ambita signoria di Francesco Sforza. Il 2 settembre 1452, l'esercito napoletano comandato da Ferdinando duca di Calabria, con a fianco i pi\u00f9 famosi capitani dell'epoca come Federico da Montefeltro, Jacopo Caldora, Orso Orsini, dopo la presa di Valiano, che senza successo offr\u00ec una disperata resistenza, espugn\u00f2 il Castello di Foiano, difeso strenuamente dalla popolazione ed in particolare dalle donne che provvedevano alla bollitura dell'acqua e dell'olio per rovesciarli sugli assalitori che penetravano dalle fenditure delle mura provocate dalle bombarde.\nIl conflitto tra le repubbliche di Siena e Firenze.\nSul finire del Medioevo e sul principio del XVI secolo, la Val di Chiana si presentava divisa in due parti. Dalla parte nord-orientale i comuni di Arezzo, Castiglion Fiorentino, Cortona, Valiano, Civitella, Monte San Savino, Marciano e Foiano erano soggetti al dominio fiorentino; dalla parte sud-occidentale, Lucignano, Sinalunga, Torrita, Chianciano e Chiusi erano soggetti alla Repubblica di Siena. Nel centro di questi ultimi comuni si insinuava quello pi\u00f9 conteso di Montepulciano appartenente alla repubblica di Firenze:\nLa divisione politica esistente nel territorio della Chiana fu il movente delle discordie fra le due repubbliche dominanti che nell'ultimo periodo medievale cominciarono a farsi guerra con l'utilizzo delle moderne armature da sparo: bombarde e archibugi, che furono causa di irreparabili danni nelle eleganti ma fragili strutture del castello di Valiano. Nel 1496, i fuoriusciti fiorentini guidati da Piero de' Medici detto il Fatuo, messo al bando dal partito popolare del Savonarola, furono accolti in Montepulciano da Paolo Orsini e, oltre a numerosi fanti, ricevettero artiglierie ed archibugi con il proposito di facilitare il suo rientro in Firenze. Piero, con l'appoggio dei senesi, assedi\u00f2 il bastione e la torre di Valiano custodita dai nemici fiorentini e cominci\u00f2 a bombardare le strutture con colpi di artiglieria. La Repubblica fiorentina reag\u00ec organizzando la resistenza con il conte Ranuccio da Marciano, che venne in soccorso di Valiano con sei squadre di cavalli e duemila fanti. Successivamente, Firenze venne coinvolta nella guerra contro Pisa e per assicurarsi la neutralit\u00e0 di Siena il 26 aprile 1506 stabil\u00ec una tregua di cinque anni ed acconsent\u00ec alla demolizione del baluardo di Valiano.\nIl presidio di Valiano.\nNel 1537, il duca Cosimo I de' Medici sal\u00ec al governo di Firenze con il progetto di estendere il suo dominio in tutta la Toscana. L'ultimo ostacolo alla realizzazione del progetto rimaneva l'eliminazione della Repubblica di Siena, per la conquista della quale fin dal 1553 era in atto un conflitto combattuto dagli eserciti contrapposti di Francia e Spagna. Nella primavera del 1554 si apr\u00ec in Val di Chiana la fase finale dello scontro, per la quale il duca Cosimo predispose il rafforzamento dei pochi castelli in suo potere. Montepulciano fu affidata al reparto di cavalleria condotto dal capitano perugino Ridolfo Baglioni, mentre il ponte di Valiano venne presidiato dall'architetto militare Ascanio della Corgna, parente di Ridolfo; entrambi furono ingaggiati con un'onerosa condotta a spese del duca Cosimo. Il Della Corgna per opporsi all'esercito nemico dei franco-senesi di Piero Strozzi, a met\u00e0 del ponte di Valiano, fece costruire un bastione in mattoni costoso ma necessario alla sicurezza del ponte: \u00abguarnito di scoppiettieri che archibugiavano i Franzesi se accostati si fossero\u00bb.\nPresso quel ponte trovarono scampo i condottieri Bartolomeo Greco ed i conte Del Bagno, dopo aver subito una grave sconfitta nel tentativo di conquistare la fortezza di Chiusi. La battaglia di Scannagallo del 2 agosto 1555 segn\u00f2 la fine del conflitto e la resa definitiva della Repubblica senese. Gi\u00e0 nel 1545) Valiano, entrato a far parte della nuova confinazione voluta dal duca Cosimo I, fu inserito nello \"Stato Vecchio\" della Repubblica di Firenze e descritto come antica propriet\u00e0 della famiglia cortonese dei Vagnucci e dello Spedale degli Innocenti di Firenze aventi causa da Giovanni Del Pecora, a cui la Repubblica aveva donato detto castello. Infatti fin dal 1450, la famiglia cortonese del vescovo di Perugia Jacopo Vagnucci, commendatario dell'abbazia di Farneta, aveva aggiunto al feudo pontificio di Petrignano l'acquisto della casa-torre situata nel borgo Palazzi di Valiano, proveniente dall'eredit\u00e0 di Giovanni Del Pecora, una delle residenze estive di santa Margherita e Raniero Del Pecora. A poca distanza dalla casa-torre il Vagnucci fece costruire la villa che conserva lo stemma di famiglia: l'orso con tre fiori rosso, verde e giallo. Con provvedimento granducale del 1744, i comuni pi\u00f9 piccoli della Val di Chiana vennero assorbiti da quelli pi\u00f9 importanti e l'uffizialiato di Valiano fu riunito al vicariato maggiore di Montepulciano.\nLo splendido manufatto dello Spedale degli Innocenti in piazza Santa Annunziata di Firenze, sede attuale della facolt\u00e0 di Architettura, occupa alcuni uffici di ricerca UNICEF e l'istituzione \u00e8 divenuta Centro nazionale di documentazione ed analisi sull'infanzia e l'adolescenza.\nArchitetture religiose.\nPieve di San Lorenzo Martire.\nLa pieve di San Lorenzo Martire \u00e8 situata all'interno del centro storico del castello di Valiano ed oltre alla reliquie del santo patrono custodisce pregevoli opere di arte cristiana: un quadro di \"Santa Margherita da Cortona\" recentemente restaurato, statue lignee dell\"Addolorata\" e di \"San Giovanni\", un \"Crocefisso\" ligneo del 1500 di scuola cortonese, posto dietro l'altare maggiore, ritenuto miracoloso dai valianesi in quanto protagonista di due eventi storici straordinari: la calata di una fitta nebbia in Val di Chiana nel periodo estivo durante il suo trasferimento a Valiano, prima di giungerci , fu ospitato nella Chiesa della Maest\u00e0 del Ponte ed \u00e8 qui che ogni 25 anni viene riportato in Processione; e nel XIX\u00b0 sec. durante la riapposizione dopo una Processione, un uomo dicendo \u201cpicchia , picchia che tanto \u00e8 di legno\u201d fu irrorato sul volto da alcune gocce di sangue, queste furono asciugate con un fazzoletto ancora oggi conservato da una famiglia di Valiano. Il Crocefisso viene festeggiato solennemente con ricorrenze venticinquennali, oltre che ogni anno la quarta Domenica di Settembre.\nPregiatissimi frammenti di Andrea della Robbia si trovano all'interno ed all'esterno del fonte battesimale.\nNel fondo della parete semicircolare sono murati alcuni pezzi raffiguranti il Dio Padre benedicente con il libro della vita che mostra la lettere greche alfa e omega; al di sotto dell'iconografia principale figurano due angeli cherubini rappresentati nei tradizionali colori robbiani: bianco su fondo azzurro. All'esterno della cappella figurano ancora immagini di angeli librati in volo che reggono il cartiglio celebrativo del rito eucaristico.\nChiesa del Santo Rosario.\nLa chiesina del Santo Rosario, antica pieve di San Procolo, appartenne ai monaci della congregazione dei Camaldolesi dell'eremo del Vivo. Pi\u00f9 volte nominata nelle \"Rationes Decimarum\", la pieve corrispondeva le decime registrata come \"chiesa di San Procolo di Valiana\" fino alla scomparsa dell'eremo, avvenuta ai primi del XIV secolo.\nManifestazioni.\nLa Fiera di Valiano.\nApprovata dal granduca Leopoldo fin dal 1782, la Fiera di Valiano ricorre il 10 agosto di ogni anno, in occasione della festivit\u00e0 di San Lorenzo. Lo spirito della manifestazione \u00e8 quello di divulgare la valorizzazione dell'allevamento del bestiame ed il consumo delle carni di qualit\u00e0 certificata della razza Chianina, razza autoctona nei territori di Umbria, Marche e Toscana. La fiera viene accompagnata da festeggiamenti popolari, incontri ricreativi ed appuntamenti culturali.\nIl Palio dei carretti.\nIl Palio dei Carretti \u00e8 un atteso appuntamento agonistico che si svolge nella quarta domenica di settembre per la conquista del palio, un drappo dipinto in onore del S.S. Crocefisso. Vi partecipano sei contrade: Castello, Chiesina, Fonte, Dogana, Padule e Ponte. Partendo dalla zona pi\u00f9 alta del Paese, in prossimit\u00e0 della Chiesa del Santo Rosario (Chiesina), i piloti salgono a bordo di carretti costruiti su quattro assi di legno, sostenuti da due coppie di cuscinetti a sfera. Dopo la partenza, i partecipanti prendono velocit\u00e0 nel tratto rettilineo della ripida discesa che attraversa l'abitato, per affrontare con audaci manovre le tre curve che immettono nel tratto finale, fino a raggiungere il traguardo nello storico ponte.\nAlbo d'Oro.\n(*) Edizione non disputata causa Covid - Panno donato alla Pieve di San Lorenzo Martire in Valiano"}
{"id": "2232824", "revid": "767487", "url": "https://it.wikipedia.org/wiki?curid=2232824", "title": "Augusto Marini", "text": "Biografia.\nDi professione avvocato, fu patriota garibaldino e soldato nella guerra d'Indipendenza del 1859-1860. Fu ferito nelle campagne del Tirolo e di Mentana (1867). Fu esiliato dal governo pontificio per il suo liberalismo sinceramente anticlericale. Pot\u00e9 ristabilirsi a Roma soltanto nel (1870) e trov\u00f2 impiego nell'amministrazione comunale. Cominci\u00f2 a pubblicare in tarda et\u00e0, ma la sua produzione poetica in romanesco inizia attorno al 1859.\nFustigatore del malcostume e dell'ipocrisia, le sue poesie, per la maggior parte di argomento politico, rendono bene l'idea della temperie culturale di Roma all'indomani della Breccia di Porta Pia.\nMor\u00ec a Berna, dove si era recato per sottoporsi ad un'operazione chirurgica."}
{"id": "2232825", "revid": "122690942", "url": "https://it.wikipedia.org/wiki?curid=2232825", "title": "Funzione unidirezionale", "text": "Una funzione unidirezionale (funzione one-way in inglese o semplicemente OWF) \u00e8 una funzione matematica \"facile da calcolare\" ma \"difficile da invertire\". \n\"Facile da calcolare\" significa che esistono algoritmi che possono calcolare la funzione \"f(x)\" in tempo polinomiale (nella dimensione dell'input). \"Difficile da invertire\" significa che nessun algoritmo probabilisticamente polinomiale (classe di complessit\u00e0 temporale PP) pu\u00f2 calcolare una controimmagine di \"f(x)\" a meno di una probabilit\u00e0 trascurabile, quando \"x\" viene scelta in modo casuale.\nSi noti che, a differenza del concetto di difficolt\u00e0 pi\u00f9 comunemente diffuso nella teoria della complessit\u00e0 computazionale, \"difficile\", nel contesto delle funzioni unidirezionali, si riferisce alla difficolt\u00e0 nel caso medio e non a quella nel caso peggiore.\nDefinizione formale.\nUna funzione formula_1\u00e8 unidirezionale se esiste un algoritmo che in tempo polinomiale mappa formula_2 in formula_3 per ogni formula_4 e per ogni algoritmo casuale PPT formula_5, ogni polinomio formula_6 e per valori di formula_7 sufficientemente grandi si ha che:\ndove la probabilit\u00e0 \u00e8 sulla scelta delle formula_2 da una distribuzione discreta uniforme su formula_10 e sulla casualit\u00e0 di formula_5.\nFunzione unidirezionale debole.\nUna funzione unidirezionale debole, invece, \u00e8 tale per cui ogni algoritmo casuale PPT formula_5 che prova a calcolare una qualsiasi preimmagine di formula_3 fallisce con probabilit\u00e0 non trascurabile. In modo formale, si dice che formula_14 \u00e8 una funzione debolmente unidirezionale se \u00e8 calcolabile in tempo polinomiale ed esiste un polinomio formula_15 tale che per ogni algoritmo casuale formula_5 e per valori di formula_7 sufficientemente grandi:\ndove la probabilit\u00e0 \u00e8 sulla scelta delle formula_2 da una distribuzione discreta uniforme su formula_10 e sulla casualit\u00e0 di formula_5\nPermutazione unidirezionale.\nUna funzione formula_14 \u00e8 una permutazione unidirezionale se:\nCongettura OWF.\nLe funzioni unidirezionali sono una delle primitive pi\u00f9 rudimentali della moderna crittografia e la loro esistenza \u00e8 necessaria per la stragrande maggioranza degli oggetti crittografici di interesse. L'esistenza delle funzioni unidirezionali, infatti, \u00e8 equivalente all'esistenza dei generatori pseudocasuali, delle funzioni pseudocasuali, delle firme digitali, delle prove a conoscenza zero per ogni linguaggio NP e di molti altri oggetti.\nL'esistenza delle funzioni unidirezionali, inoltre, implica che P \u2260 NP.\nCandidati.\nEsistono numerosi candidati per le funzioni unidirezionali. Alcuni di essi sono:"}
{"id": "2232826", "revid": "343261", "url": "https://it.wikipedia.org/wiki?curid=2232826", "title": "Funzioni unidirezionali", "text": ""}
{"id": "2232827", "revid": "278830", "url": "https://it.wikipedia.org/wiki?curid=2232827", "title": "Nikki Gentile", "text": "Biografia.\nStatunitense di nascita, ma italiana di terza generazione, \u00e8 registrata all'anagrafe con il nome di Nicolette Frances. Nata a Yonkers, citt\u00e0 della Contea di Westchester nello stato di New York, si trasferisce ben presto con la famiglia nel Bronx. Fin da ragazza manifesta una notevole predisposizione per lo studio: si iscrive al college e ottiene il diploma di laurea presso la School of Visual Arts di New York non ancora diciottenne.\nIl suo interesse per il mondo della moda si concretizza nella creazione di giacche e mantelle; la sua collezione suscita l'attenzione di Helen Gurley Brown, che accetta di immortalarli sulle pagine del magazine \"Cosmopolitan\", del quale \u00e8 l'editrice. A Nikki toccher\u00e0 posare come modella per il servizio fotografico. Quelle foto non passano inosservate. Poco tempo dopo, infatti, l'agenzia \"Wilhelmina\" di New York la mette sotto contratto, inserendola nella propria scuderia di modelle.\nNikki viene mandata in Europa, insieme ad altre modelle, per fare nuove esperienze professionali e sfilare sulle passerelle di Milano, Londra e Parigi. Giunta in Italia nel 1972, all'et\u00e0 di diciotto anni, esercita la professione di modella prima di approdare al mondo del cinema, dopo aver preso parte anche ad alcune pubblicit\u00e0 per la televisione.\nDebutta nel 1976 con una piccola parte a fianco di Marcello Mastroianni nel film \"Culastrisce nobile veneziano\", diretto da Flavio Mogherini. La scelta del nome da citare nei crediti del film cade su Nikki Gentile. \nSempre nel 1976 prende parte al film \"Febbre da cavallo\" diretto da Steno, interpretando il ruolo di Mafalda. Nel 1977, diretta da Mariano Laurenti, appare nel film \"La compagna di banco\", girato a Trani.\nNel 1978 Nikki Gentile si esibisce anche come \"speaker\" radiofonica sostituendo Ilona Staller, che nel frattempo iniziava a interessarsi di politica. Il 1978 \u00e8 l'anno pi\u00f9 prolifico per Nikki Gentile, che partecipa a una coproduzione italo-francese dal titolo \"I grossi bestioni\".\nPrima di rientrare negli Stati Uniti e chiudere la sua carriera, nel 1979 Nikki Gentile fa capolino anche sul piccolo schermo, prendendo parte ad un episodio de \"Il ritorno del Santo\"."}
{"id": "2232830", "revid": "6923", "url": "https://it.wikipedia.org/wiki?curid=2232830", "title": "Autostrada A6 (Lussemburgo)", "text": ""}
{"id": "2232835", "revid": "767487", "url": "https://it.wikipedia.org/wiki?curid=2232835", "title": "Eros Perversion", "text": "Eros Perversion \u00e8 un film erotico del 1979, diretto dal regista Ron Wertheim, ispirato a \"La dodicesima notte\" di Shakespeare.\nLa troupe originale, inglese, fu sostituita con una italiana in corso d'opera. In Italia \u00e8 uscito nell'estate del 1980 nelle sale a luci rosse, pur non essendo un film pornografico.. La colonna sonora del film \u00e8 stata realizzata dal compositore Nico Fidenco.\nTrama.\nTrasposizione della commedia \"La dodicesima notte\" di Williams Shakespeare in un musical erotico con il sound di fine anni '70."}
{"id": "2232837", "revid": "466539", "url": "https://it.wikipedia.org/wiki?curid=2232837", "title": "Charles du Houx de Viom\u00e9nil", "text": "Biografia.\nSecondo figlio di Fran\u00e7ois Hyacinte du Houx, barone di Belrupt e signore di Fauconcourt, e di Marie-Anne De la Vall\u00e9e de Razecourt, intraprese ben presto, come il fratello Antoine Charles, il mestiere delle armi ed entr\u00f2 a 13 anni nel Reggimento del Limosino, col grado di sottotenente. Nella guerra di successione austriaca era presente alla battaglia di Lauffeldt e alla successiva conquista di Bergen op Zoom.\nNella guerra dei sette anni fu aiutante di campo del generale Chevert, nelle campagne del 1757 e 1758 in Germania. Decorato con l'Ordine di San Luigi nel 1760, colonnello nel 1761, brigadiere delle armate del re nel 1763, fu inviato in Corsica nel 1768 per comandare una brigata di fanteria all'atto dell'annessione dell'isola. Di ritorno in Francia nel 1769, fu nominato colonnello del 9\u00ba Reggimento \"Chasseurs \u00e0 cheval\" nel 1770. Spos\u00f2 il 28 aprile 1772 Anne-Marguerite Olivier de Vaugien, figlia di Jacques-David Olivier, signore di Vaugien e di Courcelles.\nMaresciallo di campo nel 1780, serv\u00ec nella guerra d'indipendenza americana agli ordini di Rochambeau, e a fianco del fratello, sino alla firma del Trattato di Parigi del 1783. Al ritorno fu nominato ispettore delle truppe a cavallo, posto che tenne dal 1783 al 1788. Commendatore dell'Ordine di San Luigi nel 1789, occup\u00f2 il posto di governatore della Martinica e delle Isole Sopravento fra il luglio 1789 e l'aprile 1790, in assenza del visconte di Damas, e dovette fronteggiare il diffondersi delle idee rivoluzionarie nella colonia.\nEmigr\u00f2 nel 1791 e combatt\u00e9 le campagne del 1792 e 1793 nell'armata di Cond\u00e9. Nel 1798 entr\u00f2 al servizio della Russia, e divenne tenente generale e comandante dell'armata di Samogizia, regione della Lituania annessa all'Impero russo nel 1795. Prescelto a prendere il comando delle truppe russe in Italia, fu infine sostituito da Suvorov ed inviato con 17.000 soldati sulle isole inglesi di Jersey e Guernsey per preparare uno sbarco in Francia; quando, ben presto, le sue truppe tornarono in Russia, Viom\u00e9nil non le segu\u00ec e si imbarc\u00f2 per il Portogallo, chiamato da Rodrigo de Sousa Coutinho, conte di Linhares, e ministro degli esteri, che nutriva seri dubbi sulla capacit\u00e0 di comando del maresciallo von der Golz. Il re Giovanni VI lo nomin\u00f2 maresciallo generale il 2 novembre 1801 e gli affid\u00f2 la riforma dell'esercito, ivi compresa la creazione della futura accademia militare. Rimase in Portogallo sino al 1808, per poi recarsi in Inghilterra, da cui torn\u00f2 con Luigi XVIII.\nNominato Pari di Francia nel 1814, fu incaricato il 20 marzo 1815 di organizzare le truppe di volontari realisti a Vincennes. Segu\u00ec il re a Gand nei Cento giorni e alla Seconda Restaurazione fu nominato comandante della 11\u00aa divisione militare a Bordeaux; contribu\u00ec grandemente a preservare il sud del Paese dall'invasione spagnola; pass\u00f2 poi alla 13\u00aa divisione militare a Rennes. Fu ricompensato dal sovrano per la sua lealt\u00e0: maresciallo di Francia nel 1816, marchese nel 1818, cavaliere dell'Ordine dello Spirito Santo nel 1820 ed ufficiale della Legion d'onore nel 1823."}
{"id": "2232838", "revid": "254059", "url": "https://it.wikipedia.org/wiki?curid=2232838", "title": "Ordine di Leopoldo (Lippe)", "text": "L'Ordine di Leopoldo fu un ordine cavalleresco fondato nell'ambito del Principato di Lippe.\nStoria.\nL'Ordine venne fondato il 24 luglio 1906 dal Principe Leopoldo IV di Lippe come medaglia per premiare i benemerenti verso lo stato ed era originariamente suddiviso in due classi: Cavaliere di I Classe e Cavaliere di II Classe.\nCon un decreto del 29 febbraio 1908, le classi vennero cambiate: Medaglia di Leopoldo con Corona, Medaglia di Leopoldo senza corona, Croce dell'Ordine di Leopoldo, Medaglia d'Argento e Medaglia di Bronzo.\nUn nuovo emendamento del 30 maggio 1910 cambi\u00f2 nuovamente lo statuto dell'ordine e l'ordine si divise in tre classi di cavalieri, due croci e tre medaglie:\nCon il crollo della monarchia e la cessione del trono da parte dello stesso Principe Leopoldo IV l'11 novembre 1918, l'Ordine divenne una concessione famigliare."}
{"id": "2232842", "revid": "110157", "url": "https://it.wikipedia.org/wiki?curid=2232842", "title": "Cibernetica per tutti", "text": "Cibernetica per tutti \u00e8 un saggio di Silvio Ceccato che si occupa delle macchine, del pensiero e del linguaggio, quindi a tutto tondo di una cibernetica della mente. Il libro \u00e8 una raccolta degli articoli firmati dall'autore e pubblicati nel triennio 1964-1967 sul quotidiano Il Giorno, curata, riordinata, ripulita ed arricchita di considerazioni nuove che fanno da collante. Come afferma Ceccato nell'introduzione, la cibernetica, termine derivante dal greco \"pilota\", \"nocchiero\" \u00e8 quella disciplina che consente allo scienziato di esternare quelle assurdit\u00e0 riservate prima al filosofo, visto che con modelli razionali cerca di studiare se stesso, la ragione, la macchina umana. Ceccato inizia il saggio con la suddivisione fra la cibernetica dell'automazione, quella anatomo-fisiologica (biologica) e quella mentale (filosofica) e con i campi di invadenza del fisiologo e del filosofo oltrech\u00e9 con un excursus della filosofia occidentale e orientale degli ultimi 2500 anni e termina con un capitolo sulle problematiche, sulle contraddizioni e sulle carenze della ricerca scientifica in Italia. "}
{"id": "2232845", "revid": "2157761", "url": "https://it.wikipedia.org/wiki?curid=2232845", "title": "Coppa Italia Serie D 2008-2009", "text": "La Coppa Italia Serie D di calcio 2008-2009, decima edizione della manifestazione, \u00e8 iniziata il 24 agosto 2008 ed \u00e8 terminata il 20 maggio 2009 con la vittoria del Sapri.\nBreve regolamento.\nLa formula dell'edizione 2008-09 della Coppa Italia Serie D \u00e8 rimasta pi\u00f9 o meno invariata rispetto alla precedente. Vi partecipano 142 squadre di Serie D, a cui si aggiungono le societ\u00e0 eliminate al Primo Turno della TIM Cup e della Coppa Italia Lega Pro.\nAlla prima fase prendono parte le 142 squadre di Serie D, raggruppate sia in gare di andata e ritorno che in triangolari. Dalla seconda fase entrano in gioco le squadre eliminate dalla TIM Cup e dalla Coppa Italia Lega Pro. Questa fase prevede sia gare di andata e ritorno tra due squadre che tornei triangolari. In seguito Sedicesimi, Ottavi, Quarti, Semifinali e Finale con gare di andata e ritorno.\nDurante la fase ad eliminazione diretta, nel caso di parita al termine dei due incontri, non verranno disputati i tempi supplementari ma si tireranno direttamente i calci di rigore.\nFinale.\nLa gara di andata \u00e8 finita 1-0 per la . Il Giudice sportivo per\u00f2 ha inflitto la sconfitta per 3-0 a tavolino ai sardi per aver utilizzato Vittorio Cammarosano che doveva ancora scontare una giornata di squalifica risalente al 2006."}
{"id": "2232849", "revid": "767487", "url": "https://it.wikipedia.org/wiki?curid=2232849", "title": "I grossi bestioni", "text": "I grossi bestioni \u00e8 un film del 1978 diretto da Jean-Marie Pallardy."}
{"id": "2232850", "revid": "125300479", "url": "https://it.wikipedia.org/wiki?curid=2232850", "title": "Sebastiano Caboto (cannoniera)", "text": "La Sebastiano Caboto \u00e8 stata una cannoniera (e successivamente una nave appoggio sommergibili) della Regia Marina.\nCostruzione.\nNel 1910, su richiesta del Ministro degli Esteri (a sua volta contattato dall'ambasciatore italiano a Pechino), la Regia Marina decise la costruzione di due cannoniere fluviali da destinarsi alla stazione in Cina, per proteggere le comunit\u00e0 italiane lungo i fiumi cinesi ed in particolare l'alto Yangtze ed il Pai-ho, dove commercianti ed imprenditori italiani avevano costruito stabilimenti tessili e gestivano attivit\u00e0 commerciali, oltre che, soprattutto sullo Yangtze, l'attivit\u00e0 di importazione del corallo, che veniva lavorato in Italia e quindi nuovamente esportato in Estremo Oriente (ci\u00f2 ad opera soprattutto di ditte artigianali napoletane). Navi di maggiori dimensioni, infatti, non potevano spingersi oltre Wusung (nella foce dello Yangtze) ed Hankow se non a fatica (ed inoltre, per questioni economiche, la Regia Marina non poteva pi\u00f9 permettersi di inviare continuamente navi da guerra in Estremo Oriente come stazionarie: per anni la protezione delle comunit\u00e0 italiane fu di competenza francese).\nLa prima delle due cannoniere, battezzata \"Sebastiano Caboto\", venne progettata dal colonnello del Genio Navale Ettore Berghinz e costruita nel cantiere di Palermo della societ\u00e0 Cantieri Navali Riuniti di Genova (per altre fonti proprio a Genova). Ordinata nel 1910, l'unit\u00e0 fu impostata nel marzo 1911, varata nel luglio 1913 e completata nel novembre dello stesso anno. Concepita per navigare sui fiumi del Sud America (ed in particolare risalire il Rio delle Amazzoni) al fine di garantire la sicurezza dei coloni, la \"Caboto\" era atta anche a compiere traversate oceaniche: dotata di un dislocamento piuttosto elevato per una cannoniera (1000 tonnellate), aveva tuttavia, grazie ad una precisa distribuzione dei pesi, un pescaggio molto ridotto, in modo da poter navigare senza problemi sui fiumi. Essendo progettata per la navigazione fluviale, la nave aveva una buona manovrabilit\u00e0. L'unit\u00e0 era dotata di una sorta di sega circolare da montarsi sulla prua, praticamente a pelo d'acqua, la quale serviva per districarsi tra le mangrovie dei fiumi come il Rio delle Amazzoni, nonch\u00e9 a superare eventuali sbarramenti di tronchi portati dalla corrente. Secondo alcune fonti, infatti, la nave era stata inizialmente progettata per operare in Sudamerica, e solo in seguito destinata alla Cina, dove i cittadini italiani si trovavano maggiormente a rischio (mentre in Sud America la situazione era relativamente tranquilla): quando fu deciso di mandare la nave in Estremo Oriente, la sega venne sbarcata.\nL'armamento consisteva in sei cannoni Armstrong/Vickers da 76/40\u00a0mm e quattro mitragliere Maxim da 6,5/80\u00a0mm. Uno dei cannoni da 76\u00a0mm era situato a prua, un secondo a poppa, ed i restanti quattro ai lati, due a dritta e due a sinistra. Due delle mitragliere erano situate a prua, e due a poppa. L'equipaggio era composto da 6 ufficiali (il comandante, due ufficiali di vascello, uno di macchina, un commissario ed un medico) e 117 tra sottufficiali, sottocapi e marinai.\nL'apparato propulsivo, due macchine alternative a triplice espansione, alimentate da due caldaie cilindriche a bassa pressione (12,6\u00a0kg per cm2) che bruciavano carbone, sviluppava una potenza di 1000 CV, consentendo una velocit\u00e0 massima di 13,2 nodi. In regime di economia, con velocit\u00e0 di 9 nodi ed una scorta di 190 tonnellate di carbone (il massimo che potesse imbarcare), la nave poteva percorrere 3600 miglia, bastanti per attraversare l'Atlantico. La cannoniera era provvista anche di consistente velatura: l'albero maestro aveva pennone e pennola con una vela quadra, una randa ed una controranda, mentre l'albero di mezzana, dotato solo di pennola, aveva una randa ed una controranda.\nLa \"Caboto\" rivel\u00f2 eccellenti qualit\u00e0 nautiche, dimostrandosi manovriera, maneggevole, sufficientemente potente e provvista di buone qualit\u00e0 di autonomia ed economicit\u00e0: con cento tonnellate di carbone la nave poteva percorrere 1356 miglia. Un difetto consisteva invece nella tendenza al rollio, cos\u00ec che spesso le vele vennero utilizzate, oltre che per aumentare leggermente la velocit\u00e0, per stabilizzare meglio la nave.\nStoria operativa.\nDopo l'entrata in servizio, avvenuta il 23 novembre 1913, la nave si trasfer\u00ec da Palermo a Napoli, ove termin\u00f2 rapidamente l'allestimento, dopo di che, l'11 dicembre 1913, la \"Caboto\" lasci\u00f2 il porto partenopeo alla volta di Shanghai. La nave percorse circa 10.000 miglia in 110 giorni, 51 dei quali trascorsi in mare e 59 in porto, facendo scalo a Porto Said, Massaua, Rakmat, Aden, Karachi, Bombay, Colombo, Singapore, Saigon, Hong Kong, Canton, Macao e Shanghai. Dopo aver incontrato ad Hong Kong, dove giunse nel marzo 1914 (ripartendone il 29), l'incrociatore corazzato \"Marco Polo\", che stava per tornare in Italia, la cannoniera raggiunse Shanghai il 2 aprile 1914.\nAppena terminato il riassetto, durato circa un mese, la \"Caboto\" diede inizio alla propria attivit\u00e0 operativa, navigando nell'alto Yangtze e venendo accolta con grande felicit\u00e0 dalle missioni religiose, che si trovarono cos\u00ec protette dagli attacchi di pirati, sbandati e combattenti dei signori della guerra e delle fazioni continuamente in lotta. Nonostante le molte difficolt\u00e0 ed i pericoli incontrati, non vi fu mai la necessit\u00e0 di utilizzare le armi: la cannoniera fungeva da deterrente anche senza dover aprire il fuoco. La nave risal\u00ec i fiumi sino al limite della loro navigabilit\u00e0, ed in particolare lo Yangtze fino all'altezza di Chungking. Il tratto di fiume era molto tortuoso: nel tratto tra Yichang e Chungking, vi erano, oltre che numerosi vortici e controcorrenti, circa 70 rapide (il cui livello poteva variare), e numerose gole, la cui lunghezza variava dalle 5 alle 25 miglia e la larghezza dai 50 ai 150 metri, contornate da alture e montagne la cui altitudine variava dai 100 ai 1.000 metri, e con un dislivello di 100 metri in 86 miglia. Lasciata Shanghai il 28 aprile 1914, in maggio la nave fu ad Hankow, risal\u00ec lo Yangtze sino a Cheling, attravers\u00f2 il lago Tung-Ting e poi risal\u00ec l'affluente Xiang, raggiungendo Changsha, nell'Hunan, a 950 miglia dal mare. La navigazione dur\u00f2 un mese, dopo di che la \"Caboto\" entr\u00f2 in bacino di carenaggio per i lavori di fine garanzia: nella navigazione dall'Italia alla Cina, infatti, erano state consumate le ore di fuoco per le caldaie e quelle di moto per le macchine.\nLa cannoniera riprese poi il proprio operato a tutela degli interessi italiani. Causa il suo pescaggio, la \"Caboto\" poteva operare nel medio e basso Yangtze, dalla foce sino ad Ichang, ma non nell'alto corso dello Yangtze, da Ichang a Sui Fu. Nel luglio 1914 la nave fu a Nanchino e successivamente a Tientsin. In questo periodo la nave rimase talvolta coinvolta in conflitti armati, dovendo impiegare le proprie armi. Ad inizio agosto 1914 la cannoniera si rec\u00f2 a Tsingtao.\nIn seguito allo scoppio della prima guerra mondiale, essendo la Cina neutrale, la \"Caboto\" rischi\u00f2 l'internamento, ma la cannoniera evit\u00f2 tale eventualit\u00e0 ignorando le ingiunzioni delle autorit\u00e0 cinesi, che intendevano procedere ad internarla, tagliando gli ormeggi e salpando velocemente alla volta di Nagasaki, dove poi si trattenne per 18 mesi, sino al dicembre 1917, quando la Cina entr\u00f2 anch'essa in guerra a fianco dell'Intesa: la \"Caboto\" torn\u00f2 quindi al proprio servizio di pattugliamento dei fiumi della Cina. Il 10 giugno 1918 la cannoniera imbarc\u00f2 un centinaio di ex prigionieri dell'esercito austroungarico di etnia italiana, che, stanchi per l'attesa per il rimpatrio (promesso loro dalle autorit\u00e0 italiane a Tientsin, dove i prigionieri erano stati portati dalla Russia), si erano ribellati ed erano stati arrestati: dopo aver trascorso una notte sulla nave, gli ex prigionieri vennero portati nel campo di concentramento di Si-Juan, a Pechino.\nNel 1921 la cannoniera venne affiancata da una seconda unit\u00e0, la pi\u00f9 piccola \"Ermanno Carlotto\", la cui costruzione era stata interrotta dalla guerra. Tra gennaio e marzo 1923 la \"Caboto\" fu ad Hong Kong. Il 6 aprile 1924 assunse il comando della nave il capitano di corvetta Angelo Iachino, che, rilevando il peggioramento dei conflitti in Cina, auspic\u00f2 l'invio di un corpo di spedizione che potesse assolvere a compiti di polizia internazionale: fu perci\u00f2 costituita la Divisione Navale in Estremo Oriente.\nDurante l'estate del 1924 la nave svolse una crociera nelle acque della Siberia, facendo tappa a Vladivostok ed in altri porti di minore importanza.\nL'attivit\u00e0 degli uomini della \"Caboto\" (cos\u00ec come della \"Carlotto\") riguardava anche i controlli sulla correttezza dei commerci e sulle compagnie di navigazione italo-cinesi: nel caso venissero rilevati degli illeciti, gli ufficiali informavano le autorit\u00e0 del consolato, per far ritirare la bandiera italiana alle navi le cui compagnie armatoriali avevano capitale societario non a maggioranza italiana, ed i cui equipaggi non avevano composizione, sul piano quantitativo e qualitativo (il comandante ed i due terzi dell'equipaggio dovevano essere italiani, anche se altre norme consentivano una minore percentuale), conforme alle norme italiane. Molte di tali navi, infatti, erano di fatto passate sotto il controllo, invece che di comandanti italiani, di padroni marittimi cinesi, che le utilizzavano per il contrabbando di armi, e ci\u00f2 aveva causato diversi tentativi di fermo ed ispezione di tali piroscafi da parte delle autorit\u00e0 cinesi, ma il fermo non era permesso dagli accordi stipulati con il governo cinese, ed era ritenuto intollerabile per la credibilit\u00e0 ed il prestigio delle compagnie di navigazione italiane e, conseguentemente, dell'Italia. Le cannoniere avevano anche il compito di proteggere le missioni italiane, spesso minacciate da saccheggi da parte di pirati fluviali, sbandati e reparti combattenti di opposte fazioni.\nNella prima met\u00e0 degli anni venti la \"Caboto\" e la \"Carlotto\", rinforzate, in periodi differenti, dall'esploratore \"Libia\", dall'ariete torpediniere \"Calabria\" e dall'incrociatore corazzato \"San Giorgio\", proseguirono nella loro attivit\u00e0 di controllo della situazione e protezione degli interessi e delle comunit\u00e0 italiane, in un quadro complicato dalla guerra civile cinese. La \"Caboto\" visitava spesso i porti cinesi detti \u00abTreaty ports\u00bb e risaliva lo Yangtze sino ad Hankow, ma per via del suo pescaggio si trattenne prevalentemente nel basso corso del fiume.\nTra la seconda met\u00e0 degli anni venti e l'inizio degli anni trenta si alternarono in Cina anche il cacciatorpediniere (che si aggiunse al \"Libia\", che era rimasto anch'esso in Cina: tali unit\u00e0, insieme alle due cannoniere, formavano la squadra navale italiana in Cina), il trasporto \"Volta\", l'incrociatore pesante \"Trento\" ed il cacciatorpediniere \"Espero\". Nel marzo 1925 il Comando Navale Estremo Oriente comprendeva \"Libia\", \"Caboto\", \"Carlotto\" e l'incrociatore corazzato \"San Giorgio\". Nel 1926 la Caboto fu dislocata a Shanghai per proteggere gli interessi italiani nella citt\u00e0, ma negli anni successivi, eccettuate regolari visite a Shanghai ed Hankow, la cannoniera ebbe principalmente base a Tientsin. Nel 1932, in seguito alla conquista giapponese della Manciuria ed ai problemi che ne derivarono, venne ricostituita la Divisione Navale dell'Estremo Oriente, comandata dall'ammiraglio Domenico Cavagnari e composta da \"Trento\" (nave ammiraglia), \"Libia\", \"Espero\", \"Caboto\" e \"Carlotto\". In seguito \"Trento\", \"Libia\" ed \"Espero\" furono sostituiti dall'esploratore \"Quarto\".\nNel 1934, dopo un ventennio di servizio sui fiumi cinesi, si ritenne di dover rimpatriare la \"Caboto\", ormai logorata ed in efficienza ridotta\u00a0\u2013 lo scafo era usurato e le macchine non riuscivano pi\u00f9 a sviluppare la velocit\u00e0 sufficiente a contrastare la corrente \u2013, sostituendola con il moderno posamine \"Lepanto\". Il 7 agosto 1934, pertanto, la cannoniera part\u00ec dalle foci dello Yangtze per fare ritorno in patria.\nDurante la navigazione, la nave tocc\u00f2, in cinque mesi e mezzo, quasi tutti i porti dell'andata. Il 19 gennaio 1935 la \"Caboto\", che si trovava ad Aden, dove stava sostando durante il viaggio di rientro in Italia, ricevette l'ordine di raggiungere Massaua, nella colonia italiana dell\u2019Eritrea, dove sarebbe passata sotto il controllo del Comando Navale del Mar Rosso e dell\u2019Oceano Indiano (Comando Navale Africa Orientale Italiana) (secondo altre fonti tale ordine venne ricevuto quando la nave era gi\u00e0 a Massaua).\nSuccessivamente la cannoniera rientr\u00f2 in Mediterraneo e fu dislocata a Rodi, alle dipendenze del Comando Navale dell'Egeo. Nel 1938 la cannoniera venne riclassificata nave appoggio sommergibili.\n Il 10 giugno 1940, data dell'entrata dell'Italia nella seconda guerra mondiale, la \"Caboto\" faceva parte del Gruppo Navi Ausiliarie Dipartimentali del Comando Navale Mar Egeo, con base a Rodi. Nel corso del conflitto la cannoniera venne impiegata come nave appoggio sommergibili, sempre avendo base a Rodi. Spesso la \"Caboto\" partecip\u00f2, con il proprio armamento, alla difesa contraerea dell'isola dai frequenti, ma solitamente infruttuosi, attacchi aerei britannici. L'equipaggio coglieva spesso l'occasione per arricchire i pasti con i pesci, in particolare cefali, uccisi dalle esplosioni.\nIl 25 maggio 1941, durante i preparativi di un convoglio che avrebbe sbarcato a Creta un corpo di spedizione italiano, per prendere parte all'occupazione tedesca dell'isola, il capitano di vascello Aldo Cocchia, comandante del convoglio, richiese la \"Caboto\" come parte della formazione, ma tale richiesta venne respinta perch\u00e9 la nave, pur piccola ed anziana, era iscritta nei quadri del naviglio come incrociatore e non si voleva, qualora fosse stata affondata, che il nemico potesse annunciare l'affondamento di un incrociatore.\nAlla proclamazione dell'armistizio dell'8 settembre 1943 la \"Caboto\" si trovava ancora a Rodi, agli ordini del capitano di corvetta Corradini. Essendo in avaria, la nave non pot\u00e9 partecipare alla battaglia di Rodi n\u00e9 allontanarsi dall'isola, pertanto il comandante Corradini sbarc\u00f2 armi e provviste per rinforzare le difese di terra. L'11 settembre militari tedeschi armati salirono a bordo della nave, ormeggiata in porto con le macchine ferme ed un equipaggio ridotto (gran parte dei marinai, infatti, erano sbarcati senza il consenso del comandante, per non dover combattere). La \"Caboto\" venne catturata dalle forze tedesche il 12 settembre 1943: quel giorno, infatti, Corradini e gli uomini rimasti, dopo aver distrutto documenti ed archivi, sbarcarono portando con s\u00e9 la bandiera di combattimento, dopo aver ricevuto il saluto dalle sentinelle tedesche. La bandiera italiana venne comunque ammainata solo il 17 settembre. Secondo altra fonte la nave si autoaffond\u00f2 a Rodi il 9 settembre 1943, su bassifondali, per evitare la cattura, ed il 12 settembre venne catturata dai tedeschi, che la recuperarono e ne iniziarono le riparazioni.\nLa nave oper\u00f2 tuttavia per poco tempo nella Kriegsmarine, perch\u00e9 poco dopo la sua cattura venne affondata nel corso di un bombardamento aereo alleato, nell'ottobre 1943. Per alcune fonti la nave venne danneggiata a Rodi il 19 settembre, colpita in prossimit\u00e0 del castello di prua. Secondo altre fonti la nave fu affondata da un attacco aereo alleato nel settembre 1943 (per alcune il 15 settembre), nello stesso punto in cui si era autoaffondata, mentre erano in corso le riparazioni."}
{"id": "2232852", "revid": "599013", "url": "https://it.wikipedia.org/wiki?curid=2232852", "title": "Gentili (famiglia)", "text": "La famiglia Gentili \u00e8 originaria della zona di Fabriano.\nStoria.\nI Gentili di Rovellone furono dei potenti feudatari, discendenti da un ramo degli Attoni di Cerreto e Matelica. Questa nobile famiglia probabilmente nell'XI secolo era consorziata con i signori del gastaldato di Pierosara. Le propriet\u00e0 dei Rovellone sono citate nei documenti di San Vittore del 1104, dove in alcune donazioni all'abbazia sono nominati i castelli della Civitella, Precicchie e Serra Secca.\nQuesti Signori nel XII secolo possedevano anche le fortezze di Castelletta, Rotorscio, Grotte, Avvoltore, Frontale, Isola S. Clemente, Accola, Crino, Anticola.\nLa loro dimora era una rocca costruita sulla cima dell'omonimo monte situato in prossimit\u00e0 della gola della Rossa. Oggi del maniero rimangono solo miseri resti delle mura di cinta. Ai piedi della rocca, in localit\u00e0 le Falasche, esisteva il borgo oggi completamente scomparso. Il feudo nei secoli X-XII controllava una moltitudine di territori, da Serra S. Quirico ad Apiro fino a Cupramontana, Valdicastro, Albacina e Pierosara. Nel 1227 il conte Corrado di Gentile don\u00f2 a S.Silvestro dei Guzzolini una localit\u00e0 chiamata Grottafucile dove fond\u00f2 il primo monastero dell'ordine dei Silvestrini. Nel 1265 nel suo testamento liber\u00f2 dal giuramento feudale gli abitanti dei suoi castelli di Accola e Follonica, che finirono per accastellarsi nel vicino castello di Staffolo. Nel XIII secolo i Rovellone stipularono un accordo con il comune di Jesi, ponendo i loro averi a difesa di quest'ultimo, con il patto di risiedere in questa citt\u00e0 tre mesi l'anno e di lasciare liberi i propri vassalli di inurbarsi nel Comune.\nUn ramo del casato era presente a Roma fin da XIV secolo con Luca Ridolfucci Gentili che fu vescovo di Nocera e poi governatore dell'Umbria. In seguito allo Scisma d'Occidente, papa Urbano VI il 18 settembre 1378 promosse ben 25 cardinali e fra questi anche Luca Gentili. Mor\u00ec nel gennaio del 1389. Camilla Gentili nacque nella seconda met\u00e0 del XV secolo, da Luca Gentili dei signori di Rovellone e da Brandina della nobile famiglia dei Grassi. Per volere della famiglia, si spos\u00f2 con il nobile Battista Santucci, uomo violento e rissoso. Il marito di Camilla riversava l'odio che aveva per tutti i membri della famiglia Grassi, sulla suocera Brandina e sulla sposa, donna mite, sottomessa e stimata da tutti per la bont\u00e0. Incolpato dell'assassinio di Pierozzo Grassi nel 1482,presso il Castello Petroso di Genga, Battista ebbe salva la vita grazie all'intervento personale e le preghiere di Camilla. Nonostante ci\u00f2 il suo odio verso i Grassi non si plac\u00f2, anzi crebbe a tal punto da proibire alla moglie di avere contatti con la madre Brandina.\nAccortosi che il suo divieto non era stato rispettato, il 26 luglio 1486, Battista con finta tenerezza invit\u00f2 Camilla ad accompagnarlo all'Uvaiolo, localit\u00e0 dove possedeva un podere, per trascorrere qualche ora in serenit\u00e0. Camilla accondiscese senza rendersi conto che si stava recando al patibolo. Qui il marito tir\u00f2 fuori un pugnale e colp\u00ec Camilla prima alla gola e poi al seno, mentre lei innalzava al Signore la sua preghiera di perdono e di amore. Battista commesso il grave misfatto tent\u00f2 la fuga che non pot\u00e9 effettuare come se fosse legato a terra. L'agghiacciante fatto venne subito scoperto, destando indignazione e piet\u00e0. \nLa salma di Camilla fu tumulata nella chiesa di Santa Maria del Mercato (l'attuale chiesa di San Domenico) dove la famiglia Gentili aveva la sepoltura. Fin da subito la sua tomba fu meta di pellegrinaggi per le grazie ed i prodigi accordati a quanti ricorrevano alla sua protezione. Devoto di Camilla fu anche il cardinale di Bologna Prospero Lambertini che divenne poi papa con il nome di Benedetto XIV. \nIl 15 gennaio 1841 Gregorio XVI la proclam\u00f2 \"Beata\" e stabil\u00ec la festa della Beata Camilla Gentili di Rovellone il 26 luglio, il giorno della sua morte. Vi apparteneva il cardinale Antonio Saverio Gentili, figlio di Teresa Durso e Nicola Gentili, \"qui fuit segretus cubicularius e numero partecipantium Clementis X\", parole che possono convenire agli Aiutanti di Camera del Pontefice (cubiculario \u00e8 lo stesso che Aiutante di Camera). Il padre Nicola Gentili, fu cameriere del cardinal Maidalchini (nipote di donna Olimpia cognata di Innocenzo X), e in occasione di un suo rientro nella sua patria, Camerino, per buona sorte entr\u00f2 al servizio del vescovo di quella citt\u00e0 monsignor Altieri, il quale essendo fatto cardinale e poi Pontefice col nome di Clemente X l'arricch\u00ec in vari modi. Fra l'altro gli concesse il sito, dov'era una piazza di fronte a s. Nicola in Arcione, dove fu fabbricato palazzo Gentili. Filippo, fratello del Card. Antonio Saverio, si guadagn\u00f2 il marchesato di Antuni (il titolo fu eletto principato nel 1832 in favore di Urbano Del Drago-Biscia-Gentili) e fu comandante della Guardia C\u00f2rsa Papale\nI Gentili abitarono nel Rione della Pigna e furono insigniti del titolo di conti di Ascrea, furono ascritti tra i \"conservatori\" e i\" caporioni\" ed ebbero sempre alto prestigio in Curia.\nIl cardinale Antonio Saverio fu mecenate dei letterati, la sua casa fu sempre per loro aperta, dotto e profondamente erudito. Il cardinale fu il protettore della celebre accademia degli Infecondi, che fu la madre dell'illustre e cospicua Arcadia. Egli sin dai suoi anni giovanili era stato solito, in tutti i giorni delle solennit\u00e0 della Beata Vergine dare nella propria abitazione un devoto ed erudito intrattenimento in onore della Santa Madre, con accademie tenute nel proprio palazzo, alle quali partecipavano cardinali, prelati, nobili, letterati, e personaggi illustri..\nAlla sua morte fu sepolto nella chiesa di s. Venanzio de' camerinesi e la sua nipote marchesa Costanza Giori Sparapani gli eresse una marmorea iscrizione, con distinto elogio.\nLa figlia della marchesa Costanza, la marchesa Anna Margarita Catharina Sparapani Boccapadule erede Gentili, lasci\u00f2 a sua volta quale erede il marito della sua figlia d'elezione Anna Hopfer, ovvero un \"del Drago\" e quest'ultimo casato eredit\u00f2 titoli e beni dei Gentili. Infatti, da allora i del Drago divennero \"del Drago-Biscia-Gentili\".\nLa Casata diram\u00f2 ampiamente nei secoli portandosi, oltre che a Roma, a Bologna, a Ravenna, a Perugia ed in pi\u00f9 parti del territorio marchigiano, ovunque aggregata alle locali nobilt\u00e0 civiche.\nLa Casata risulta tra le consolari di San Severino con il diritto di essere aggregata al ceto nobile ed al patriziato, fregiata della Signoria di Rovellone e del Marchesato di Poggio Manente, tra le nobili di Ripatransone, di Fossombrone, di Urbino, di Trevi (Gentili signori di Pettino), Spoleto, Foligno (ramo Gentili Spinola), privilegiata del titolo di Nobile e di Marchese del S.R.I., tra le nobili di Norcia, tra le nobili di Pesaro e le nobili di San Ginesio. Da San Ginesio durante i moti carbonari di fine '700, primi dell'800 un ramo pass\u00f2 prima a Montegranaro e poi a Santa Croce di Sant'Elpidio a Mare ove fiss\u00f2 stabile residenza.\nAlbero genealogico.\nFamiglia Gentili\n \u2502 \u251c\u2500Luca Ridolfucci Gentili cardinale dal 18 settembre 1378\n \u2502\n Andrea Gentili (n.15__) sposato \n \u2514\u2500Gentile Gentili sposato il 25-11-15N7 con Cinzia di Giampaolo Martorelli (m. 5-10-1631)\n \u251c\u2500\u2500Olimpia (n.16-9-1589) sposata il 17-4-1611 Carlo Vicomanni\n \u251c\u2500\u2500Francesca (n. 26-1-1592)\n \u251c\u2500\u2500Lisabetta (n. 6-8-1595)\n \u251c\u2500\u2500Francesca (n.3-10-1593_m.11-2-16NN) sposata il 9-1-1622 Venanzio Benigni\n \u251c\u2500\u2500Piera (n.5-8-1599) sposa il 25-2-1620 Francesco Fedeli\n \u251c\u2500\u2500Andrea (n.2-6-1601_m.5-4-1679) can.co della Cattedrale di Camerino\n \u251c\u2500\u2500Michelangelo (n.29-9-1603) \n \u251c\u2500\u2500Lisabetta (n.28-10-1606)\n \u251c\u2500\u2500Venanzo (n.5-3-1608)\n \u2514\u2500\u2500Ottaviano Gentili (n.5-5-1593_m.5-5-1673) sposato il 26-6-1624 Amorosa di Leonardo Vicomanni\n \u251c\u2500\u2500\u2500Venanzio (n.1625)\n \u251c\u2500\u2500\u2500Maria (n.9-4-1627) sposa il 25-4-1648 Baldassarre di Marcelli Ricci di Pioraco\n \u251c\u2500\u2500\u2500Michelangelo (n.9-1-1629_m.6-9-1629)\n \u251c\u2500\u2500\u2500Giuseppe (n.17-7-1633)\n \u251c\u2500\u2500\u2500Cinzia (n.13-8-1636_m.22-6-1658)\n \u2514\u2500\u2500\u2500Niccolo' Gentili (n. 1630) sposato Teresa Dursi\n \u251c\u2500Antonio Saverio Gentili (n.9-2-1681_13-3-1753) cardinale \n \u251c\u2500Margherita sposa il conte Miti d'Imola\n \u251c\u2500Filippo Gentili (n.1690_m.1753) marchese di Antuni\n \u251c\u2500Caterina sposa il marchese Spada\n \u2514\u2500Francesca Gentili (n.1684_m.13-4-1723) sposa Antonfrancesco Giori(n.8.7.1665), nipote del cardinale Angelo Giori\n \u251c\u2500Ippolita(n.3-10-1703_m.4-4-1710)\n \u251c\u2500Angiolo(n.21-12-1704_m.21-1-1705)\n \u251c\u2500Francesco (n.28-10-1708_m.15-11-1739)\n \u251c\u2500Teresa (n.11-7-1711_m.23.7.1712)\n \u2514\u2500Costanza Giori (n.11-4-1707_m.30.3.1771)eletta Gentili, sposata con Anton Maria di Lucido Sparapani\n \u251c\u2500Clelia (n.1738_m.16-2-1768)\n \u2514\u2500Margherita Sparapani Gentili (n.29-10-1735_m.13-12-1820) sposata Giuseppe Boccapadule(n.5-12-1729_m.10.3.1809)\n \u2514\u2500figlia d'elezione Elena Hofer (n.1797_m.1816) sposata nel 1814 con ilprincipe Urbano Del Drago Biscia Gentili (n.9.3.1773_m.25.7.1851) che eredit\u00f2 nome e beni della famiglia Gentili."}
{"id": "2232856", "revid": "599013", "url": "https://it.wikipedia.org/wiki?curid=2232856", "title": "Michael Andersen", "text": "\u00c8 alto 213\u00a0cm e giocava nel ruolo di centro."}
{"id": "2232858", "revid": "1702319", "url": "https://it.wikipedia.org/wiki?curid=2232858", "title": "Basilica di Treviglio", "text": ""}
{"id": "2232868", "revid": "409613", "url": "https://it.wikipedia.org/wiki?curid=2232868", "title": "Mogliano", "text": "Antico borgo che sorge su un colle a , si pone a met\u00e0 strada tra i monti Sibillini e la riviera Adriatica.\nStoria.\nL'attuale territorio di Mogliano era abitato nel VII-VI secolo a.C. da popolazioni picene, ci\u00f2 \u00e8 attestato dal ritrovamento di una stele in arenaria con iscrizione medio \u2013 adriatica, conservata nel Museo nazionale di Ancona, tali popolazioni vivevano in villaggi sparsi sulla linea dei nostri colli ed avevano una propria civilt\u00e0, che poi fu assorbita dalla cultura di Roma, quando questa sottomise il Piceno nei primi decenni del III secolo a.C.\nDalla fine del sec. XII alla met\u00e0 del sec. XIV, il castello fu dominato dai signori detti appunto \"da Mogliano\", dal nobile Fildesmido al pi\u00f9 famoso Gentile, che nel 1345 divenne signore di Fermo e govern\u00f2 la citt\u00e0 fino al 1355, quando fu sconfitto dalle armi del cardinale Albornoz. Con la riforma istituzionale albornoziana del 1357, che diede un nuovo assetto giuridico-amministrativo alla regione marchigiana, Mogliano venne incluso nel distretto di Fermo, di cui fu uno dei castelli maggiori; nel 1569 ebbe l'autonomia al papa Pio V, ma nel 1578 torn\u00f2 sotto il dominio fermano.\nCos\u00ec, fra alterne vicende, passarono gli anni e i secoli, mentre nel paese in continuo progresso sorsero pacifiche abitazioni in luogo delle antiche fortificazioni, chiese e campanili al posto delle torri di guerra.\nNel 1744, per aver favorito le truppe austriache in marcia verso il meridione, Mogliano fu dichiarata Citt\u00e0 con diploma della regina d'Ungheria.\nQuindi, nell'et\u00e0 napoleonica, Mogliano fu compresa nel Dipartimento del Tronto che aveva il suo capoluogo a Fermo; nel 1815, con la restaurazione del Governo pontificio, ritorn\u00f2 sotto la Delegazione apostolica di Fermo, mentre nel 1828 entr\u00f2 a far parte della Delegazione apostolica di Macerata.\nNel 1860, i Moglianesi diedero il loro generoso contributo alla guerra di liberazione, accorrendo numerosi ad arruolarsi nella Compagnia del 1\u00ba Battaglione dei \u201cCacciatori delle Marche\u201d, la quale era comandata da un ufficiale moglianese, il capitano Cesare Latini.\nInfine dopo l'annessione delle Marche al Regno d'Italia, la divisione della regione in quattro province e l'assorbimento della provincia di Fermo in quella di Ascoli, il comune di Mogliano rest\u00f2 compreso nella provincia di Macerata e dovette aggiungere al proprio nome \"di Macerata\" per distinguersi da altri omonimi comuni esistenti nel resto dell'Italia unita.\nSimboli.\nLo stemma del Comune di Mogliano \u00e8 stato concesso con Decreto del presidente della Repubblica del 7 marzo 2005.\nAmministrazione.\nElenco dei sindaci di Mogliano dal 1985.\nSport.\nCalcio.\nLa squadra del paese \u00e8 il Borgo Mogliano Madal fondata nel 2001 (Seconda Categoria nel calcio e campionato di Serie A maschile e femminileCSI nel calcio a 5)."}
{"id": "2232870", "revid": "6923", "url": "https://it.wikipedia.org/wiki?curid=2232870", "title": "Strada Europea E55", "text": ""}
{"id": "2232871", "revid": "254059", "url": "https://it.wikipedia.org/wiki?curid=2232871", "title": "Ordine di Berta", "text": "L'Ordine di Berta (in tedesco: \"Bertha-Orden\") fu un ordine cavalleresco femminile fondato nell'ambito del Principato di Lippe.\nStoria.\nL'Ordine venne fondato il 30 maggio 1910 dal principe Leopoldo IV di Lippe come ordine femminile su quattro classi di benemerenza:\nL'Ordine ammetteva in tutto 30 dame esclusa la principessa Berta, dedicataria dell'Ordine, a cui era concesso il privilegio di amministrare l'Ordine. Condizione necessaria all'ammissione era che tutte le donne aderenti dovessero essere non maritate ed occupate nell'amore per il prossimo attraverso opere assistenziali a favore della societ\u00e0 o della chiesa.\nInsegne.\nDopo la morte della principessa Berta, il principe Leopoldo IV si rispos\u00f2, ma la medaglia non venne pi\u00f9 concessa dopo la sua abdicazione avvenuta l'11 novembre 1918."}
{"id": "2232874", "revid": "120354357", "url": "https://it.wikipedia.org/wiki?curid=2232874", "title": "Medio Adriatico", "text": "Con la locuzione Medio Adriatico (o Adriatico centrale) si identificano le zone costiere e il tratto di mare delle Marche, dell'Abruzzo e del Molise e le rispettive coste della Dalmazia che si affacciano sul mare Adriatico. Il Parco naturale regionale del Monte San Bartolo in provincia di Pesaro e Urbino segna l'inizio del sistema adriatico centrale che si estende sino alla foce del torrente Saccione, tra le province di Campobasso e Foggia, dove inizia il promontorio del Gargano.\nDescrizione.\nProvincie italiane interessate.\nLe province italiane che si affacciano sull'Adriatico centrale sono:\nFiumi principali.\nI principali fiumi sfocianti nel mare tra Pesaro e Chieti sono i seguenti:"}
{"id": "2232878", "revid": "1784425", "url": "https://it.wikipedia.org/wiki?curid=2232878", "title": "Carlos C\u00e9sar", "text": "\u00c8 stato presidente del governo regionale della regione autonoma delle Azzorre dal 1996 al 2012. In virt\u00f9 di tale incarico, \u00e8 stato anche membro del Consiglio di Stato portoghese."}
{"id": "2232881", "revid": "1305772", "url": "https://it.wikipedia.org/wiki?curid=2232881", "title": "Junkers L1", "text": "Lo Junkers L1 era un motore aeronautico a 6 cilindri in linea raffreddato ad aria sviluppato dall'azienda tedesca Junkers Motorenbau GmbH, divisione motoristica della Junkers GmbH, negli anni venti.\nFu il primo esempio di motore progettato dall'azienda e, anche se non ebbe sviluppi commerciali, assolse il compito di fornire l'esperienza necessaria per lo sviluppo dei progetti successivi venendo utilizzato, nelle versioni pi\u00f9 evolute, su alcuni velivoli a scopo sperimentale."}
{"id": "2232885", "revid": "767487", "url": "https://it.wikipedia.org/wiki?curid=2232885", "title": "The Dicks", "text": "I The Dicks sono una punk band statunitense considerata fondamentale per la nascita dell'hardcore punk, soprattutto nel loro stato, il Texas; il gruppo incorpora nel suo stile anche elementi blues rock soprattutto nel secondo album ed \u00e8 caratterizzata da testi apertamente marxisti.\nIl cantante Gary Floyd fu uno dei primi musicisti della scena hardcore a dichiararsi apertamente omosessuale, insieme con Randy Turner dei Big Boys e Dave Dictor degli MDC.\nIl pezzo pi\u00f9 noto della band \u00e8 indubbiamente \"Hate the Police\", eseguito come cover dal noto gruppo grunge Mudhoney ed inserito nella raccolta \"Superfuzz Bigmuff Plus Early Singles\".\nIl gruppo si sciolse nel 1986 e Gary Floyd si trasfer\u00ec a San Francisco, e con la batterista Lynn Perko, il chitarrista Ben Cohen ed il bassista Mike Donaldson form\u00f2 i Sister Double Happiness, formazione dedita ad un alternative rock dalle forti tinte blues.\nIl gruppo si \u00e8 riformato nel 2004."}
{"id": "2232886", "revid": "767487", "url": "https://it.wikipedia.org/wiki?curid=2232886", "title": "Lili Marleen (film 1980)", "text": "Lili Marleen \u00e8 un film del 1981 diretto da Rainer Werner Fassbinder ispirato al romanzo autobiografico della cantante Lale Andersen \"Il cielo ha molti colori\".\nIl film segue idealmente la quadrilogia fassbinderiana sulla Germania, iniziata con \"Il matrimonio di Maria Braun\" (1979) e che sar\u00e0 seguita da \"Lola\" (1981) e \"Veronika Voss\" (1982).\nLa famosa canzone \"Lili Marleen\" cui si ispira il titolo del film, fu scritta nel 1916, musicata nel 1930 e registrata nel 1938 ed ha ispirato altri tre film: due britannici (1952, 1970) e uno tedesco (1956).\nTrama.\nAmbientato a Zurigo durante il Terzo Reich, nel 1938, il film racconta la storia d'amore impossibile tra Willie, una cantante tedesca, interpretata da Hanna Schygulla, ed il compositore svizzero di origini ebree Robert Mendelsson, interpretato da Giancarlo Giannini, che cerca attivamente di aiutare un gruppo di ebrei tedeschi. Lo scoppio della seconda guerra mondiale li separer\u00e0. La cantante, tornata in Germania, diventa famosa grazie alla canzone \"Lili Marleen\". A guerra finita si reca a Zurigo, dove trova l'amato Robert sposato e riparte.\nProduzione.\nSebbene di produzione tedesca, il film fu interamente girato in lingua inglese.\nDistribuzione.\nTra tutti i film girati da Fassbinder, \"Lili Marleen\" fu l'unico proposto dalla Germania alla Academy Award per la nomination come migliore film in lingua straniera. Il film non ottenne, comunque, il prestigioso riconoscimento."}
{"id": "2232891", "revid": "1444886", "url": "https://it.wikipedia.org/wiki?curid=2232891", "title": "Rifugio Malinvern", "text": "Il rifugio Malinvern (a volte indicato come rifugio \"Citt\u00e0 di Ceva\" o \"Malinvern - Citt\u00e0 di Ceva\" \u00e8 un rifugio situato nel territorio del comune di Vinadio, in valle Stura di Demonte, nelle Alpi Marittime. Si trova a 1836 .\nStoria.\nIl primo rifugio Malinvern venne costruito fra il giugno e l'ottobre 1940: era una costruzione in muratura di un piano pi\u00f9 il sottotetto, rivestimento interno in masonite e copertura in lamiera zincata. Dotato di stufe per il riscaldamento ed acqua corrente, aveva capienza di diciotto posti. Venne saccheggiato ed incendiato da vandali dopo i fatti dell'8 settembre 1943.\nL'edificio odierno venne costruito negli anni novanta ed \u00e8 stato inaugurato il 15 settembre 2002 per iniziativa della sezione CAI di Ceva che ne mantiene la gestione. Prende il nome dalla Testa Malinvern, la quale si trova nei pressi della struttura.\nCaratteristiche e informazioni.\nL'edificio \u00e8 costituito da una struttura di due piani in muratura, con un'ampia vetrata sul lato della facciata. I posti letto sono disposti nei due piani, suddivisi fra una stanza a due posti, due da tre posti, due camere da sei posti e due camerate da nove posti. Ogni piano \u00e8 dotato di acqua calda, servizi igienici e docce, per un totale di quattro bagni per tutta la struttura.\nIl rifugio, dotato anche di impianto di riscaldamento, dispone al piano terra di una sala per i pasti e di una cucina.\nL'energia elettrica \u00e8 fornita da una piccola turbina idroelettrica.\nAccessi.\nDall'abitato di Vinadio si segue la strada asfaltata che risale il vallone di Riofreddo; superata la diga Enel, si prosegue fino alle \"Grange Draculet\". La strada, sterrata, presenta un divieto di accesso agli autoveicoli (sebbene sia comunque percorribile con mezzi idonei). Si prosegue seguendo la strada per circa un'ora fino al rifugio.\nTraversate.\nSono inoltre raggiungibili dal rifugio diversi laghi alpini, quali il lago Martel, il Lago Nero, i laghi Aver, il lago Malinvern ed infine i laghi della Paur, nonch\u00e9 vette come il Testa Malinvern, la cima Rossa, rocca La Paur, e Cima della Lombarda.\nAltre attivit\u00e0.\nNelle vicinanze del rifugio \u00e8 possibile praticare l'arrampicata su roccia: vi sono quindici vie attrezzate nelle immediate vicinanze, ed un'altra parete attrezzata a breve distanza."}
{"id": "2232895", "revid": "599013", "url": "https://it.wikipedia.org/wiki?curid=2232895", "title": "Chiesa della Madonna della Libera", "text": "La chiesa della Madonna della Libera \u00e8 una architettura religiosa sita nel territorio comunale di Cerreto Sannita ed edificata sui resti del Tempio sannita-romano di Flora.\nStoria.\nLa chiesa \u00e8 stata edificata nel luogo dove sorgeva un insediamento sannita, il tempio di Flora.\nA testimonianza di ci\u00f2 si possono ancora oggi ammirare i cospicui resti del basamento di un tempio sannita-romano dedicato alla dea Flora, siti nel sagrato della chiesa.\nStorici locali la vogliono costruita \"ex voto\" dopo la peste del 1656 ma, secondo altri, nel 1656 dovette avvenire solo un ampliamento del luogo sacro dato che prima di quella data, negli anni 1616, 1618 e 1636, la chiesa era gi\u00e0 citata in alcuni documenti con il nome di \u00abSanta Maria della Libera in Campo de fiore\u00bb.\nLa chiesa, di patronato del feudatario, era curata dall'Universitas che ne cur\u00f2 l'ampliamento nel 1656. Tale tesi \u00e8 stata confermata durante gli ultimi lavori di ristrutturazione quando nell'ambiente attribuito attualmente a sacrestia sono state trovate alcune caratteristiche architettoniche (quattro capitelli con i relativi basamenti, alcune decorazioni floreali rinascimentali, la base di un campanile e delle pavimentazioni antiche) che fanno supporre che in questo ambiente sorgeva l'originaria chiesetta poi ampliata nel 1656.\nNel 1686 vennero citati, oltre al maggiore, altri due altari dedicati a San Nicola e a Santa Maria \"de Campo fiore\".\nAccanto alla chiesa sorgeva, come ancora oggi, la casa dell'eremita che a seguito del terremoto del 5 giugno 1688 rimase illesa mentre la chiesa fu quasi del tutto rasa al suolo per essere poi ricostruita sul finire del XVII secolo.\nDescrizione.\nLa chiesa, a croce latina, conserva tre altari e diverse nicchie dove sono conservate delle statuette di santi.\nSull'altare maggiore \u00e8 sita la statua lignea settecentesca della Madonna della Libera, venerata nel mese di luglio. Questa statua \u00e8 l'ultima scultura raffigurante la Madonna della Libera realizzata a Cerreto nel corso dei secoli. Le altre due, una in stile romanico bizantino ed un'altra datata 1689, sono conservate nel Museo civico di arte sacra nella chiesa di San Gennaro.\nSugli altri due altari campeggiano due dipinti incorniciati da stucchi settecenteschi.\nSotto la cupola \u00e8 incastonata una tavola dipinta rotonda raffigurante lo Spirito Santo.\nLa casa sita a sinistra di chi guarda la chiesa era adibita ad abitazione dell'eremita mentre la casa sita a destra di chi guarda l'architettura religiosa era adibita a scuola. Un sacerdote infatti vi si recava ogni vigilia di festa rimanendovi fino al giorno successivo per insegnare ai giovani volonterosi della contrada gli elementi della fede e della scienza (saper leggere e scrivere)."}
{"id": "2232898", "revid": "22356", "url": "https://it.wikipedia.org/wiki?curid=2232898", "title": "Colubridi", "text": ""}
{"id": "2232899", "revid": "809415", "url": "https://it.wikipedia.org/wiki?curid=2232899", "title": "Sindrome di Kessler", "text": "La sindrome di Kessler \u00e8 uno scenario, proposto nel 1978 dal consulente NASA Donald J. Kessler, in cui il volume di detriti spaziali che si trovano in orbita bassa intorno alla Terra diventa cos\u00ec elevato che gli oggetti in orbita vengono spesso in collisione, creando cos\u00ec una reazione a catena con incremento esponenziale del volume dei detriti stessi e quindi del rischio di ulteriori impatti. La conseguenza diretta del realizzarsi di tale scenario consiste nel fatto che il crescente numero di rifiuti in orbita renderebbe impossibile per molte generazioni l'esplorazione spaziale e anche l'uso dei satelliti artificiali.\nProduzione e distruzione dei rifiuti.\nOgni satellite artificiale, sonda spaziale e missione con equipaggio pu\u00f2 rappresentare una sorgente di rifiuti spaziali. Siccome il numero di satelliti in orbita \u00e8 in aumento e i vecchi apparecchi diventano obsoleti e non operativi, il rischio di uno scenario del tipo di quello prospettato dalla sindrome di Kessler cresce di continuo. D'altro canto, all'altezza delle orbite basse, che sono quelle pi\u00f9 usate, la resistenza residua dell'aria, producendo la combustione degli oggetti in caduta, aiuta a mantenere sgombra questa zona. Anche le collisioni che avvengono al di sotto di questa altitudine non costituiscono un problema, dal momento che la perdita di energia nella collisione fa in modo che le orbite dei frammenti abbiano un perigeo di nuovo al di sotto di questa quota.\nAd altitudini superiori a quelle in cui la resistenza atmosferica \u00e8 significativa, la persistenza dei rifiuti prima del decadimento dell'orbita risulta molto maggiore. Una debole resistenza aerodinamica, l'influenza della Luna e la resistenza del vento solare possono portare gradualmente i rifiuti verso quote inferiori da cui poi i frammenti finiscono per rientrare sulla Terra, ma se la quota iniziale \u00e8 molto elevata questo processo pu\u00f2 durare dei millenni.\nRischio.\nLa sindrome di Kessler \u00e8 particolarmente insidiosa a causa del cosiddetto \"effetto cascata\" o \"effetto domino\". Infatti le velocit\u00e0 relative degli oggetti in orbita possono raggiungere i 16\u00a0km/s (57.600\u00a0km/h). L'energia cinetica della collisione tra due oggetti di massa piuttosto grande (diametri di qualche centimetro o decimetro) crea una nuvola di detriti sotto forma di schegge lanciate in direzioni casuali. Quindi ogni frammento pu\u00f2 indurre ulteriori impatti, creando un numero ancora maggiore di rifiuti spaziali. Una collisione abbastanza grande, ad esempio tra una stazione spaziale e un satellite ormai fuori uso, genererebbe a cascata una quantit\u00e0 di detriti sufficiente a rendere il livello di orbita bassa praticamente inattraversabile.\nIl problema dei rifiuti spaziali \u00e8 molto difficile da risolvere in maniera diretta, dal momento che le piccole dimensioni e le alte velocit\u00e0 che caratterizzano la maggior parte dei rifiuti rendono praticamente inattuabile i loro recupero e smaltimento.\nFantascienza.\nUna versione fantascientifica della sindrome di Kessler \u00e8 rappresentata nel film del 2013 \"Gravity\", di Alfonso Cuar\u00f3n. Nel film l'imprudente abbattimento di un satellite spia con un missile provoca una reazione a catena che si conclude con la distruzione di uno Space Shuttle e la morte del suo equipaggio, del telescopio spaziale Hubble, della Stazione Spaziale Internazionale e della stazione spaziale cinese. Nel film ci si concentra sul destino della protagonista e non sono analizzate le conseguenze sui futuri viaggi spaziali.\nNel manga \"Planetes\", la sindrome di Kessler viene spesso citata, poich\u00e9 i protagonisti sono degli astronauti che lavorano per una compagnia privata che si occupa di recuperare detriti spaziali onde evitare collisioni e microimpatti con i mezzi in orbita. Il rischio di una reazione a catena che renda inagibile un'orbita viene direttamente affrontato per le minacce di gruppi terroristici e per le tensioni politiche fra potenze, casi in cui la distruzione di satelliti o stazioni spaziali rischia di proiettare frammenti in quantit\u00e0 incalcolabile.\nNel film della Disney Pixar \"Wall-E\", il futuro pianeta terra \u00e8 circondato da una spessa coltre di rottami satellitari. Lo stesso Wall-E entra in collisione con quello che sembra essere lo Sputnik-1, al momento della sua uscita dall'atmosfera.\nNell'anime \"Yu-Gi-Oh! 5D's\" \u00e8 presente il personaggio Kalin Kessler, citazione contestuale allo scienziato proponitore."}
{"id": "2232903", "revid": "16758", "url": "https://it.wikipedia.org/wiki?curid=2232903", "title": "Degania", "text": ""}
{"id": "2232911", "revid": "363629", "url": "https://it.wikipedia.org/wiki?curid=2232911", "title": "Medaglia di Waterloo (Hannover)", "text": "La medaglia di Waterloo fu una medaglia di benemerenza creata nell'ambito del Regno di Hannover.\nStoria.\nLa medaglia venne coniata nel dicembre del 1817 dal principe reggente Giorgio in nome di suo padre, il re Giorgio III per commemorare i veterani delle campagne napoleoniche ed in particolare per premiare i vincitori delle battaglie di Quatre Bras del 16 giugno 1815 e di Waterloo del 18 giugno 1815.\nEssa poteva essere assegnata, secondo quanto stabilito dall'apposita patente di creazione, agli hannoveriani di nascita che avessero combattuto a Quatre Bras e Waterloo, senza distinzioni di rango militare. Questa onorificenza, invece, non era valida per quei soldati dell'Hannover che avessero combattuto col generale inglese Wellington, i quali godevano invece della medaglia di Waterloo concessa dal governo inglese. La medaglia era personale ed alla morte dell'insignito essa non era tramandabile.\nLa medaglia venne conferita in circa 23.000 esemplari.\nInsegne.\nLa medaglia si presentava come un disco circolare d'argento: sul diritto si trovava il busto del principe reggente Giorgio, voltato verso destra, con la corona d'alloro sul capo e circondato dalla scritta \"GEORG PRINZ REGENT 1815\"; sotto il collo si trovava il nome dell'incisore del conio della medaglia \"W.WYON\".\nSul retro, invece, si trovava un trofeo d'armi, sotto il quale era posta la scritta \"WATERLOO / JUN XVIII\" rappresentante la data della Battaglia di Waterloo, sotto il quale stavano due rami d'alloro incrociati. Attorno al disegno centrale, si trovava la scritta \"HANNOVERSCHER TAPFERKEIT\" (\"coraggio hannoveriano\").\nLa medaglia aveva un diametro di 35\u00a0mm ed un peso variabile dai 26,7 ai 30 grammi.\nIl nastro che sostiene la medaglia era roso con una striscia blu per parte."}
{"id": "2232919", "revid": "19580", "url": "https://it.wikipedia.org/wiki?curid=2232919", "title": "Strada Europea E40", "text": ""}
{"id": "2232921", "revid": "1305772", "url": "https://it.wikipedia.org/wiki?curid=2232921", "title": "Medaglia di Waterloo", "text": ""}
{"id": "2232923", "revid": "42099064", "url": "https://it.wikipedia.org/wiki?curid=2232923", "title": "Strada Europea E717", "text": ""}
{"id": "2232925", "revid": "486946", "url": "https://it.wikipedia.org/wiki?curid=2232925", "title": "Cattedrale di Sant'Antonio abate", "text": ""}
{"id": "2232935", "revid": "90522", "url": "https://it.wikipedia.org/wiki?curid=2232935", "title": "Strada Europea E20", "text": ""}
{"id": "2232940", "revid": "1573940", "url": "https://it.wikipedia.org/wiki?curid=2232940", "title": "Storia del t\u00e8 in Cina", "text": "La storia del t\u00e8 in Cina \u00e8 lunga e complessa. Anche se ha avuto origine in Cina durante la dinastia Tang, con t\u00e8 cinese ci si riferisce generalmente a foglie di t\u00e8 che sono state lavorate usando metodi trasmessi dalla Cina antica. \nUn antico e diffuso racconto cinese narra che il leggendario imperatore Sh\u00e9nn\u00f3ng (\u795e\u8fb2) durante le sedute di preghiera era solito bere dell'acqua di fonte scaldata a fuoco vivo.\nUn giorno delle foglie di Camelia caddero sull'acqua bollente e quasi istantaneamente ne rivelarono aromi e fragranze piacevoli. Da allora l'uso e la coltivazione di questo infuso e della sua pianta si allargarono a macchia d'olio in estremo oriente tramandando di generazione in generazione usi e costumi, realizzando dei veri e propri riti propiziatori prima di assumere la bevanda.\nAl di l\u00e0 dei racconti leggendari \u00e8 piuttosto difficile, dal punto di vista storico, risalire con certezza all'epoca in cui si \u00e8 iniziato a consumare del t\u00e8 in Cina, paese nel quale, va ricordato, l'umanit\u00e0 ha iniziato a consumare questa bevanda avviandola anche come cultura materiale. \nNelle redazioni pi\u00f9 antiche (III secolo d.C.) dello \"Sh\u00e9nn\u00f3ng b\u011bnc\u01ceo j\u012bng\" (\u795e\u8fb2\u672c\u8349\u7d93), trattato di medicina e di classificazione delle erbe attribuito al mitico Sh\u00e9nn\u00f3ng, non compare alcun riferimento al t\u00e8. La prima classificazione del t\u00e8 in questa opera compare solo nella redazione del VII secolo.\nUn riferimento al t\u00e8 potrebbe comparire nella ode, tra le altre, n.35 dello \"Sh\u012b j\u012bng\" (\u8a69\u7d93), opera la cui redazione \u00e8 iniziata presumibilmente prima del X secolo a.C. e la cui sistematizzazione \u00e8 attribuita a Confucio (VI secolo a.C.). Tuttavia \u00e8 molto probabile che il carattere che vi compare, \u837c (\"t\u00fa\") indichi una pianta differente dal t\u00e8, il sonchus oleraceus. Infatti l\"'\u011ary\u01ce\" (\u723e\u96c5, Dizionario letterario) opera risalente per alcune parti al III secolo a.C. offre come definizione di \u837c (pinyin \"t\u00fa\") il termine \u82e6\u83dc (pinyin \"k\u01d4c\u00e0i\", erba amara), che corrisponde proprio al sonchus oleraceus, erba tutt'oggi utilizzata nella cucina cinese. Lo stesso \"\u011ary\u01ce\" descrive il carattere \u6a9f (pinyin: \"ji\u01ce\") con il carattere \u837c (pinyin \"t\u00fa\") qualificandolo come amaro.\nGu\u014d P\u00fa (\u90ed\u749e, 276-324) nel suo \"Commento all\"'\u011ary\u01ce\"\" (\u723e\u96c5\u6ce8, \"\u011ary\u01ce zh\u00f9\") spiega che \u6a9f (pinyin: \"ji\u01ce\") \u00e8 una pianta da cui si ricava un infuso: le prime foglie sono \"chu\u0103n\" quelle pi\u00f9 tardive sono \"t\u00fa\", in questo caso, invece, l'autore potrebbe riferirsi proprio alla piante del t\u00e8. \nNel \"S\u0101ngu\u00f3 Zh\u00ec\" (\u4e09\u570b\u5fd7, III secolo) compilato da Ch\u00e9n Sh\u00f2u (\u9673\u58fd, 233-297) viene riportato che S\u016bn Ha\u00f2 (\u5b6b\u7693, regno: 264-280) l'ultimo imperatore del Regno di W\u00fa (\u5433) nel corso di un banchetto fece segretamente servire del \"chu\u0103n\" al posto del vino di cereali al grande precettore W\u00e9i Y\u00e0o (\u97cb\u66dc).\nNel \"Gu\u01cengy\u01ce\" (\u5ee3\u96c5/\u5e7f\u96c5) redatto da Zh\u0101ng Y\u012b (\u5f35\u63d6, ?-227/232) viene riportato che nel Sichuan e nello Hubei le foglie di t\u00e8 dopo essere state raccolte venivano pressate in tavolette e quindi arrostite fino a prendere un colore argilloso, infine sminuzzate per le infusioni o i decotti in cui venivano aggiunte cipolla, zenzero e scorza di mandarino.\nNelle prime redazioni del classico cinese sull'agricoltura, il \"Q\u00ed m\u00edn y\u00e0o sh\u00f9\" (\u9f4a\u6c11\u8981\u8853, VI secolo d.C.) non compare alcun riferimento alla coltivazione del t\u00e8, ci\u00f2 \u00e8 probabilmente dovuto al fatto che tale pianta fino a quel momento non veniva coltivata essendo le foglie del t\u00e8 raccolte da piante selvatiche (Cortesi, 1946).\nInoltre sembrerebbe accertato che almeno fino al VI secolo in Cina la bevanda del t\u00e8 fosse utilizzata come medicinale e preparata come decotto piuttosto che come infuso (Ukers, 1935)\nPer L\u00f9 Y\u01d4 (\u9678\u7fbd, 733-804) nel suo \"Canone del t\u00e8\" (\u8336\u7d93, pinyin: \"Ch\u00e1j\u012bng\") il carattere \u6a9f (pinyin: \"ji\u01ce\") \u00e8 sinonimo di \u8336 (pinyin \"ch\u00e1\") ovvero del t\u00e8. Cos\u00ec il \"Ch\u00e1j\u012bng\" (1,1) di L\u00f9 Y\u01d4 \u00abI caratteri per indicare il t\u00e8 hanno talora il radicale \"erba\", talora il radicale \"albero\", talora \"erba\" e \"albero\" insieme. Con il radicale \"erba\" si fa il carattere \"ch\u00e1\" [\u8336]. Questo carattere compare nel \"Kaiyuan wenzi yinyi\". Con il radicale \"albero\" si fa il carattere \"ji\u01ce\" [\u6a9f]. Questo carattere appare nel \"Bencao\". Con \"erba\" e \"albero\" insieme si fa il carattere \"t\u00fa\" [\u837c]. Questo carattere appare nello \"Erya\".\u00bb.\nI caratteri \u837c (pinyin \"t\u00fa\") e \u8336 (pinyin \"ch\u00e1\") anche se sembrano simili conservano delle precise differenze, ma nel VII capitolo del \"Ch\u00e1j\u012bng\", quando riporta i riferimenti in opere anteriore alla sua, L\u00f9 Y\u01d4 sostituisce sistematicamente \"t\u00fa\" con \"ch\u00e1\".\nCome nota Marco Ceresa, nella sua introduzione al Canone del t\u00e8 di L\u00f9 Y\u01d4, \u00abIn conclusione, \u00e8 possibile supporre che \"t\u00fa\" [\u837c] significasse t\u00e8 gi\u00e0 in epoca molto antica, anche se non si hanno precisi riferimenti al suo uso come bevanda. Probabilmente il fatto che \"t\u00fa\" avesse due significati principali, ovvero \"erba amara\" (cio\u00e8 cicerbita, cicoria, lattuga eccetera) e \"t\u00e8\", poteva creare confusione, pertanto si provvide a cambiarne l'aspetto grafico quando il carattere si riferiva al t\u00e8.\u00bb.\nNel suo commentario allo \"Sh\u00ecshu\u014d x\u012bny\u01d4\" (\u4e16\u8aaa\u65b0\u8a9e, \"Annali degli Han Anteriori\"), Y\u00e1n Sh\u012bg\u01d4 (\u984f\u5e2b\u53e4, 581\u2013645) sostiene tale che differenziazione avvenne sotto la dinastia Han.\nTuttavia la divisione dei termini \u837c (pinyin \"t\u00fa\") e \u8336 (pinyin \"ch\u00e1\") si concretizz\u00f2 con la diffusione del \"Canone del t\u00e8\" di L\u00f9 Y\u01d4 nel IX secolo.\nLa sovrapposizione di questi due caratteri e il fatto che potessero indicare sia il t\u00e8 che altre erbe, queste \"amare\", rende difficile stabilire con contezza quando le antiche fonti cinesi indichino il t\u00e8 e quando altre erbe.\nIl \"Canone del t\u00e8\" di Lu Yu \u00e8 il capostipite di un'importante tradizione di saggi dedicati al t\u00e8, o a specifici aspetti della sua preparazione. Nel corso dell'epoca imperiale in Cina sono stati scritti oltre cento \"chashu\" \u8336\u66f8, trattati sul t\u00e8. Circa meta di questi ci sono pervenuti come testi interi o come frammenti di una certa lunghezza.\nIn Cina si usa suddividere la storia del t\u00e8 secondo la successione delle dinastie imperiali, facendo riferimento ai sistemi di lavorazione delle foglie e preparazione della bevanda descritti nei principali \"chashu\" di ogni dinastia:\nDinastia Tang.\nIl testo pi\u00f9 importante \u00e8 rappresentato dal \"Canone del t\u00e8\" di Lu Yu, cui si aggiungono il \"Jiancha shuiji\" \u714e\u8336\u6c34\u8a18 di Zhang Youxin \u5f35\u53c8\u65b0, interamente dedicato alla classificazione delle acque pi\u00f9 adatte alla preparazione del t\u00e8, e altri sei testi pervenutici solo come frammenti.\nLa lavorazione del t\u00e8 descritta nel \"Canone del t\u00e8\" prevedeva le seguenti fasi: raccolta, vaporizzatura delle foglie, battitura, posa negli stampi, essiccazione e affinamento. Il prodotto finito si presentava in forma di pani di t\u00e8 pressato.\nIl sistema di preparazione prescritto da Lu Yu era quello del t\u00e8 bollito \"zhucha\" \u716e\u8336 o \"jiancha\" \u714e\u8336.\nPer preparare la bevanda si prendeva un pezzetto di t\u00e8 pressato, lo si abbrustoliva, una volta raffreddato lo si polverizzava e si versava la polvere di t\u00e8 dentro a un calderone di acqua bollente precedentemente salata. Poi il decotto veniva servito nelle tazze servendosi di un mestolo."}
{"id": "2232942", "revid": "268111", "url": "https://it.wikipedia.org/wiki?curid=2232942", "title": "Chaneque", "text": "Chaneque o Ohuican Chaneque, come venivano chiamati dagli aztechi, sono creature leggendarie del folklore messicano. Vengono immaginati come piccoli esseri, simili a spiriti, che rappresentano le forze elementari e sono i guardiani della natura.\nDescrizione.\nPer tradizione, questi esseri attaccano gli intrusi, spaventandoli al punto che la loro anima abbandona il corpo, per venire catturata dai chaneque che la rinchiudono nelle profondit\u00e0 della terra. Se la vittima non recupera la propria anima tramite uno specifico rituale, si ammala morendo nel giro di poco tempo.\nIn alcune leggende contemporanee, i chaneque vengono descritti come bambini con facce da uomini o donne anziani, che fanno perdere le persone dai tre ai sette giorni, dopo di cui le vittime non sono in grado di ricordare quello che \u00e8 successo. Nonostante questo si sa che sono stati rapiti dai chaneque e portati nel loro oltretomba, cui si accede attraverso un tronco secco di kapok.\nAltri simili esseri mitologici sono comuni nelle tradizioni mesoamericane e latino americane, conosciuti con il nome spagnolo di \"duende\". Nella cultura tipica della penisola dello Yucat\u00e1n, questi esseri sono conosciuti come \"aluxob\" in lingua maya yucateca."}
{"id": "2232943", "revid": "19933", "url": "https://it.wikipedia.org/wiki?curid=2232943", "title": "Ohuican Chaneque", "text": ""}
{"id": "2232951", "revid": "22138840", "url": "https://it.wikipedia.org/wiki?curid=2232951", "title": "Fantasmi Detectives", "text": ""}
{"id": "2232952", "revid": "363629", "url": "https://it.wikipedia.org/wiki?curid=2232952", "title": "Medaglia di Waterloo (Nassau)", "text": "La medaglia di Waterloo fu una medaglia di benemerenza creata nell'ambito del Ducato di Nassau.\nStoria.\nLa medaglia di Waterloo venne creata il 23 dicembre 1815 da Federico Guglielmo di Nassau-Weilburg, duca di Nassau, per onorare tutti i partecipanti alla battaglia di Waterloo provenienti dal Ducato di Nassau.\nInsegne.\nLa medaglia era costituita da un disco d'argento, sul cui dritto spiccava il ritratto del fondatore rivolto verso destra, attorniato dalla scritta \"FRIEDRICH AUGUST HERZOG VON NASSAU\" (\"Federico Augusto, Duca di Nassau).\nSul retro si trova invece un antico guerriero in arme con la scritta \"Den Nassauischen Streitern bei Waterloo\" (\"coraggio nassauese a Waterloo\") oltre alla data \"XVIII. Juni 1815\" che si riferisce alla data del combattimento della battaglia di Waterloo\nIl nastro della medaglia era blu con una striscia arancio per ciascun lato."}
{"id": "2232953", "revid": "757396", "url": "https://it.wikipedia.org/wiki?curid=2232953", "title": "Virtus Pallacanestro Bologna 1998-1999", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1998-1999.\nStagione.\nLa stagione 1998-1999 della Virtus Pallacanestro Bologna sponsorizzata Kinder \u00e8 la 63\u00aa nel massimo campionato italiano di pallacanestro, la Serie A1.\nRoster.\n\"Aggiornato al 11 dicembre 2021\""}
{"id": "2232960", "revid": "90522", "url": "https://it.wikipedia.org/wiki?curid=2232960", "title": "Strada Europea E234", "text": ""}
{"id": "2232961", "revid": "709565", "url": "https://it.wikipedia.org/wiki?curid=2232961", "title": "Fantasmi detectives", "text": "Fantasmi detectives (\"Esprits fant\u00f4mes\") \u00e8 una serie televisiva a cartoni animati prodotta da TF1, Safari de Ville e Carr\u00e9re Group."}
{"id": "2232963", "revid": "729019", "url": "https://it.wikipedia.org/wiki?curid=2232963", "title": "Junkers A 20", "text": "Lo Junkers A 20 (denominazione aziendale J 20) era un monomotore multiruolo civile ad ala bassa sviluppato dall'azienda tedesca Junkers Flugzeugwerk AG negli anni venti e prodotto, oltre che dalla stessa, nella filiale sovietica Junkers di Fili, e su licenza in Svezia, dalla AB Flygindustri Limhamn (Malm\u00f6) ed in Turchia, dalla Turkische Flugzeug- und Motoren AG (TOMTAS).\nDi costruzione interamente metallica, era caratterizzato dalla singolare superficie in metallo ondulato tipico della produzione Junkers e venne utilizzato sia in ambito civile, come aereo postale e da addestramento, che in ambito militare."}
{"id": "2232964", "revid": "123495445", "url": "https://it.wikipedia.org/wiki?curid=2232964", "title": "1983 (Lucio Dalla)", "text": "1983 \u00e8 il decimo album in studio del cantautore italiano Lucio Dalla, pubblicato nel 1983. Ottiene un buon successo commerciale, sull'onda dei precedenti, con sonorit\u00e0 nuove e al passo con i tempi. La partecipazione ad alcuni arrangiamenti di Mauro Malavasi segna l'inizio della collaborazione fra i due, che proseguir\u00e0 col successivo Viaggi organizzati.\nDebutta al 1\u00ba posto della hit parade settimanale.\nTracce.\nTutte le canzoni sono state scritte da Lucio Dalla, eccetto \"Noi come voi\", musicata da Gaetano Curreri.\nLato A\nLato B"}
{"id": "2232972", "revid": "666668", "url": "https://it.wikipedia.org/wiki?curid=2232972", "title": "Gran Premio motociclistico di Jugoslavia", "text": "Il Gran Premio motociclistico di Jugoslavia \u00e8 stato una delle prove del motomondiale.\nStoria.\nDisputatasi sin dal 1950 come \"Gran Premio dell'Adriatico\", la gara divenne valida per il motomondiale a partire dalla stagione 1969.\nNon inserita nel calendario mondiale del 1971, dal 1972 divenne il \"Gran Premio di Jugoslavia\" (\"Velika Nagrada Jugoslavije\").\nA causa della pericolosit\u00e0, in particolare per le moto di maggior cilindrata, del circuito di Abbazia sul quale si svolgeva, nel 1973 la gara fu boicottata dai maggiori team (MV Agusta, Yamaha e Harley-Davidson) e nelle edizioni successive non ospit\u00f2 pi\u00f9 la classe 500.\nDopo che nel 1977 avevano perso la vita, in due distinti incidenti, i piloti Ulrich Graf e Giovanni Ziggiotto, dal 1978 il GP si sposter\u00e0 sul circuito di Grobnik, nei dintorni di Fiume, dove rimase sino al 1990.\nL'edizione 1991, inizialmente prevista, fu cancellata a causa della travagliata situazione politica del Paese balcanico (verr\u00e0 rimpiazzato dal GP d'Europa)."}
{"id": "2232974", "revid": "363629", "url": "https://it.wikipedia.org/wiki?curid=2232974", "title": "Medaglia di Waterloo (Brunswick)", "text": "La medaglia di Waterloo fu una medaglia di benemerenza creata nell'ambito del Ducato di Brunswick.\nStoria.\nLa medaglia di Waterloo venne fondata l'11 giugno 1818 dal principe reggente di Hannover, il principe Giorgio d'Inghilterra, per conto del duca Carlo II di Brunswick che si trovava in condizioni di minore et\u00e0. Essa venne creata per commemorare la campagna anti-napoleonica in Belgio combattuta dai soldati del Brunswick nel 1815, e in particolare venne scelta come ricompensa per i combattenti alla battaglia di Quatre Bras del 16 giugno e di quella di Waterloo del 18 giugno 1815.\nInsegna.\nLa medaglia era realizzata col bronzo dei cannoni strappati al nemico francese e riportava sul dritto l'effigie del duca Federico Guglielmo in uniforme, voltato verso sinistra, con la scritta \"FRIEDRICH WILHELM HERZOG VON BRUNSWICK 1815\". Sul retro, invece, si trovava lo stemma dello stato, sovrastante due scene di guerra rappresentanti Quatre Bras e Waterloo.\nIl nastro della medaglia era giallo con una fascia azzurra per parte.\nLa medaglia venne conferita in un totale di 5.607 esemplari."}
{"id": "2232984", "revid": "111325", "url": "https://it.wikipedia.org/wiki?curid=2232984", "title": "Yugi Mutou", "text": ""}
{"id": "2232985", "revid": "123495447", "url": "https://it.wikipedia.org/wiki?curid=2232985", "title": "Viaggi organizzati", "text": "Viaggi organizzati \u00e8 l'undicesimo album in studio del cantautore italiano Lucio Dalla, pubblicato nel 1984 dalla Pressing.\n\u00c8 il primo album senza la collaborazione degli Stadio."}
{"id": "2232986", "revid": "406204", "url": "https://it.wikipedia.org/wiki?curid=2232986", "title": "Cunctando regitur mundus", "text": "Cunctando regitur mundus \u00e8 una locuzione latina. \nLa traduzione letterale \u00e8: \"con l'attesa si governa il mondo\". "}
{"id": "2232987", "revid": "1258", "url": "https://it.wikipedia.org/wiki?curid=2232987", "title": "Pizza fritta e mallone", "text": ""}
{"id": "2232988", "revid": "90522", "url": "https://it.wikipedia.org/wiki?curid=2232988", "title": "Strada Europea E45", "text": ""}
{"id": "2232996", "revid": "809148", "url": "https://it.wikipedia.org/wiki?curid=2232996", "title": "Vladimir Drinfel'd", "text": "Dal 1999 insegna nel dipartimento di matematica dell'Universit\u00e0 di Chicago.\n\u00c8 noto per il suo lavoro nell'ambito della teoria dei gruppi quantici e per i suoi studi di geometria algebrica sui campi finiti nell'ambito della teoria dei numeri, in particolare per quanto concerne le forme automorfe e la corrispondenza geometrica di Langlands.\nDrinfel'd introdusse la nozione di \u00abgruppo quantico\u00bb \u2013 scoperta indipendentemente nello stesso tempo anche da Michio Jimbo \u2013 e apport\u00f2 importanti contributi alla fisica matematica, in particolare attraverso lo studio della costruzione ADHM degli istantoni, il formalismo algebrico del metodo di \"scattering\" inverso quantistico e la cosiddetta \"Riduzione di Drinfeld\u2013Sokolov\" nella teoria dei solitoni.\nFu insignito della medaglia Fields nel 1990 e, nel 2016, fu ammesso nell'Accademia statunitense delle Scienze.\nNel 2018, infine, gli fu conferito a Gerusalemme il Premio Wolf per la matematica.\nBiografia.\nFiglio del matematico Ger\u0161on Ichelevi\u010d Drimfel'd e della filologa Frida Iosifovna Luckoj-Lutvak, entrambi ebrei russi, rappresent\u00f2 a quindici anni nel 1969 l'Unione Sovietica alle olimpiadi internazionali della matematica di Bucarest (Romania) aggiudicandosi la medaglia d'oro con il massimo punteggio di 40 punti.\nSi laure\u00f2 nel 1978 in matematica all'Universit\u00e0 statale di Mosca e discusse la tesi di dottorato con il connazionale Jurij Manin.\nGli fu negata la possibilit\u00e0 di lavorare a Mosca, ufficialmente per il divieto di assumere impieghi in luoghi diversi da quello di residenza, sebbene ufficiosamente, nella sua autobiografia, attribu\u00ec la ragione del suo rifiuto all'antisemitismo dell'apparato burocratico sovietico.\nNel 1981 ottenne un incarico a Kharkov come ricercatore all'istituto di fisica delle basse temperature dell'Accademia nazionale delle scienze dell'Ucraina.\nConsegu\u00ec il dottorato di ricerca nel 1988 presso l'Istituto di matematica Steklov di Mosca e nel 1992 fu integrato come membro dell'istituzione ucraina in cui gi\u00e0 insegnava.\nContributi matematici.\nNel 1974 Drinfeld annunci\u00f2 di aver scoperto una dimostrazione delle congetture di Langlands per il gruppo generale lineare GL2 su campi globali di caratteristica positiva. Nella dimostrazione delle congetture Drinfeld introdusse una nuova classe di oggetti che chiam\u00f2 \"Moduli Ellittici\", successivamente noti com moduli di Drinfeld. Pi\u00f9 tardi, nel 1983, Drinfeld pubblic\u00f2 un breve articolo in cui estendeva l'applicabilit\u00e0 delle congetture di Langlands. Allorch\u00e9 furono pubblicate nel 1967, le congetture di Langlands rappresentavano una sorta di teoria dei campi non abeliani; Drinfeld postul\u00f2 dunque l'esistenza di una corrispondenza naturale uno a uno tra rappresentazioni di Galois e alcune forme automorfe. La \"naturalit\u00e0\" della corrispondenza \u00e8 garantita dalla coincidenza delle funzioni L per i due gruppi. Drinfeld fece notare che, al posto di forme automorfe, si possono considerare fasci perversi automorfi o D-moduli automorfi. L'automorficit\u00e0 di questi moduli e la corrispondenza di Langlands possono essere quindi capite in termini dell'azione degli operatori di Hecke.\nNegli anni successivi Drinfeld spost\u00f2 i suoi interessi verso la fisica matematica. In collaborazione con il suo supervisore di dottorato Yuri Manin, costru\u00ec lo spazio modulare degli istantoni di Yang-Mills, un risultato ottenuto indipendentemente da Michael Atiyah e Nigel Hitchin. Nel 1986, nel corso del Congresso internazionale dei matematici tenuto a Berkeley, Drinfeld coni\u00f2 il termine \"quantum group\" (\"gruppo quantico\"), in riferimento ad algebre di Hopf, che rappresentano deformazioni di algebre di Lie semplici; queste analisi si ricollegavano ai suoi studi sulle equazioni di Yang-Baxter e a problemi di risolvibilit\u00e0 di modelli di meccanica statistica. Generalizz\u00f2 poi le algebre di Hopf alle algebre quasi-Hopf e introdusse lo studio del cosiddetto twist di Drinfeld, utilizzato per fattorizzare la matrice R corrispondente alla soluzione dell'equazione di Yang-Baxter associata con un'algebra di Hopf quasi triangolare.\nDrinfeld collabor\u00f2 anche con Aleksandr Bejlinson per rifondare la teoria dell'algebra degli operatori di vertice, divenuta via via pi\u00f9 importante per le teorie di campo conformi, per la teoria delle stringhe e per il programma Langlands geometrico. I loro risultati, dopo essere circolati per anni in forma provvisoria di manoscritto, sono apparsi in una forma definitiva nel 2004 nel loro autorevole libro intitolato \"Chiral Algebras\"."}
{"id": "2233000", "revid": "90522", "url": "https://it.wikipedia.org/wiki?curid=2233000", "title": "Strada Europea E10", "text": ""}
{"id": "2233002", "revid": "1226", "url": "https://it.wikipedia.org/wiki?curid=2233002", "title": "W.J. Stuart", "text": ""}
{"id": "2233004", "revid": "90522", "url": "https://it.wikipedia.org/wiki?curid=2233004", "title": "Strada Europea E30", "text": ""}
{"id": "2233005", "revid": "90522", "url": "https://it.wikipedia.org/wiki?curid=2233005", "title": "Strada Europea E50", "text": ""}
{"id": "2233006", "revid": "90522", "url": "https://it.wikipedia.org/wiki?curid=2233006", "title": "Strada Europea E60", "text": ""}
{"id": "2233007", "revid": "90522", "url": "https://it.wikipedia.org/wiki?curid=2233007", "title": "Strada Europea E70", "text": ""}
{"id": "2233008", "revid": "90522", "url": "https://it.wikipedia.org/wiki?curid=2233008", "title": "Strada Europea E80", "text": ""}
{"id": "2233009", "revid": "110157", "url": "https://it.wikipedia.org/wiki?curid=2233009", "title": "Campionato europeo di pallavolo maschile 1950", "text": "Il campionato europeo di pallavolo maschile 1950 si \u00e8 svolto dal 14 al 22 ottobre 1950 a Sofia, in Bulgaria: al torneo hanno partecipato sei squadre nazionali europee e la vittoria finale \u00e8 andata per la prima volta all'.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nURSS(Primo titolo)\nSecondo posto.\nCecoslovacchia\nTerzo posto.\nUngheria"}
{"id": "2233010", "revid": "90522", "url": "https://it.wikipedia.org/wiki?curid=2233010", "title": "Strada Europea E90", "text": ""}
{"id": "2233020", "revid": "90522", "url": "https://it.wikipedia.org/wiki?curid=2233020", "title": "Strada Europea E27", "text": ""}
{"id": "2233022", "revid": "751106", "url": "https://it.wikipedia.org/wiki?curid=2233022", "title": "Strada Europea E33", "text": ""}
{"id": "2233024", "revid": "2184720", "url": "https://it.wikipedia.org/wiki?curid=2233024", "title": "Biancaneve (Alexia)", "text": "Biancaneve \u00e8 il 31\u00ba singolo di Alexia, pubblicato nel 2009.\nLa canzone.\nScritta da Mogol e da Mario Lavezzi, partecipa al Festival di Sanremo 2009 in un featuring tra la cantante e lo stesso Lavezzi. Si classifica all'8\u00ba posto.\nIl brano parla di una storia d'amore di una coppia con molta differenza di et\u00e0, lui pi\u00f9 maturo pensa all'amore con pi\u00f9 sentimento e poesia, mentre lei vuole vivere la sua passione non con tranquillit\u00e0, come appunto una \"Biancaneve\", ma pi\u00f9 con trasporto e aggressivit\u00e0, da \"strega\"."}
{"id": "2233025", "revid": "90522", "url": "https://it.wikipedia.org/wiki?curid=2233025", "title": "Strada Europea E47", "text": ""}
{"id": "2233034", "revid": "123495451", "url": "https://it.wikipedia.org/wiki?curid=2233034", "title": "Bugie (Lucio Dalla)", "text": "Bugie \u00e8 il dodicesimo album del cantautore italiano Lucio Dalla, pubblicato all'inizio del 1986 dalla Pressing. Conquister\u00e0 il disco di platino e giunger\u00e0 quinto nella classifica dell'anno successivo."}
{"id": "2233046", "revid": "484362", "url": "https://it.wikipedia.org/wiki?curid=2233046", "title": "Ordine del Falco bianco", "text": "L'Ordine dinastico del Falco bianco (detto anche ordine della Vigilanza) fu un ordine cavalleresco fondato nell'ambito del ducato di Sassonia-Weimar.\nStoria.\nLa caccia col falcone era uno dei passatempi tipici dell'epoca medioevale ed il falco stesso era considerato un simbolo dell'aristocrazia, rappresentazione che rimase ampiamente utilizzato sino alla fine del Settecento.\nL'ordine venne fondato il 2 agosto 1732 dal duca Ernesto Augusto I di Sassonia-Weimar, dedicandolo indirettamente all'imperatore Carlo VI, dal quale era stato feldmaresciallo secondo luogotenente e utilizzando anche il termine francese \u201cde la Vigilance\u201d per definirlo.\nNel corso del tempo il numero dei membri di questo ordine crebbe al punto che la medaglia divenne diffusissima. Nel 1806, per\u00f2, restava in vita un solo cavaliere e quando il nipote del fondatore, il duca Carlo Augusto raggiunse il proprio quarantesimo anno di et\u00e0, recuper\u00f2 l'ordine, rinnovandone lo statuto al 18 ottobre 1815.\nLa medaglia era conferita solo a chi era originario dello Stato di Sassonia-Weimar. L'ordine divenne il maggiore del paese.\nQuando nel 1809 il duca Carlo Augusto ottenne anche il governo del ducato di Sassonia-Eisenach e un\u00ec i propri domini nel ducato di Sassonia-Weimar-Eisenach (elevato poi a granducato nel corso del congresso di Vienna nel 1815), l'ordine continu\u00f2 ad essere il principale ordine della casata anche nel nuovo Stato.\nGradi.\nL'ordine era suddiviso in tre classi di benemerenza con numeri precisi, ampliati nel 18 febbraio 1840 con l'aggiunta di una quarta classe, l'ultima:\nTra gli insigniti della gran croce dell'ordine si ricorda Johann Wolfgang von Goethe.\nInsegna.\nLa medaglia dell'ordine consisteva in una croce di Malta smaltata di bianco e bordata d'oro. Al centro, un medaglione dorato, accoglieva la figura di un falcone bianco. Sul retro, la croce rappresentava una stella verde su sfondo bianco col motto \"VIGILANDO ASCENDIMUS\" (\"Vigilando ascendiamo\").\nLa decorazione intera era circondata da una corona d'alloro e sostenuta al nastro tramite una corona ducale.\nIl nastro era completamente rosso e all'onorificenza era abbinata anche una stella da petto per la gran croce e la commenda (le quali si differenziavano tra loro per ampiezza).\nNel caso di decorazioni per meriti speciali, esisteva anche un collare dell'ordine, il quale alternava la figura di un falcone con i monogrammi \u201cC.A.\u201d. In caso di onorificenza per meriti militari la croce poteva essere unita con due spade incrociate sul retro.\nLa festa annuale cadeva il 18 ottobre."}
{"id": "2233048", "revid": "4175", "url": "https://it.wikipedia.org/wiki?curid=2233048", "title": "Anastasia Nikolaevna Romanova", "text": ""}
{"id": "2233051", "revid": "486946", "url": "https://it.wikipedia.org/wiki?curid=2233051", "title": "Strada Europea E04", "text": ""}
{"id": "2233052", "revid": "101175", "url": "https://it.wikipedia.org/wiki?curid=2233052", "title": "Red Bull Yamaha WCM", "text": ""}
{"id": "2233056", "revid": "124309071", "url": "https://it.wikipedia.org/wiki?curid=2233056", "title": "Martina Fortkord", "text": "Biografia.\n\u00c8 sorella di Fredrik e madre di Alice, entrambi sciatori freestyle.\nSpecialista dello slalom gigante originaria di \u00c5re, Martina Fortkord debutt\u00f2 in campo internazionale ai Mondiali juniores di Zinal 1990; esord\u00ec in Coppa del Mondo il 14 gennaio 1994 sulle nevi di Cortina d'Ampezzo, ottenendo il 55\u00ba posto in discesa libera, mentre in Coppa Europa colse le ultime vittorie il 24 e il 25 gennaio 1996 a Sankt Sebastian in slalom gigante. Venne quindi convocata per i Campionati mondiali di Sierra Nevada 1996, dove si piazz\u00f2 10\u00aa nello slalom gigante, e di Sestriere 1997, dove fu 19\u00aa nella medesima specialit\u00e0.\nIl 25 ottobre 1997 sul tracciato di Tignes conquist\u00f2 l'unico podio di carriera in Coppa del Mondo, 3\u00aa in slalom gigante alle spalle dell'italiana Deborah Compagnoni e della tedesca Martina Ertl; ai successivi XVIII Giochi olimpici invernali di , sua unica presenza olimpica, fu 14\u00aa nello slalom gigante e non complet\u00f2 lo slalom speciale. Il 12 gennaio 2000 a Sankt Sebastian sal\u00ec per l'ultima volta sul podio in Coppa Europa (2\u00aa in slalom gigante) e disput\u00f2 la sua ultima gara di Coppa del Mondo l'11 marzo successivo a Sestriere, senza qualificarsi per la seconda manche. Termin\u00f2 l'attivit\u00e0 agonistica il 15 aprile dello stesso anno in occasione di uno slalom speciale FIS disputato a Lindvallen.\nPalmar\u00e8s.\nCoppa Europa - vittorie.\nLegenda:\nGS = slalom gigante"}
{"id": "2233065", "revid": "90522", "url": "https://it.wikipedia.org/wiki?curid=2233065", "title": "Strada Europea E58", "text": ""}
{"id": "2233066", "revid": "90522", "url": "https://it.wikipedia.org/wiki?curid=2233066", "title": "Strada Europea E62", "text": ""}
{"id": "2233068", "revid": "90522", "url": "https://it.wikipedia.org/wiki?curid=2233068", "title": "Strada Europea E64", "text": ""}
{"id": "2233070", "revid": "287204", "url": "https://it.wikipedia.org/wiki?curid=2233070", "title": "Noether", "text": "Persone.\nNoether, scritto anche N\u00f6ther, \u00e8 il cognome di vari matematici:"}
{"id": "2233074", "revid": "90522", "url": "https://it.wikipedia.org/wiki?curid=2233074", "title": "Strada Europea E74", "text": ""}
{"id": "2233076", "revid": "90522", "url": "https://it.wikipedia.org/wiki?curid=2233076", "title": "Strada Europea E76", "text": ""}
{"id": "2233077", "revid": "90522", "url": "https://it.wikipedia.org/wiki?curid=2233077", "title": "Strada Europea E78", "text": ""}
{"id": "2233084", "revid": "1305772", "url": "https://it.wikipedia.org/wiki?curid=2233084", "title": "New Agenda Coalition", "text": "La New Agenda Coalition (NAC) \u00e8 un gruppo di Stati di media potenza, composta da Brasile, Egitto, Irlanda, Messico, Nuova Zelanda, Sudafrica e Svezia, costituitasi come gruppo di pressione per addivenire ad un consenso internazionale sulle materie del disarmo nucleare, cos\u00ec come previsto dal Trattato di non proliferazione nucleare.\nIl gruppo fu formato in risposta alle divisioni nord-sud che paralizzavano i negoziati sul disarmo nucleare e sulla non proliferazione, all'interno degli incontri previsti dal TNP. I Paesi non militarmente nucleari che non si stessero compiendo sufficienti progressi in materia, soprattutto dopo l'estensione permanente del Trattato decisa nel 1995, e che le Potenze militarmente nucleari (Cina, Francia, Gran Bretagna, Russia e Stati Uniti d'America) non stessero adempiendo ai loro doveri previsti dall'articolo VI del Trattato stesso.\nLa NAC vide ufficialmente la luce a Dublino, nel giugno 1998, con una dichiarazione congiunta rilasciata dai ministri degli Esteri di Brasile, Egitto, Irlanda, Messico, Nuova Zelanda, Sudafrica, Svezia e Slovenia. Quest'ultima, in seguito, usc\u00ec dalla coalizione. \nNel 2000 la New Agenda Coalition fu determinante nel creare le condizioni che portarono ad una svolta nei negoziati della Conferenza di Revisione del TNP. Mentre all'inizio del summit le prospettive sembravano essere piuttosto negative, circa il suo risultato, la NAC deline\u00f2 uno storico accordo in 13 punti, nel quale gli stati militarmente nucleari affermarono che il disarmo nucleare poteva e doveva procedere indipendentemente da un accordo pi\u00f9 complessivo sul disarmo generale, e che le cinque potenze avevano la responsabilit\u00e0 di lavorare assieme ad un \u201cimpegno inequivocabile\u201d di eliminare i propri arsenali atomici. A tale scopo i 13 \u201cpassi\u201d dovevano essere degli strumenti relativamente semplici per liberare il mondo dalle armi nucleari in modo veloce, verificabile ed irreversibile.\nA partire dalla Conferenza di Revisione del 2000, la New Agenda Coalition ha inviato annualmente delle proprie risoluzioni alla Prima Commissione sul Disarmo e la Sicurezza Internazionale dell'Assemblea Generale delle Nazioni Unite. Ognuno di tali documenti della NAC \u00e8 stato approvato dalla Commissione a schiacciante maggioranza. Tutt'oggi l'organizzazione continua a preparare documenti e decisioni per le Conferenze di Revisione del TNP e per i relativi Comitati preparatori."}
{"id": "2233088", "revid": "90522", "url": "https://it.wikipedia.org/wiki?curid=2233088", "title": "Strada Europea E134", "text": ""}
{"id": "2233089", "revid": "90522", "url": "https://it.wikipedia.org/wiki?curid=2233089", "title": "Strada Europea E136", "text": ""}
{"id": "2233091", "revid": "90522", "url": "https://it.wikipedia.org/wiki?curid=2233091", "title": "Strada Europea E201", "text": ""}
{"id": "2233092", "revid": "90522", "url": "https://it.wikipedia.org/wiki?curid=2233092", "title": "Strada Europea E231", "text": ""}
{"id": "2233095", "revid": "90522", "url": "https://it.wikipedia.org/wiki?curid=2233095", "title": "Strada Europea E232", "text": ""}
{"id": "2233097", "revid": "122513410", "url": "https://it.wikipedia.org/wiki?curid=2233097", "title": "The Wall - Live in Berlin", "text": "The Wall - Live in Berlin \u00e8 un album di Roger Waters contenente la registrazione dal vivo dell'Opera rock dei Pink Floyd \"The Wall\", eseguita nella terra di nessuno tra Berlino Est, capitale della Repubblica Democratica Tedesca, e Berlino Ovest, \"exclave\" della Germania Ovest, il 21 luglio 1990, per celebrare la caduta del Muro di Berlino.\nGli inizi.\nRoger Waters, intervistato alla trasmissione radiofonica \"In the Studio with Redbeard\" nel luglio del 1989, disse che \"The Wall\" si sarebbe potuto eseguire dal vivo solo in seguito alla caduta del Muro di Berlino. Pochi mesi dopo si assister\u00e0 alla caduta del suddetto muro e all'inizio della riunificazione della Germania. Le intenzioni iniziali di Waters erano di invitare ospiti di fama mondiale, come Peter Gabriel, Bruce Springsteen, Eric Clapton, Joe Cocker, Rod Stewart, Sting e Freddie Mercury. Nessuno di loro diede per\u00f2 la disponibilit\u00e0 al progetto.\nEsclusa l'ipotesi di un ritorno con i Pink Floyd (guidati dal 1985 dal chitarrista David Gilmour), dopo non pochi dissidi in merito al casting, vengono annunciati i seguenti ospiti: Bryan Adams, The Band, Paul Carrack, Thomas Dolby, Marianne Faithfull, James Galway, Jerry Hall, The Hooters, Cyndi Lauper, Ute Lemper, Joni Mitchell, Paddy Moloney, Van Morrison, Sin\u00e9ad O'Connor e gli Scorpions.\nIl concerto.\nIl pubblico previsto all'inizio in Potsdamer Platz era di 250.000 persone, anche se prima dello spettacolo la cifra salir\u00e0 fino a circa 350.000 spettatori.\nLa performance presenta alcune differenze con la versione originale dell'album a seguito dei problemi tecnici sopraggiunti nel corso della serata. \"Mother\" e la seconda parte di \"Another Brick in the Wall\" presentano assoli pi\u00f9 lunghi eseguiti da vari strumenti, \"In the Flesh?\" ha un'introduzione pi\u00f9 estesa e \"Comfortably Numb\" termina con una nuova esecuzione del ritornello. \"The Show Must Go On\" \u00e8 esclusa, mentre sono presenti \"What Shall We Do Now?\" e \"The Last Few Bricks\", quest'ultima pi\u00f9 breve rispetto alla versione di dieci anni prima. \"The Trial\" viene eseguita come un'opera teatrale, con Thomas Dolby che interpreta il maestro, tenuto sospeso con dei cavi di fronte al muro, Tim Curry, interprete del procuratore, Albert Finney nel ruolo del giudice, Marianne Faithfull della madre e Ute Lemper della moglie.\nIl concerto \u00e8 di forte impatto scenico, come dimostrano lo spettacolo pirotecnico dell'apertura, Roger Waters che butta gli oggetti dalla sua stanza nel muro durante \"One of My Turns\", i soldati nella seconda parte dello spettacolo e, ovviamente, il crollo del muro al termine di \"The Trial\", in seguito al quale verr\u00e0 eseguita \"The Tide is Turning\", incisa da Waters per il suo \"Radio K.A.O.S.\". Il concerto viene trasmesso in diretta per due ore in 52 paesi.\nTrasmissione televisiva italiana.\nIn Italia l'evento and\u00f2 in onda su Canale 5 in leggera differita a partire dalle 22:00, all'interno di uno speciale curato da Red Ronnie, il quale si occup\u00f2 di introdurre le varie parti del concerto, oltre ad aver in precedenza intervistato gli spettatori nell'area della Potsdamer Platz, all'epoca da poco cessata di essere terra di nessuno. La rete Fininvest decide di turbare il meno possibile la messa in onda dell'esibizione con spot pubblicitari. Le fasce pubblicitarie furono disposte in corrispondenza delle pause naturali previste dal copione dell'opera. Il concerto fu replicato da Italia 1 il 23 ottobre successivo alle ore 0:20."}
{"id": "2233099", "revid": "90522", "url": "https://it.wikipedia.org/wiki?curid=2233099", "title": "Strada Europea E233", "text": ""}
{"id": "2233100", "revid": "1546219", "url": "https://it.wikipedia.org/wiki?curid=2233100", "title": "Chaski", "text": "I chaski o chasqui (in quechua: \"chaskiq\", colui che riceve) erano agili e ben allenati corridori che consegnavano messaggi, documenti reali ed altri oggetti attraverso il \"Tahuantinsuyo\" (o Impero Inca), soprattutto al servizio del Sapa Inca.\nDescrizione.\nSecondo le cronache di Garcilaso de la Vega, i \"chaskiq\" grazie alla loro velocit\u00e0 e alla loro resistenza, portavano all'Inca, sito nella capitale Cusco, il pesce fresco dalla costa, coprendo una distanza di circa 600\u00a0km con dislivelli piuttosto elevati.\nAi \"chaski\" venivano fatti percorrere migliaia di chilometri, sfruttando lo sviluppato sistema stradale inca ed i ponti di corda inca situati sulle Ande peruviane e dell'Ecuador. Lungo la costa dell'odierno Per\u00f9, il loro tragitto correva tra Nazca e Tumbes. Le rotte \"chaski\" raggiungevano anche l'attuale territorio di Colombia, Bolivia, Argentina e Cile.\nOgni \"chaski\" portava con s\u00e9 un \"pututu\" (una tromba fatta con una conchiglia), un \"quipu\" in cui erano racchiuse le informazioni, ed un \"qipi\" sulla schiena per trasportare gli oggetti da consegnare. I \"chaski\" usavano un sistema di staffette che gli permetteva di consegnare i messaggi su lunghe distanze in poco tempo. I \"tambo\", ovvero le stazioni di posta, venivano costruiti presso i punti chiave del sistema stradale, e consistevano spesso in piccoli rifugi dotati di cibo ed acqua. I \"chaski\" partivano da un \"tambo\" correndo fino al successivo, dove un altro \"chasqui\" riposato avrebbe coperto il tratto seguente. Grazie al sistema dei \"chaski\" un messaggio poteva coprire la distanza tra Cusco e Quito in meno di una settimana.\nDurante il periodo coloniale spagnolo (iniziato circa nel 1535) si diffuse la parola spagnola \"chasqui\" o \"chasque\" per indicare coloro che portavano la posta a cavallo. Il termine fu diffuso fino a tutto il XX secolo.\nLa caricatura di un Chaski fu usata come \"mascotte\" nell'edizione 2004 della Coppa America, ospitata quell'anno dal Per\u00f9."}
{"id": "2233101", "revid": "90522", "url": "https://it.wikipedia.org/wiki?curid=2233101", "title": "Strada Europea E251", "text": ""}
{"id": "2233104", "revid": "90522", "url": "https://it.wikipedia.org/wiki?curid=2233104", "title": "Strada Europea E311", "text": ""}
{"id": "2233105", "revid": "90522", "url": "https://it.wikipedia.org/wiki?curid=2233105", "title": "Strada Europea E312", "text": ""}
{"id": "2233107", "revid": "90522", "url": "https://it.wikipedia.org/wiki?curid=2233107", "title": "Strada Europea E313", "text": ""}
{"id": "2233109", "revid": "90522", "url": "https://it.wikipedia.org/wiki?curid=2233109", "title": "Strada Europea E314", "text": ""}
{"id": "2233110", "revid": "90522", "url": "https://it.wikipedia.org/wiki?curid=2233110", "title": "Strada Europea E331", "text": ""}
{"id": "2233112", "revid": "90522", "url": "https://it.wikipedia.org/wiki?curid=2233112", "title": "Strada Europea E371", "text": ""}
{"id": "2233113", "revid": "90522", "url": "https://it.wikipedia.org/wiki?curid=2233113", "title": "Strada Europea E372", "text": ""}
{"id": "2233114", "revid": "19933", "url": "https://it.wikipedia.org/wiki?curid=2233114", "title": "Chasqui", "text": ""}
{"id": "2233115", "revid": "90522", "url": "https://it.wikipedia.org/wiki?curid=2233115", "title": "Strada Europea E373", "text": ""}
{"id": "2233121", "revid": "1305772", "url": "https://it.wikipedia.org/wiki?curid=2233121", "title": "Mario Pitocco", "text": "Biografia.\nNel 1950 consegue la maturit\u00e0 scientifica a Napoli e quindi frequenta, per un biennio, ingegneria a Bologna. Nel 1953, rientrato a Napoli si iscrive ad architettura che per\u00f2 abbandona subito; questo \u00e8 il periodo della sua prima personale. Trasferitosi a Roma lavora come disegnatore tecnico e pubblicista intensificando per\u00f2 la sua attivit\u00e0 pittorica. Nel 1973 si trasferisce nuovamente, prima a Trezzano sul Naviglio nel milanese quindi ad Abbiategrasso. Nel 1980 arriva a Cervignano del Friuli dove risieder\u00e0 fino all'improvviso sopravvenire della morte. \nDal 1965 al 1998 \u00e8 stato un periodo intenso di mostre , sia personali che collettive. \nOltre che in Italia \u2013 Pesaro, Riccione, Torino, Pavia, Rapallo, Vicenza, Firenze, Vigevano, Udine, Prato \u2013 \u00e8 stato presente all'estero \u2013 Sidney, Ginevra, Traunstein, Strasburgo, Colonia, New York - .\nNel 1982 gli viene conferito il premio \u201c New York Prize \u201c\nLa pittura di Pitocco \u00e8 stata dominata, anche se non esclusivamente, dalle figure femminili. Delle sue donne scrivono (Aldo Centore)\u2026\u201d Sono figure le cui sagome e profili, alterati in modo riduttivo, trasmettono un messaggio di mortificazione fisica e interiore come il mondo che le circonda. Sono i volti che hanno impronte di fermezza, austerit\u00e0 e decoro \u2026.\u201d\nUna sua opera intitolata \u201c Sul Golgota \u201c - cm 90 x 150 \u2013 gli \u00e8 stata commissionata per un dono al Comune di Rossano \u2013 Cosenza \u2013 ed \u00e8 esposta nell'aula delle udienze penali del Tribunale di Rossano. Carmelo Mezzasalma la descrive : \u201c\u2026 E davvero la visione di Mario Pitocco si dibatte nell'arco di tutto il suo itinerario artistico e umano, quasi a raggiungere il punto di una dilazione universale in cui il simbolo del Golgota chiarisce e oscura al contempo le ragioni della vita e del suo doloroso, dolcissimo castigo \u2026\u201d"}
{"id": "2233128", "revid": "217830", "url": "https://it.wikipedia.org/wiki?curid=2233128", "title": "Gran Premio motociclistico del Giappone 1999", "text": "Il Gran Premio motociclistico del Giappone 1999 corso il 25 aprile, \u00e8 stato il secondo Gran Premio della stagione 1999 e ha visto vincere nella classe 500 la Suzuki di Kenny Roberts Jr, nella classe 250 la Yamaha di Shin'ya Nakano e nella classe 125 la Honda di Masao Azuma."}
{"id": "2233138", "revid": "1442080", "url": "https://it.wikipedia.org/wiki?curid=2233138", "title": "Rosellinia necatrix", "text": "La Rosellinia necatrix Berl. ex Prill., (1904) \u00e8 un fungo che provoca sulle piante il \"marciume radicale lanoso\". Si diffonde nel terreno attraverso \"cordoni miceliari\" costituiti da fasci di ife, per cui dalle piante infette pu\u00f2 giungere a colpire le piante sane circostanti. Il patogeno si insedia nell'ospite attraverso ferite. Gli organi colpiti sono le radici, che appaiono ricoperte dal micelio, prima di colore bianco, poi bruno; la corteccia imbrunisce e si distacca facilmente dal legno, che imbrunisce a sua volta. Con il progredire dell'infezione la pianta deperisce e muore. Il parassita pu\u00f2 colpire tutte le specie arboree da frutto, ma \u00e8 particolarmente dannoso su melo, vite e drupacee.\nLotta.\nSi basa principalmente sulla prevenzione, utilizzando materiale di propagazione sano e terreni privi di inoculo del patogeno. Nell'eliminare le piante malate \u00e8 buona norma raccogliere tutte le radici di diametro superiore al cm e bruciarle; dopo l'estirpazione i siti infetti andrebbero trattati con prodotti chimici. A livello preventivo, giova il drenaggio dei terreni, quando sono molto umidi. Per limitare le ferite alle radici \u00e8 bene limitare la profondit\u00e0 delle lavorazioni meccaniche del terreno nei frutteti."}
{"id": "2233139", "revid": "183694", "url": "https://it.wikipedia.org/wiki?curid=2233139", "title": "Adam Schaff", "text": "Vita.\nSchaff studi\u00f2 legge ed economia all'Ecole des Sciences Politiques et Economiques di Parigi, e filosofia in Polonia, specializzandosi in epistemologia. Nel 1945 ricevette la laurea in filosofia all'Universit\u00e0 di Mosca, e nel 1948 prese servizio all'Universit\u00e0 di Varsavia. \u00c8 considerato l'ispiratore del Partito Operaio Unificato Polacco.\nDopo la morte di Stalin nel 1953, Schaff si avvicin\u00f2 alla scuola di Leszek Ko\u0142akowski, caratterizzata da una tendenza pi\u00f9 esistenzialista e fenomenologica. In alcune delle sue ultime opere, Schaff tent\u00f2 di riconciliare il determinismo storico di Marx con l'indeterminismo esistenziale di Sartre, dicendo che l'uomo pu\u00f2 essere libero e capace di modificare la propria vita e la propria storia nel momento in cui diviene cosciente del determinismo a cui \u00e8 soggetto.\nFu un membro dell'Accademia delle Scienze Polacca e del Club di Roma."}
{"id": "2233141", "revid": "19580", "url": "https://it.wikipedia.org/wiki?curid=2233141", "title": "Strada Europea E67", "text": ""}
{"id": "2233143", "revid": "90522", "url": "https://it.wikipedia.org/wiki?curid=2233143", "title": "Strada Europea E843", "text": ""}
{"id": "2233144", "revid": "90522", "url": "https://it.wikipedia.org/wiki?curid=2233144", "title": "Strada Europea E844", "text": ""}
{"id": "2233145", "revid": "90522", "url": "https://it.wikipedia.org/wiki?curid=2233145", "title": "Strada Europea E846", "text": ""}
{"id": "2233146", "revid": "90522", "url": "https://it.wikipedia.org/wiki?curid=2233146", "title": "Strada Europea E847", "text": ""}
{"id": "2233148", "revid": "90522", "url": "https://it.wikipedia.org/wiki?curid=2233148", "title": "Strada Europea E931", "text": ""}
{"id": "2233152", "revid": "182193", "url": "https://it.wikipedia.org/wiki?curid=2233152", "title": "Rifugio Emilio Questa", "text": "Il rifugio Emilio Questa \u00e8 un rifugio situato presso il lago delle Portette, nel territorio del comune italiano di Valdieri (CN), entro i confini del Parco naturale delle Alpi Marittime.\nStoria.\nNel 1880, analogamente a varie altre realizzazioni circostanti (volte a presidiare il vicino confine tra Italia e Francia), il Regio Esercito edifica presso il lago delle Portette, al vallone superiore del Valasco, una truna seminterrata. \nDa tale installazione, tra il 1902 e il 1903, viene elaborato un ricovero a singolo piano capace di accogliere 10 uomini; dopo la prima guerra mondiale esso viene intitolato al doglianese capitano Eugenio Cappa, classe 1891, medaglia d'argento del 1\u00ba Reggimento Alpini, deceduto nella battaglia dell'Ortigara il 10 giugno 1917, durante l'assalto al monte Campigoletti. La targa originaria d'intitolazione \u00e8 stata preservata.\nNel 1925 la struttura, pur rimanendo propriet\u00e0 del Demanio Militare, viene ceduta in uso alla sezione di Genova del Club Alpino Italiano, che il 28 giugno 1925 lo inaugura come rifugio, intitolandolo alla memoria dell'alpinista e studioso genovese Emilio Questa (1878-1906), socio fondatore del Club Alpino Accademico Italiano, pioniere dell'esplorazione e della promozione delle Alpi Apuane (di cui scrisse la prima guida e ascese per primo, insieme a Bartolomeo Figari, la punta che poi prese il suo nome, nonch\u00e9 il monte Contrario), morto l\u20198 settembre 1906 mentre tentava di scalare l'Aiguille Centrale d'Arves. \nNel 1937 l'ampliamento del secondo piano porta la capienza a 25 posti letto. \nNuovamente requisito a scopi militari durante la seconda guerra mondiale, nel 1947 il rifugio viene reso al CAI genovese, che avvia i lavori di risanamento e nel 1950 lo riapre al pubblico. Gi\u00e0 due anni dopo, nel 1952, viene aggiunto un secondo corpo di fabbrica accanto all'originario, che sar\u00e0 poi ulteriormente ampliato tra il 1986 e il 1993.\nSempre nel 1993 sorge una diatriba legale sulla propriet\u00e0 della struttura, che vede opposti il CAI di Genova e la societ\u00e0 agricola che nel 1970 aveva rilevato gli ex possedimenti di Casa Savoia attorno al Valasco: la vertenza termina tra il 2017 e il 2018, quando alcune sentenze sanciscono il passaggio di propriet\u00e0 dal Demanio Militare a mani private, marcando altres\u00ec il termine della gestione CAI.\nCaratteristiche e informazioni.\nSito sulla sponda settentrionale del Lago delle Portette, il rifugio consiste in una costruzione in muratura a due piani, per un totale di 95\u00a0m\u00b2 di superficie calpestabile. Al piano terra si trovano la cucina, la sala da pranzo, il locale dei gestori, la centrale elettrica (alimentata a pannelli solari con accumulatori) e due camerette da 6 posti ciascuna; al primo piano si trovano i due dormitori da 14 e 10 posti. Ulteriori posti letto sono ricavati in strutture posticce (capanne e tende) collocate nei dintorni. Il rifugio \u00e8 altres\u00ec dotato di locale invernale, sempre aperto, attrezzato con materassi e coperte e capace di 13 posti.\nAccessi.\nDalla localit\u00e0 Terme di Valdieri, ove ha termine la strada carrabile, si pu\u00f2 seguire la carrareccia oppure il vecchio sentiero reale di caccia verso il piano superiore del Valasco, dove sorge l'ex casa di caccia dei Savoia. Si prosegue lungo la strada per un'altra mezz'ora, poi ad un bivio si continua sulla sinistra, raggiungendo infine il rifugio.\nTraversate.\nIl rifugio si trova inoltre sul percorso dei seguenti sentieri:"}
{"id": "2233153", "revid": "486946", "url": "https://it.wikipedia.org/wiki?curid=2233153", "title": "Caron di Acheronte", "text": ""}
{"id": "2233160", "revid": "173469", "url": "https://it.wikipedia.org/wiki?curid=2233160", "title": "Jolanda di Fiandra", "text": ""}
{"id": "2233162", "revid": "757396", "url": "https://it.wikipedia.org/wiki?curid=2233162", "title": "Virtus Pallacanestro Bologna 1997-1998", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1997-1998.\nStagione.\nLa stagione 1997-1998 della Virtus Pallacanestro Bologna sponsorizzata Kinder \u00e8 la 62\u00aa nel massimo campionato italiano di pallacanestro, la Serie A1.\nRoster.\n\"Aggiornato al 27 novembre 2020\""}
{"id": "2233164", "revid": "287204", "url": "https://it.wikipedia.org/wiki?curid=2233164", "title": "Vavassori", "text": ""}
{"id": "2233166", "revid": "1568601", "url": "https://it.wikipedia.org/wiki?curid=2233166", "title": "Gorin", "text": "Il Gorin \u00e8 un fiume della Russia siberiana estremo orientale (Territorio di Chabarovsk), affluente sinistro dell'Amur.\nHa origine dal versante nordoccidentale della catena dei monti Dajany, nella sezione meridionale del Territorio di Chabarovsk. Scorre dapprima con direzione orientale o nordorientale, in ambiente montano; procedendo verso il medio corso la valle del fiume si fa progressivamente pi\u00f9 larga, e nel basso corso il fiume entra in una vasta zona pianeggiante, localmente paludosa, nella quale mantiene direzione mediamente sudorientale. Sfocia nell'Amur nel suo basso corso, alcune decine di chilometri a valle di Komsomol'sk-na-Amure.\nI maggiori tributari del Gorin sono i fiumi Air (54\u00a0km) e Churmuli (96\u00a0km) dalla destra idrografica, Bol'\u0161aja \u0116l'\u010da (69\u00a0km), Charpi (221\u00a0km) e Boktor (135\u00a0km) dalla sinistra.\nLa valle del fiume Gorin \u00e8 un'importante area turistica nell'estremo oriente russo; il basso corso del fiume costituisce parte della Riserva naturale statale di Komsomol'sk."}
{"id": "2233172", "revid": "2014155", "url": "https://it.wikipedia.org/wiki?curid=2233172", "title": "Enrico XI di Reuss-Greiz", "text": "Biografia.\nEnrico XI era figlio del Conte Sovrano Enrico II di Reuss-Obergreiz e di sua moglie, la Contessa Sofia Carlotta di Bothmer (1697-1748). Egli succedette al fratello Enrico IX come Conte di Reuss-Obergreiz dal 1723.\nDopo la morte del Conte Enrico III di Reuss-Untergreiz, suo parente, nel 1768, anche la citt\u00e0 di Untergreiz pass\u00f2 tra i domini del regnante Enrico XI ed egli pot\u00e9 cos\u00ec riunire i propri possedimenti e garantirli alla propria linea di successione, arrogandosi anche il merito di porre la propria residenza nel Castello di Greiz che egli fece rinnovare in stile barocco a partire dal 1769, rendendolo sede tra l'altro di una vastissima biblioteca. In questo momento godeva del titolo di Conte Sovrano di Reuss-Greiz e del Sacro Romano Impero.\nIl 12 maggio 1778 venne elevato dall'Imperatore Giuseppe II alla condizione di Principe del Sacro Romano Impero col predicato di Reuss-Greiz, ravvicinandosi sempre pi\u00f9 alla causa dell'Imperatore.\nMor\u00ec a Greiz nel 1800 dopo aver regnato 77 anni e 103 giorni.\nMatrimonio e figli.\nEnrico XI spos\u00f2 in prime nozze, il 4 aprile 1747 a K\u00f6stritz, Corradina (1719-1770), figlia del Conte Sovrano Enrico XXIV di Reuss-Schleiz, dalla quale ebbe i seguenti eredi:\nAlla morte della prima moglie, Enrico XI si rispos\u00f2 con la Contessa Alessandrina (1740-1809), figlia del Conte Cristiano Carlo di Leiningen-Dagsburg, sposata il 25 ottobre 1770 a Francoforte sul Meno, ma questo matrimonio non diede eredi."}
{"id": "2233175", "revid": "80339", "url": "https://it.wikipedia.org/wiki?curid=2233175", "title": "Sihote-Alin", "text": ""}
{"id": "2233178", "revid": "1506676", "url": "https://it.wikipedia.org/wiki?curid=2233178", "title": "Chicomoztoc", "text": "Chicomoztoc \u00e8 il mitologico luogo d'origine di Aztechi, Mexica, Tepanechi, Acolhua ed altri popoli di lingua nahuatl (o Nahua) della regione messicana della Mesoamerica, durante il periodo postclassico.\nEtimologia.\nIl nome \"Chic\u014dm\u014dzt\u014dc\" \u00e8 una parola composta che letteralmente significa \"il luogo delle sette grotte\". Esso deriva da \"chic\u014dm-\" (da \"chic\u014dme\", \"sette\") + \"\u014dzt\u014d-\" (da \"\u014dzt\u014dtl\", \"grotta, caverna\") + \"-c\" (suffisso locativo).\nDescrizione.\nEsiste un legame tra Chicomoztoc ed alcune tradizioni leggendarie riguardanti Culhuacan (\"Colhuacan\"), un insediamento precolombiano situato nella Valle del Messico, considerato uno dei primi insediamenti della valle. Culhuacan (\"luogo di quelli con antenati\" \u00e8 la traduzione letterale dal nahuatl classico) era considerato un luogo prestigioso dagli Aztechi/Mexica (che si definivano 'Culhua-Mexica'). Nei codici aztechi, il simbolo o glifo che rappresentava il toponimo di Culhuacan prendeva la forma di una collina inclinata o curva (un gioco di parole con l'omonimia del nahuatl \"col-\", che significava \"inclinato, contorto\").\nAlcuni ricercatori hanno tentato di identificare Chicomoztoc con una precisa localit\u00e0 geografica, situata probabilmente tra i 100 ed i 300 chilometri a nord-est della Valle del Messico, compreso un rilievo vicino all'odierna San Isidro Culhuacan."}
{"id": "2233179", "revid": "1824944", "url": "https://it.wikipedia.org/wiki?curid=2233179", "title": "Verticillium", "text": "Verticillium \u00e8 un genere di funghi ascomiceti della famiglia Plectosphaerellaceae.\nDescrizione del genere.\nLe specie appartenenti a questo genere presentano conidiofori eretti, con ramificazioni disposte in verticilli; all'apice degli ultimi rametti vengono prodotti i conidi unicellulari, che a volte rimangono uniti insieme da una goccia di materiale mucoso.\nFitopatologia.\nA questo genere appartengono funghi parassiti di insetti e di piante; essi possono essere ripartiti in tre grandi gruppi:\nI sintomi sono simili alla fusariosi: il fungo provoca una tracheomicosi, che viene detta \"tracheoverticilliosi\" (mentre la tracheomicosi da \"Fusarium\" viene detta \"tracheofusariosi\"). In pratica il fungo ostruisce i vasi legnosi della pianta, ostacolando il movimento della linfa, per cui la chioma prima e i rami poi avvizziscono e diventano secchi. La rotazione delle colture, l'impiego di variet\u00e0 vegetali resistenti e un'aratura profonda, possono essere utili nel controllo della tracheoverticilliosi nonch\u00e9 dell'inoculo di tali patogeni.\nSpecie.\nDal punto di vista fitopatologico, le specie pi\u00f9 importanti che appartengono a questo genere sono:\n\"Verticillium lecanii\".\nQuesta specie di fungo \u00e8 stata descritta per la prima volta nel 1861. Ha una distribuzione mondiale grazie agli insetti. In orticultura e in agricultura, esso \u00e8 talvolta utilizzato come un entomopatogeno (per infettare gli insetti) per lottare contro gli insetti distruttori come le cocciniglie, gli acari e le pulci. \u00c8 un insetticida biologico che \u00e8 polverizzato sugli insetti quando si nutrono delle piante. Gli insetti sono infettati quando entrano in contatto con le spore fungine appiccicose che in seguito si sviluppano e invadono il corpo degli insetti dall'interno."}
{"id": "2233180", "revid": "339392", "url": "https://it.wikipedia.org/wiki?curid=2233180", "title": "Villardi de Montlaur et Quinson", "text": ""}
{"id": "2233181", "revid": "9316", "url": "https://it.wikipedia.org/wiki?curid=2233181", "title": "Sapa Inca", "text": ""}
{"id": "2233182", "revid": "1627355", "url": "https://it.wikipedia.org/wiki?curid=2233182", "title": "Gaetano Fichera", "text": "Biografia.\nFiglio di un docente di matematica delle scuole superiori, che gli aveva saputo infondere l'amore per la disciplina, dopo gli studi secondari e il primo biennio universitario svolto presso l'Universit\u00e0 degli Studi di Catania (1937-39), dove era stato ammesso appena quindicenne, si trasfer\u00ec a Roma, dove si laure\u00f2 in matematica, con lode, a soli diciannove anni, con Mauro Picone. Libero docente in analisi matematica nel 1948, aveva vinto nel 1949 il concorso per la cattedra di analisi presso l'Universit\u00e0 degli Studi di Trieste; da qui, nel 1956, si trasfer\u00ec all'Universit\u00e0 di Roma, succedendo al suo maestro, Mauro Picone, per ricoprirvi dapprima la cattedra di Analisi matematica e successivamente quella di \"Analisi superiore\", fino al 1992, quando and\u00f2 fuori ruolo.\nGaetano Fichera inizi\u00f2 la carriera di ricercatore presso l'Istituto Nazionale per le Applicazioni del Calcolo, istituto creato e diretto da Mauro Picone, del quale egli fu uno degli all'allievi prediletti. In quell'istituto si studiavano problemi presentati da terzi, appartenenti ai vari rami della scienza, soprattutto della fisica e dell'ingegneria. \u00c8 naturale, pertanto, che la formazione scientifica di Fichera si sia sviluppata nei due filoni della matematica pura e di quella applicata. Questo secondo filone va inteso non solo come ricerca di metodi risolutivi, ma anche come indagine matematica volta alla creazione di modelli matematici e, quindi, di tipo fisico-matematico.\nLa produzione di interesse fisico matematico di Gaetano Fichera, a parte alcune ricerche attinenti alla biologia e all'elettrologia e talune considerazioni sul problema di Fourier sulla propagazione del calore, si sviluppa prevalentemente nella teoria dell'elastostatica lineare, con particolare riguardo alle questioni esistenziali, di unicit\u00e0 e di regolarit\u00e0 delle soluzioni. Particolare interesse presentano le ricerche relative al problema con \"ambigue condizioni al contorno\": si tratta di un'interessante e difficile questione posta da Antonio Signorini, che Fichera ha appunto ribattezzato, in onore del suo antico maestro, come \"problema di Signorini\" e che ha studiato dal punto di vista fisico-matematico e non da quello analitico. II problema \u00e8 solo formalmente lineare, ma non sostanzialmente, in quanto sulla frontiera sussistono condizioni espresse da disuguaglianze, essendo incognita la parte di frontiera ove eventualmente si ha distacco dal vincolo da parte del solido con vincolo di appoggio unilaterale. Per questo problema, Fichera studia questioni esistenziali mediante un magistrale uso di disuguaglianze variazionali, campo di studi dei quali \u00e8 considerato il \"padre fondatore\" insieme a Guido Stampacchia, quest'ultimo, peraltro, mosso da motivazioni di ricerca diverse, legate alla teoria del potenziale.\nSempre nel campo dell'elastostatica lineare, vanno ricordati i risultati attinenti al problema di de Saint Venant. Essi possono considerarsi come conclusivi nell'approccio di tipo energetico gi\u00e0 attuato da vari autori, quali Zanaboni, Toupin e altri.\nNeppure va dimenticato l'apporto del Fichera a questioni di storia della matematica, soprattutto nel campo dell'analisi matematica e della teoria dell'elasticit\u00e0, con vari scritti su taluni matematici del '900, quali Luigi Fantappi\u00e9, Pia Nalli, Mauro Picone, Francesco Giacomo Tricomi, Alexander Weinstein, Vito Volterra, Renato Caccioppoli, Bruno de Finetti, Maria Adelaide Sneider Ludovici, oltre a un pregevole studio su Archimede.\nLa sua produzione scientifica, ricca di 226 lavori e di 18 libri (fra trattati, corsi di lezioni e monografie), \u00e8 rivolta a numerosi settori dell'analisi matematica e delle sue applicazioni: la teoria dell'elasticit\u00e0 e le disequazioni variazionali, le equazioni differenziali (ordinarie e alle derivate parziali), il calcolo delle variazioni, l'analisi funzionale, la teoria dell'approssimazione, la teoria del potenziale, la teoria della misura e dell'integrazione, la teoria delle funzioni di una o pi\u00f9 variabili complesse, l'analisi numerica e, infine, la storia della matematica italiana del Novecento.\nGaetano Fichera divenne nel 1963 socio corrispondente dell'Accademia Nazionale dei Lincei e nel 1978 socio nazionale. L'Accademia Nazionale dei Lincei gli confer\u00ec nel 1976 il prestigioso Premio Feltrinelli per la Matematica. Fu inoltre socio dell'Accademia Nazionale delle Scienze detta dei XL, dell'Accademia delle Scienze di Torino e di numerose altre istituzioni (sia italiane sia straniere). \u00c8 stato socio dell'Unione Matematica Italiana dal 1947 al 1991.\nEgli \u00e8 scomparso nel mese di giugno del 1996, quando era ancora in piena attivit\u00e0 di studio e organizzativa. Soprattutto, negli ultimi tempi, fu il primo direttore della rivista scientifica dell'Accademia Nazionale dei Lincei \"Rendiconti Lincei. Matematica e Applicazioni\", cui aveva dato, a partire dal 1990, un notevole impulso migliorandone la qualit\u00e0, i contenuti e la diffusione a livello internazionale."}
{"id": "2233185", "revid": "106908", "url": "https://it.wikipedia.org/wiki?curid=2233185", "title": "Johann III Bernoulli", "text": "Studi\u00f2 a Basilea e Neuch\u00e2tel, e all'et\u00e0 di tredici anni consegui il titolo di dottore in filosofia. All'et\u00e0 di diciannove anni venne nominato astronomo reale di Berlino. Qualche anno dopo, visit\u00f2 la Germania, la Francia e l'Inghilterra, e successivamente l'Italia, la Russia e la Polonia. Al suo rientro a Berlino, venne nominato direttore del dipartimento di matematica dell'Accademia. I suoi scritti ebbero come temi cronache di viaggio, astronomia, geografia e matematica. Nel 1774 pubblic\u00f2 una traduzione in francese degli Elementi di Algebra di Leonardo Eulero. Pubblic\u00f2 diversi contributi per l'Accademia di Berlino. Fu uno degli ultimi membri della famiglia Bernoulli importanti per le scienze."}
{"id": "2233187", "revid": "113437730", "url": "https://it.wikipedia.org/wiki?curid=2233187", "title": "Jacques Ozanam", "text": " Egli \u00e8 noto soprattutto come autore di vari testi di matematica e in particolare di tavole trigonometriche, di un dizionario di matematica e di un'opera sulla matematica ricreativa.\nBiografia.\nJacques Ozanam nacque a Sainte-Olive, Ain, Francia da una ricca famiglia di possidenti terrieri, convertita dall'ebraismo al cattolicesimo. Tre i suoi discendenti vi fu Fr\u00e9d\u00e9ric Antoine Ozanam, beatificato nel 1997. \nSebbene il padre spingesse lui secondogenito verso la carriera ecclesiastica, egli era molto pi\u00f9 attratto dalle scienze e dalla matematica che si indusse a studiare da autodidatta. A 15 anni egli fu in grado di scrivere un trattato di matematica, ma il padre lo indusse a iscriversi a corsi di teologia, malgrado la sua poca propensione per la vita sacerdotale. Dopo quattro anni di studi teologici il padre mor\u00ec ed egli torn\u00f2 agli studi scientifici. Egli inoltre decise di dare lezioni private gratuite di matematica, cosa che inizio` a fare a Lione. Successivamente, poich\u00e9 l'intera propriet\u00e0 della famiglia pass\u00f2 al fratello maggiore, fu costretto ed abbassare il suo tenore di vita e, seppur con riluttanza, ad accettare denaro per le sue lezioni.\nNel 1670, pubblic\u00f2 delle tavole trigonometriche e logaritmiche pi\u00f9 accurate di quelle gi\u00e0 pubblicate da Adriaan Vlacq, Bartholomaeus Pitiscus, e Henry Briggs. Un atto di gentilezza nel prestare denaro a due stranieri, gli assicur\u00f2 l'attenzione di M. d'Aguesseau, amico dei due e padre del cancelliere di Francia; di conseguenza il cancelliere lo invito` a stabilirsi a Parigi dove pot\u00e9 dare lezioni private di matematica, soprattutto ad allievi stranieri, dietro buoni compensi. Dopo un periodo di vita agiata, si spos\u00f2 ed ebbe una famiglia numerosa, cosa che lo indusse ad una vita pi\u00f9 parsimoniosa.\nLe sue pubblicazioni matematiche furono numerose e ben accolte; in particolare furono successi editoriali \"Dictionnaire math\u00e9matique\", i cinque volumi del \"Cours de math\u00e9matiques\" e \"R\u00e9cr\u00e9ations math\u00e9matiques et physiques\"; il manoscritto intitolato \"Les six livres de l'Arithm\u00e9tique de Diophante augment\u00e9s et reduits \u00e0 la sp\u00e9cieuse\" ricevette encomi da Leibnitz. \"R\u00e9cr\u00e9ations math\u00e9matiques et physiques\" ebbe successo anche nella traduzione in inglese e ancor oggi \u00e8 ben conosciuto. Nel 1701 Ozanam fu eletto membro dell'Acad\u00e9mie Royale des Sciences, ora Acad\u00e9mie des sciences.\nLa morte della moglie lo gett\u00f2 in una profonda depressione e la perdita degli allevi stranieri a causa della Guerra di successione spagnola, lo ridusse in povert\u00e0. Mor\u00ec a Parigi il 3 aprile 1718 (spesso viene riportato scorrettamente il 3 aprile 1717 poich\u00e9 cos\u00ec afferma Fontenelle nell'Elogio che fece di Ozanam nelle \"Memoires de l'Acad\u00e9mie Royale des sciences\" del 1717).\nOzanam fu onorato pi\u00f9 all'estero che in patria , fu caritatevole, devoto, coraggioso e di fede semplice. Da giovane vinse la passione per il gioco d'azzardo. Era solito dire che i dottori della Sorbonne erano fatti per discutere, il Papa per decidere e i matematici per andare in Paradiso seguendo una linea perpendicolare."}
{"id": "2233188", "revid": "309289", "url": "https://it.wikipedia.org/wiki?curid=2233188", "title": "Amedi\u010di", "text": "L'Amedi\u010di () \u00e8 un fiume della Russia siberiana orientale (Repubblica Autonoma della Jacuzia), affluente di sinistra dell'Aldan (bacino idrografico della Lena).\nNasce dal versante settentrionale dei monti Stanovoj, scorrendo successivamente attraverso l'altopiano dell'Aldan, sfociando poi nell'Aldan nel suo alto corso, a 1944\u00a0km dalla foce. Nel suo bacino idrografico si trovano circa 300 laghi.\nI suoi maggiori tributari sono l'Aldakaj (79\u00a0km) e lo Jarogu (87\u00a0km), i quali provengono dalla sinistra idrografica."}
{"id": "2233189", "revid": "767487", "url": "https://it.wikipedia.org/wiki?curid=2233189", "title": "Pages (There for Tomorrow)", "text": "Pages \u00e8 il primo EP dei There for Tomorrow, pubblicato il 27 marzo del 2007. Quattro delle tracce (\"Pages\", \"Waiting\", \"Addiction and Her Name\" e \"Taking Chances\") sono state ri-registrate e appaiono nel loro secondo EP. Questa \u00e8 anche il primo lavoro della band ad includere il chitarrista Christian Climer, unitosi alla band nel 2006."}
{"id": "2233201", "revid": "22141206", "url": "https://it.wikipedia.org/wiki?curid=2233201", "title": "Sistema Ib\u00e9rico", "text": ""}
{"id": "2233211", "revid": "22141301", "url": "https://it.wikipedia.org/wiki?curid=2233211", "title": "Duruelo de la Sierra (Soria)", "text": ""}
{"id": "2233214", "revid": "121883511", "url": "https://it.wikipedia.org/wiki?curid=2233214", "title": "Richard Courant", "text": "Vita.\nRichard Courant nacque a Lublinitz/Lubliniec in Slesia, provincia della Prussia ai tempi dell'Impero tedesco. Durante la sua giovinezza, i suoi genitori dovettero spostarsi molto spesso, prima a Glatz, poi a Breslavia, e nel 1905 a Berlino. Richard rimase a Breslavia e l\u00ec si iscrisse all'Universit\u00e0. Poich\u00e9 i corsi tenuti non gli sembravano abbastanza stimolanti, decise di proseguire i suoi studi a Zurigo e all'Universit\u00e0 di Gottinga; alla fine degli studi, Courant divenne assistente di David Hilbert a G\u00f6ttingen e qui ottenne il dottorato nel 1910. Fu reclutato per combattere nella Prima guerra mondiale, ma fu ferito e congedato dal servizio dopo un breve periodo. Dopo la guerra, nel 1919, si spos\u00f2 con Nerina (Nina) Runge, una figlia di Carl Runge, professore di Matematica Applicata a G\u00f6ttingen. Successivamente continu\u00f2 le sue ricerche a G\u00f6ttingen, con un contratto biennale come professore all'Universit\u00e0 di M\u00fcnster. L\u00ec fond\u00f2 l'Istituto di Matematica, che guid\u00f2 come direttore dal 1928 al 1933.\nCourant lasci\u00f2 la Germania nel 1933, prima di molti suoi colleghi. Bench\u00e9 considerato ebreo dai nazisti, il fatto di aver combattuto in prima linea gli permise, in un primo tempo, di mantenere il suo incarico; in seguito, tuttavia, la sua pubblica adesione al Partito Social Democratico Tedesco fu causa del suo licenziamento a dispetto delle sue benemerenze di ex-combattente .\nDopo un anno all'Universit\u00e0 di Cambridge, Courant si trasfer\u00ec a New York, dove divenne professore della New York University nel 1936. Qui gli fu assegnato il compito di fondare un istituto di studi universitari in matematica, attivit\u00e0 che port\u00f2 avanti con molto successo. Il Courant Institute of Mathematical Sciences (a lui intitolato nel 1964) continua tuttora ad essere uno dei centri pi\u00f9 apprezzati per la ricerca in matematica applicata.\nOpere di Richard Courant.\nOltre che per il suo evidente talento organizzativo, Courant \u00e8 soprattutto ricordato per i suoi successi matematici. \u00c8 stato autore del testo \"Methods of Mathematical Physics\", che \u00e8 molto utilizzato anche a 80 anni dalla pubblicazione. \n\u00c8 stato inoltre il coautore, con Herbert Robbins, di un testo molto noto di alta divulgazione scientifica, \"Che cos'\u00e8 la matematica?\", giunto a una seconda edizione nel 1996 (riveduta da Ian Stewart), tradotto in italiano una prima volta nel 1950 e, nell'edizione riveduta da Ian Stewart, nel 2000. \nIl suo nome \u00e8 anche legato al metodo degli elementi finiti, pi\u00f9 tardi riscoperto dagli studiosi di ingegneria. Courant riusc\u00ec a dare a questo metodo una solida base matematica, facendone uno degli strumenti adottati dall'analisi numerica per risolvere le equazioni differenziali alle derivate parziali.\nCourant mor\u00ec a New York City. Suo figlio Ernest Courant \u00e8 uno studioso di fisica delle particelle e ha collaborato alle pi\u00f9 recenti revisioni del libro \"Cosa \u00e8 la matematica?\".\nVisione della matematica.\nAnalizzando i risultati di un suo esperimento di laboratorio sulla formazione delle bolle di sapone, Courant si convinse del fatto che un fenomeno fisico deve necessariamente essere comprovato da una dimostrazione matematica. Ecco una sua dichiarazione che spiega la sua visione della matematica:"}
{"id": "2233217", "revid": "486946", "url": "https://it.wikipedia.org/wiki?curid=2233217", "title": "Duco Mestre", "text": ""}
{"id": "2233218", "revid": "1965277", "url": "https://it.wikipedia.org/wiki?curid=2233218", "title": "Michel Chasles", "text": "Suo padre era un abile commerciante di legname e divenne anche presidente della Camera di Commercio di Chartres. Chasles fu battezzato Flor\u00e9al dai suoi genitori, nel periodo di maggiore durezza delle rivoluzione francese; il suo nome fu cambiato verso i 16 anni.\nBiografia.\nDopo brillanti studi superiori, Chasles entra all'\u00c9cole polytechnique nel 1812 sotto la guida di Sim\u00e9on Denis Poisson. Nel 1814 viene chiamato alle armi da Napoleone in difesa di Parigi. Poco dopo, finita la guerra, ritorna ai suoi studi di matematica e diventa professore nel 1841. Nel 1846 viene istituita per lui una cattedra di geometria superiore alla Sorbona. Nel 1851 viene eletto membro dell'Accademia delle scienze francese.\nMichel Chasles diventa membro straniero della Royal Society il 15 giugno 1854. I suoi lavori di geometria gli varranno la Medaglia Copley nel 1865.\nOpera scientifica.\nIl suo nome \u00e8 legato alla \u201crelazione di Chasles\u201d ma questa propriet\u00e0 era gi\u00e0 conosciuta e utilizzata prima di lui. Nel 1837 pubblic\u00f2 \u201cAper\u00e7u historique sur l'origine et le d\u00e9veloppement des m\u00e9thodes en g\u00e9om\u00e9trie \u201c \"(\"Esposizione storica sull'origine e lo sviluppo dei metodi in geometria\")\" uno studio nel campo della geometria proiettiva. Infatti, parallelamente ai lavori di August Ferdinand M\u00f6bius, Julius Pl\u00fccker e Karl von Staudt in Germania, egli complet\u00f2 attraverso un approccio sintetico la geometria proiettiva che Jean Victor Poncelet e Joseph Diaz Gergonne avevano gi\u00e0 rinnovato partendo dai lavori di Girard Desargues.\nLavor\u00f2 anche sulle omografie, introdusse il rapporto anarmonico chiamato anche birapporto di 4 punti allineati e a lui si deve il termine \"omotetia\".\nSulle coniche dimostr\u00f2 il seguente risultato: \"Siano cinque coniche (ellissi, parabole o iperboli) in un piano; esistono 3264 coniche tangenti a quelle cinque\" (queste coniche possono essere reali o complesse).\nFormul\u00f2 inoltre diversi importanti teoremi tutti chiamati Teorema di Chasles tra i quali il seguente:\n\"Se fissiamo i punti A, B, C, D, su una conica \u03b3 e consideriamo un generico punto P di \u03b3 , allora il birapporto delle rette PA, PB, PC, PD, non varia al variare di P su \u03b3. Viceversa dati quattro punti A, B, C, D ed un numero reale k il luogo dei punti del piano per cui il birapporto delle rette PA, PB, PC, PD, sia uguale a k \u00e8 una conica passante per A, B, C, D\".\nLa parte saliente della sua opera \u00e8 pubblicata nel suo \"Trait\u00e9 de g\u00e9om\u00e9trie sup\u00e9rieure\" (1852) (\"Trattato di geometria superiore\").\nUn raggiro.\nNella sua \"Apologie pour l'Histoire\", Marc Bloch ricorda una disavventura umiliante in cui incapp\u00f2 Michel Chasles, eminente uomo di scienze, ma poco edotto di storia.\nA partire dal luglio 1867, il matematico present\u00f2 all'Accademia delle scienze una serie di lettere inedite attribuite a Blaise Pascal, che il falsario Denis Vrain-Lucas aveva appena contraffatto. Queste volevano dimostrare che l'autore dei \"Pensieri\" aveva scoperto la legge di gravitazione universale prima di Isaac Newton. Ne nacque una querelle e Chasles ebbe la peggio coprendosi di ridicolo.\nChasles si disper\u00f2 per essersi fatto ingannare in questo modo. Anche perch\u00e9, come si seppe pi\u00f9 tardi, aveva comprato da Vrain-Lucas altre lettere, pi\u00f9 di 27.000: da Alessandro il Grande a Aristotele, da Giulio Cesare a Vercingetorige, da Cesare a Cleopatra, tutte redatte in un finto vecchio francese. Chasles alla sua morte lasci\u00f2 la sua collezione all'Istituto di Francia, ivi compresi i falsi fabbricati da Vrain-Lucas.\nOpere principali.\nSul raggiro di cui fu vittima:\nOnorificenze.\nIl suo nome compare tra i settantadue nomi di insigni cittadini francesi incisi sulla Torre Eiffel.\nNel 1865 gli viene conferita la Medaglia Copley.\nCuriosit\u00e0.\n\u00c8 sepolto al cimitero di P\u00e9re Lachaise."}
{"id": "2233220", "revid": "771622", "url": "https://it.wikipedia.org/wiki?curid=2233220", "title": "Wilhelm Anderson", "text": ""}
{"id": "2233224", "revid": "38275", "url": "https://it.wikipedia.org/wiki?curid=2233224", "title": "SM 79", "text": ""}
{"id": "2233227", "revid": "173617", "url": "https://it.wikipedia.org/wiki?curid=2233227", "title": "Nino Ilari", "text": "Biografia.\nTrasteverino, nacque al n\u00ba 9 di via della Paglia da poverissima famiglia, motivo per cui da ragazzo si adatt\u00f2 a svolgere mestieri umili e faticosi: il cascherino, lo scrivano in un botteghino del lotto finch\u00e9, portatosi avanti caparbiamente negli studi, pot\u00e9 trovare impiego come archivista del Ministero del Tesoro. \nCiclista, pescatore, enigmista, dicitore di versi, Ilari fu con Giggi Zanazzo e Adolfo Giaquinto al Rugantino, a partire dalla riedizione del 1887. La sua opera migliore sono i tre volumi \"Trasteverine e Monticiane\" (1894), insuperato affresco, vivido e realistico delle popolane dei rioni di Monti e Trastevere.\nIlari fond\u00f2 e diresse vari fogli dialettali, come \"Orazio C\u00f2ccola\" (traduzione popolaresca di Orazio Coclite) nel 1894 e \"Amico Cerasa\" nel 1921; redasse anche l'edizione romana del giornale milanese \"In Tramway\" (1904) e partecip\u00f2 fin dall'inizio alla fioritura delle canzoni romanesche del festival di S. Giovanni, scrivendo il testo de \"Le streghe\" (1891), \"Chi se ne..\". (1892), \"Evviva la migragna!\" (1893), \"Appresso a la reale\" (1893) e la celeberrima \"Affaccete Nunziata\" (1893), con musica di Antonio Guida. Fu redattore de \"il Messaggero\" a partire dal 1898. Nella sua rubrica \"Valigia\" pubblic\u00f2 molti dei suoi versi dialettali romaneschi. \nHa pubblicato anche vari romanzi d'ambiente romano popolare: \"I vaschi della bujosa\" (in italiano: i signori della prigione), prima in appendice al \"Messaggero\" (aprile 1895) e poi in volume autonomo, che ebbe varie ristampe e che fu ridotto per il teatro da Ruggero Rindi; \"Il teschio misterioso\" (1906); \"Il delitto di Trastevere\" ecc. Al teatro romanesco ha dato molti lavori drammatici dei quali il maggiore \u00e8 \"Malaria\", che fu recitato con successo al Teatro Argentina nel 1912. Altri lavori per il teatro sono \"Er Cicerone\" (1889) e \"Bartolomeo Pinelli\" (1900), realizzate in collaborazione con Gennaro Visconti. Entrambe furono musicate da Giovanni Mascetti.\nNel 1919, per aver partecipato allo sciopero degli statali, perse il lavoro al Ministero del Tesoro."}
{"id": "2233230", "revid": "339392", "url": "https://it.wikipedia.org/wiki?curid=2233230", "title": "F\u00e9lix Vialart de Herse", "text": ""}
{"id": "2233233", "revid": "640277", "url": "https://it.wikipedia.org/wiki?curid=2233233", "title": "Ian Broad", "text": "Broad, originario di Liverpool . Dal 1964 al 1965 Suon\u00f2 con The Big Three, The Seniors e con Heinz &amp; The Wild Boys dove incontr\u00f2 il chitarrista Ritchie Blackmore. Nel 1965-1966 giunse in Italia col gruppo The Bigs, e allo scioglimento della formazione ritorn\u00f2 in patria dove nell'estate di quello stesso anno si incontr\u00f2 con Riki Maiocchi che cercava nuovi musicisti per un suo progetto, Nacquero cos\u00ec i \"The Trip\", gruppo formato oltre che da Broad e Maiocchi anche da Blackmore, il bassista Arvid \"Wegg\" Andersen e il chitarrista Billy Gray.\nCon i Trip suon\u00f2 fino al settembre del 1967, anno in cui lasci\u00f2 il gruppo e . nel 1970 ritorn\u00f2 in Italia per una collaborazione con Demetrio Stratos, in un gruppo di Rhythm and blues, prima che il cantante greco formasse gli Area.Nel 1973 fece parte del gruppo Italo -Britannico Mad House, con Jack Evans, Johnny Higgs Gianni Polidoro ed il bassista Mario. Nel 1974 Entro a far parte della Organizzazione del gruppo Deep Purple, con il suo amico di sempre Ritchie Blackmore. Oggi vive felicemente in Marco Island Florida USA."}
{"id": "2233234", "revid": "1429175", "url": "https://it.wikipedia.org/wiki?curid=2233234", "title": "Biondismo", "text": "Il biondismo \u00e8 la caratteristica delle persone che hanno peli e capelli biondi. I capelli biondi si trovano nelle persone che hanno uno scarso livello di un pigmento scuro chiamato eumelanina. I capelli biondi possiedono molteplici variazioni di tonalit\u00e0, dal biondo platino al biondo ramato, passando per il biondo cenere, sino al biondo scuro tendente al castano.\nOrigine del nome.\nIl termine \"biondo\" ha un'origine controversa. Per la maggior parte degli studiosi \u00e8 d'origine germanica: *\"blund\". Devoto ha sostenuto invece l'origine leponzia della parola (cfr. il \"fundus Blondelis\", che definirebbe il colore bruno della terra contrapposto al \"Roudelis\", \"terra rossa\") che sarebbe passata al latino volgare *\"blundus\". La derivazione diretta di *\"blundus\" dal latino classico \"fl\u0101vus\", \"biondo\", non ha nessun fondamento linguistico. L'origine certa della parola \u00e8 comunque l'antico francese \"blond\" (e il provenzale \"blon\") da cui lo spagnolo \"blondo\" (poi sostituito nell'uso comune da \"rubio\", dal latino \"rubeus\", \"rosso\") e l'italiano \"biondo\"; la forma derivata \"biondezza\" \u00e8 gi\u00e0 attestata in Dante (XIV secolo); la forma tedesca \"blond\" \u00e8 derivata dal francese cos\u00ec come l'inglese \"blond\", attestato dal 1481, che ha affiancato (senza sostituire) la voce autoctona \"fair\", dall'antico inglese \"f\u00e6\u0121er\", che ha assunto il significato generale di \"chiaro (di pelle, capelli, occhi)\".\nOrigine dei capelli biondi.\nUna tipica spiegazione che si trova nella letteratura scientifica per l'evoluzione dei capelli chiari \u00e8 correlata all'evoluzione della pelle chiara e, a sua volta, al fabbisogno di vitamina D e alla minore radiazione solare dell'Europa settentrionale. La pelle e i capelli chiari hanno una bassa concentrazione di melanina, che favorisce l'assorbimento della luce solare necessaria per la produzione di vitamina D in luoghi dove essa \u00e8 scarsa. Le alte frequenze dei capelli chiari alle latitudini settentrionali sono quindi il risultato dell'adattamento della pelle chiara in presenza di una scarsa radiazione solare, fattore che riduce i casi di rachitismo causato da carenza di vitamina D. La pigmentazione pi\u00f9 scura a latitudini pi\u00f9 elevate in alcuni gruppi etnici come gli Inuit viene spiegata da una dieta ricca di pesce (e quindi di vitamina D) e dal clima in cui vivono, poich\u00e9 in zone perennemente ghiacciate o innevate come quelle glaciali la radiazione solare viene riflessa sulla pelle, rendendo non necessario un maggiore assorbimento tramite l'adattamento a una scarsa pigmentazione.\nSecondo un moderno studio condotto dall'universit\u00e0 di Edimburgo i capelli biondi fecero la loro comparsa fra gli umani circa 10.000 anni fa verso la fine dell'era glaciale come anomalia genetica. La teoria sostiene che la diffusione dei capelli biondi \u00e8 dovuta a una selezione sessuale. Un dato a sostegno di questa teoria \u00e8 la rapida diffusione dei capelli biondi in determinate aree come il Nord Europa; infatti, senza una precisa selezione, i biondi avrebbero necessitato di 850.000 anni per prevalere sulla popolazione bruna.\nDistribuzione geografica.\nI capelli biondi si trovano quasi esclusivamente nelle popolazioni di origine europea e sono tipici del Nord Europa, dove hanno la massima diffusione. Relativamente spesso i capelli biondi sono associati al colore degli occhi chiaro (azzurri, verdi o grigi).\nSi registrano alte percentuali di capelli biondi anche fra gli aborigeni dell'Australia, caratteristica presente nell'infanzia che poi scompare con la crescita, in particolare nelle zone desertiche e isolate dell'Australia centrale e occidentale.\nPercentuali di capelli biondi naturali sono presenti anche tra le popolazioni indigene di tutte le isole della Melanesia (le pi\u00f9 alte si trovano nelle isole Salomone e in Nuova Britannia, isola appartenente alla Papua Nuova Guinea).\nIn Italia i capelli biondi sono distribuiti particolarmente su tutto l'Arco alpino e sull'Arco appenninico. Secondo un'analisi antropometrica condotta da Ridolfo Livi sui coscritti di leva classi 1859-1863, tra le regioni con una maggior percentuale di capelli biondi spiccavano le zone alpine di: Trentino-Alto Adige, Friuli-Venezia Giulia, Veneto, Valle d'Aosta, Piemonte, Liguria, Lombardia. Mentre lungo la dorsale appenninica spiccavano Emilia-Romagna, Toscana, Umbria e Beneventano. In generale la media nazionale si attestava sull'8,2%.\nI capelli biondi sono presenti, seppur molto raramente, in certe zone del Medio Oriente come l'Iran e Azerbaigian e del Nord Africa, in particolare nelle popolazioni berbere di Marocco e Algeria settentrionale.\nSempre molto inusitatamente i capelli biondi appaiono in India, Afghanistan e in Pakistan soprattutto in alcune popolazioni nomadi come ad esempio i Pashtun, i Nuristani e i Kalash.\nIl biondismo nella storia, nella letteratura e nell'arte.\nLa maggior parte delle persone nell'antica Grecia aveva i capelli scuri: i biondi, essendo in minoranza, erano per questo considerati molto pi\u00f9 affascinanti. Secondo i mitografi classici erano biondi alcuni eroi come Menelao, Peleo, Achille, Meleagro, Radamanto, Clizio, Camerte.\nLa statua pi\u00f9 famosa di Afrodite, l' \"Afrodite di Cnido\", scolpita nel IV secolo avanti Cristo da Prassitele, venne rappresentata coi capelli biondi.\nLe prostitute greche e romane spesso si coloravano i capelli di biondo usando tinture allo zafferano o polveri colorate: questo nonostante la tintura bionda fosse molto costosa, richiedesse un grande sforzo per l'applicazione e avesse un odore ripugnante. \nLo storico ed egittologo Joann Fletcher affermava che Alessandro Magno fosse biondo.\nGiovenale scrisse in una poesia satirica che Messalina avrebbe nascosto i suoi capelli neri con una parrucca bionda per le sue visite notturne nei bordelli. \nSi diceva che l'imperatore Lucio Vero spargesse polvere d'oro sui suoi capelli biondi per renderli ancora pi\u00f9 luminosi. \nDa un punto di vista etnico, autori romani come Tacito e Ammiano Marcellino associarono i capelli biondi e rossi ai Galli e ai Germani.\nNelle opere d'arte medievali, le sante sono spesso raffigurate con capelli biondi lucenti, che sottolineano la loro verginit\u00e0. Allo stesso tempo Eva \u00e8 sovente mostrata con lunghi capelli biondi, che incorniciano il suo corpo nudo. Nei dipinti gotici della crocifissione di Ges\u00f9, Maria Maddalena \u00e8 caratterizzata da lunghi capelli biondi, che le scendono sciolti lungo la schiena in contrasto con la maggior parte delle altre donne raffigurate, le quali appaiono con capelli scuri, normalmente coperti da un velo. \nNelle versioni pi\u00f9 antiche della leggenda di \"Tristano e Isotta\", l'eroe si innamora della donna dopo aver visto solo una singola ciocca dei suoi lunghi capelli biondi. Nell'opera di Chr\u00e9tien de Troyes non per nulla lei \u00e8 spesso chiamata \"Isotta la bionda\".\nNel periodo rinascimentale molte dame spagnole si tingevano i capelli di biondo o di rosso. La tendenza venne imitata nell'area italiana.\nDal XX secolo la colorazione dei capelli biondi platinati, esibita da star del cinema come Brigitte Bardot o Marilyn Monroe (\"Gli uomini preferiscono le bionde\"), o della musica come Lady Gaga e Britney Spears, si \u00e8 sempre pi\u00f9 diffusa in tutta la societ\u00e0, anche grazie alle campagne pubblicitarie."}
{"id": "2233235", "revid": "22141553", "url": "https://it.wikipedia.org/wiki?curid=2233235", "title": "Durius", "text": ""}
{"id": "2233237", "revid": "2014155", "url": "https://it.wikipedia.org/wiki?curid=2233237", "title": "Enrico XIII di Reuss-Greiz", "text": "Biografia.\nEnrico XIII era figlio del Principe Enrico XI di Reuss-Greiz e della sua prima moglie, la Contessa Corradina di Reuss-K\u00f6stritz. Egli succedette al padre nella reggenza del Principato di Reuss-Greiz alla morte di questi, nel 1800.\nDopo il devasto della citt\u00e0 di Greiz da parte di un incendio che la invest\u00ec nel 1802, egli ripropose una nuova costruzione della citt\u00e0 a partire dal 1809 in puro stile neoclassico, spostando anche la propria residenza dal castello superiore al castello inferiore, cos\u00ec da essere maggiormente a contatto con il popolo e con la vita sociale del Principato.\nEnrico si distinse inoltre nel proprio servizio militare prestato all'Austria in qualit\u00e0 di Feldmaresciallo, al punto da essere considerato uno degli amici migliori dell'Imperatore Giuseppe II.\nEnrico XIII ader\u00ec alla Confederazione del Reno nel 1815 e successivamente fu membro della Confederazione tedesca. Con il Congresso di Vienna inizi\u00f2 una contesa tra il Principato ed il Regno di Sassonia, dalla quale usc\u00ec vincitore Enrico XIII che riusc\u00ec in tal modo ad aggiudicarsi anche il dominio delle citt\u00e0 di Altgommla e K\u00fchdorf.\nMatrimonio e figli.\nIl Principe Enrico XIII spos\u00f2 la Principessa Luisa (1765-1837), figlia del Principe Carlo Cristiano di Nassau-Weilburg, il 9 gennaio 1786 a Kirchheimbolanden. Da questo matrimonio nacquero i seguenti eredi:"}
{"id": "2233239", "revid": "1226", "url": "https://it.wikipedia.org/wiki?curid=2233239", "title": "SIAM", "text": ""}
{"id": "2233244", "revid": "767487", "url": "https://it.wikipedia.org/wiki?curid=2233244", "title": "Virtus Pallacanestro Bologna 1996-1997", "text": ""}
{"id": "2233245", "revid": "1305887", "url": "https://it.wikipedia.org/wiki?curid=2233245", "title": "Lo scoiattolo Banner", "text": " \u00e8 un anime giapponese prodotto da Nippon Animation, basato sul romanzo \"Bannertail\", scritto e illustrato da Ernest Thompson Seton.\nTrama.\nBanner \u00e8 uno scoiattolino orfano che viene allevato da una gatta, e per questo crede di essere un gatto a sua volta. Quando, dopo un incendio, fugge nella foresta si trova per la prima volta coi suoi simili e inizier\u00e0 un lungo percorso per farsi accettare e diventare un vero scoiattolo, soprattutto da una tenera e graziosa scoiattolina di nome Susy.\nLa sigla \u00e8 stata interpretata dal gruppo Le Mele Verdi."}
{"id": "2233247", "revid": "339392", "url": "https://it.wikipedia.org/wiki?curid=2233247", "title": "Scilluk", "text": ""}
{"id": "2233252", "revid": "62748", "url": "https://it.wikipedia.org/wiki?curid=2233252", "title": "Topolino in... Gamba", "text": " \u00e8 un Anime giapponese prodotta da Tokyo Movie. Erroneamente il titolo dell'anime viene confuso con il titolo della canzone de I Cavalieri del Re \"Le avventure di Gamba\".\nTrama.\nIl topo Gamba (Ganba, in originale) combatte le ingiustizie del suo piccolo mondo assieme al suo gruppo di amici.\nSigla.\nLa sigla della serie \u00e8 stata incisa da I Cavalieri del Re come lato b del singolo Moby Dick 5/Le avventure di Gamba."}
{"id": "2233253", "revid": "486946", "url": "https://it.wikipedia.org/wiki?curid=2233253", "title": "3\u00b0 Reggimento Celere Principe Amedeo Duca d'Aosta", "text": ""}
{"id": "2233254", "revid": "767487", "url": "https://it.wikipedia.org/wiki?curid=2233254", "title": "U.S. Routes", "text": "La rete delle U.S. Routes (spesso chiamate anche U.S. Highways) \u00e8 un sistema di strade negli Stati Uniti d'America numerato secondo un reticolo a livello nazionale. Dal momento che queste strade collegavano gli stati tra loro, sono talvolta chiamate Highways Federali, anche se sono sempre state mantenute dagli stati stessi o dai governi locali a partire dalla loro iniziale designazione nel 1926. Non vi \u00e8 mai stata alcuna differenza nei finanziamenti federali tra queste strade e qualsiasi altra strada statale. I numeri e le posizioni sono stabilite dalla \"American Association of State Highway and Transportation Officials\", la AASHTO, il cui unico coinvolgimento federale \u00e8 un posto di osservatore non votante presso il Dipartimento dei Trasporti degli Stati Uniti d'America.\nIl sistema interstatale delle highway ha largamente rimpiazzato le U.S. Highways per il volume di traffico che le percorre, anche se molti importanti collegamenti regionali avvengono tuttora tramite queste, e nuove U.S. Routes continuano ad essere aggiunte.\nLe US Routes non hanno sempre standard superstradali.\nIl simile sistema autostradale transcanadese \u00e8 spesso considerato la controparte canadese dell'U.S. Highway Sistem, sebbene sia molto pi\u00f9 limitato nella portata."}
{"id": "2233262", "revid": "709565", "url": "https://it.wikipedia.org/wiki?curid=2233262", "title": "Dink il piccolo dinosauro", "text": "Dink, il piccolo dinosauro (\"Dink, the Little Dinosaur\") \u00e8 una serie animata prodotta da Ruby-Spears. La serie \u00e8 andata in onda originariamente negli Stati Uniti d'America su CBS dal 16 settembre 1989 al 3 novembre 1990 mentre in Italia \u00e8 stata trasmessa su Boomerang dal 2003 mentre giunse in chiaro su Boing a partire dal 2004. L'ultima trasmissione in Italia risale al 2006 su Boomerang.\nLa serie \u00e8 stata anche pubblicata in VHS da Panarecord RCS."}
{"id": "2233265", "revid": "1305772", "url": "https://it.wikipedia.org/wiki?curid=2233265", "title": "Tonight (album David Bowie)", "text": "Tonight \u00e8 il sedicesimo album discografico del musicista britannico David Bowie del 1984, che include una collaborazione con Tina Turner ed una cover di \"God Only Knows\" dei Beach Boys.\nIl disco.\nLa critica l'ha stroncato come uno \"sforzo pigro\", buttato gi\u00f9 da Bowie sull'onda del successo di classifica dell'album \"Let's Dance\". Eppure, l'album conteneva \"Blue Jean\", un brano che raggiunse la Top 10 (sia nel Regno Unito, sia in Usa) il cui video, un cortometraggio di 22 minuti diretto da Julien Temple andava ad affiancare il lavoro dell'artista inglese con gli altri video musicali con una struttura narrativa che avevano in Thriller del cantante pop Michael Jackson il maggiore esponente all'epoca.\nEsso si caratterizza inoltre per una hit minore (Top 20\nnel Regno Unito), \"Loving the Alien\", un brano profondo sui conflitti religiosi ed una delle poche canzoni dell'album che anticipava il successivo ritorno di Bowie al suo repertorio di scena. L'album contiene anche un paio di riscritture in versione dance di \"Neighbourhood Threat\" e di \"Tonight\", vecchi brani che Bowie aveva scritto con Iggy Pop, apparsi ambedue su \"Lust for Life\" del 1977.\nCome in \"Let's Dance\" ma a differenza dei suoi precedenti album, David non suon\u00f2 nessuno strumento musicale sul disco, delegando la maggior parte della responsabilit\u00e0 della musica ai suoi musicisti di studio, offrendo solo occasionalmente qualche spunto critico in sala d'incisione.\nPer la produzione del disco, Bowie chiam\u00f2 Derek Bramble e Hugh Padgham. Come gi\u00e0 fatto per \"Let's Dance\", Bowie prepar\u00f2 per l'album una serie di nastri demo preliminari. Questa modalit\u00e0 di lavorazione stup\u00ec molto Carlos Alomar, collaboratore di lunga data dell'artista, che disse: \u00abFu la prima volta in 11 anni che lavoravo con lui che si port\u00f2 dietro tutto da casa\u00bb.\nIggy Pop pass\u00f2 qualche tempo in studio con la band e Bowie durante le sessioni di registrazione dell'album, contribuendo attivamente ad esso. \"Tonight\" arriv\u00f2 al primo posto della classifica degli album nel Regno Unito (conquistando il disco d'oro) e all'undicesimo di quella degli Stati Uniti (conquistando il disco di platino): la maggior parte delle vendite erano per\u00f2 basate sulle prenotazioni; infatti il successo di \"Tonight\" fu dovuto all'\"onda lunga\" di \"Let's Dance\", album che ancora nel 1984 continuava a vendere in tutto il mondo (pur essendo stato pubblicato circa un anno e mezzo prima), grazie soprattutto ai videoclip (\"Let's dance\", \"China Girl\" e \"Modern Love\"), trasmessi ad alta rotazione da MTV.\nRiedizioni.\nNel 1995 l'etichetta Virgin Records ha ripubblicato l'album su CD con tre tracce bonus. L'etichetta EMI l'ha pubblicata una seconda volta nel 1999, rimasterizzando il suono in digitale a 24-bit e senza tracce bonus. Le tracce aggiunte sono:"}
{"id": "2233267", "revid": "729019", "url": "https://it.wikipedia.org/wiki?curid=2233267", "title": "Arteria emorroidaria superiore", "text": "L'arteria emorroidaria superiore, o arteria rettale superiore, \u00e8 il grosso ramo arterioso con cui termina l'arteria mesenterica inferiore.\nIrrora la parte superiore del retto dividendosi in due branche che circondano lateralmente quest'organo contraendo numerose anastomosi con le arterie emorroidarie medie che sono rami dell'arteria iliaca interna (o arteria ipogastrica) e con le arterie emorroidarie inferiori che provengono dalle arterie pudende interne rami dell'arteria ipogastrica.\nL'apparato digerente presenta un sistema vascolare molto efficiente per la presenza di numerose anastomosi che collegano tra loro arterie principali, quali possono essere la mesenterica inferiore, la mesenterica superiore, l'ipogastrica, ma anche rami che provengono dalla stessa arteria, come nel caso delle arterie sigmoidee. Un esempio di circolo anastomotico \u00e8 ben rappresentato dal sistema di irrorazione del retto."}
{"id": "2233270", "revid": "1652134", "url": "https://it.wikipedia.org/wiki?curid=2233270", "title": "Enrico XIX di Reuss-Greiz", "text": "Biografia.\nEnrico XIX era figlio del principe Enrico XIII di Reuss-Greiz e di sua moglie, la principessa Luisa di Nassau-Weilburg (1765-1837).\nSucceduto al padre alla morte di questi nel 1817, nel 1819 fece ristrutturare il castello inferiore di Greiz, dove gi\u00e0 suo padre aveva trasferito la residenza di famiglia.\nMatrimonio e figli.\nEnrico XIX spos\u00f2 il 7 gennaio 1822 a Praga la principessa Gasparina (1798-1871), figlia del principe Carlo di Rohan-Rochefort. Dal momento che la moglie era di fede cattolica, Enrico XIX stabil\u00ec che la rotonda nel parco del castello di Greiz venisse convertita in una cappella cattolica e che vi si officiasse regolarmente. La principessa Gasparina, dal canto suo, si adoper\u00f2 per munificare sempre pi\u00f9 la citt\u00e0 di Greiz con doni ed opere pubbliche. \nDal matrimonio nacquero due figlie femmine:\nDal momento che il principato adottava ancora la legge salica, alla morte di Enrico XIX il governo del Principato di Reuss-Greiz pass\u00f2 al fratello Enrico XX."}
{"id": "2233271", "revid": "1305772", "url": "https://it.wikipedia.org/wiki?curid=2233271", "title": "Ugo III del Maine", "text": "Origine.\nFiglio primogenito del conte del Maine, Ugo II (come risulta dal documento n\u00b0 I del \"Cartulaire du chapitre royal de Saint-Pierre-de-la-Cour du Mans\", in cui il conte Ugo II fece una donazione ai monaci ed ai canonici della Collegiale Saint-Pierre-La-Cour, che Ugo (Hugonis, filii ejus) controfirm\u00f2 assieme al padre, Ugo II (Hugoni comitis), al vescovo Sigfrido, e ad altri nobili) e dalla moglie, di cui non si conosce n\u00e9 il nome n\u00e9 gli ascendenti (secondo \"Les Seigneurs du Maine\", molto probabilmente, era una donna della casa di Vermandois).Ugo II era il figlio primogenito del conte del Maine, Ugo I (il documento n\u00b0 549 del \"Cartulaire de l'abbaye de Saint-Cyprien de Poitiers, Archives historiques du Poitou Tome III\" certifica che, nel primo anno di regno di Luigi IV di Francia, tra il 936 ed il 937, Ugo (item Hugoni) controfirm\u00f2 assieme al padre, Ugo I (Hugoni comitis), al conte di Poitiers, Guglielmo Testa di Stoppa, e ad altri nobili) e (molto probabilmente) di una figlia del Rorgonide, Goslino II del Maine.\nBiografia.\nDopo la donazione di cui sopra, nel 990, suo padre Ugo II fece una donazione al monastero di Saint-Pierre de la Couture di Mans, che fu controfirmata da Ugo (\"Hugonis comitis, Hugonis filii eius\") come si rileva dal documento n\u00b0 V del \"Cartulaire des abbayes de Saint-Pierre de la Couture et de Saint-Pierre de Solesmes\".\nAlla morte di suo padre, Ugo II, nel 992 circa, eredit\u00f2 la contea del Maine, e continuando la politica paterna di indipendenza dai Robertingi o Capetingi, Ugo II si alle\u00f2 con i conti di Blois, Oddone I, poi il figlio, Tebaldo II e infine con l'altro figlio, Oddone II, che erano in conflitto coi re di Francia, Ugo Capeto e Roberto I.\nNel 996, il re di Francia Roberto II il Pio concesse la sovranit\u00e0 della contea del Maine al conte d'Angi\u00f2, Folco III Nerra; il rapporto di Ugo III con Folco, fu conflittuale poich\u00e9 Folco Nerra era alleato dei Capetingi e nemico dei conti di Blois a cui voleva sottrarre la Turenna, mentre Ugo III voleva mantenere l'alleanza con la contea di Blois.Secondo il monaco e cronista normanno, Guglielmo di Jumi\u00e8ges, nel suo \"Histoire des ducs de Normandie\" ci riporta che, nell'anno 1000 circa, Ugo corse in aiuto di Oddone II di Blois, per aiutarlo a conquistare il castello di Tilli\u00e8res (Eure), difeso dal duca di Normandia, Riccardo II; una sortita dei difensori sorprese gli assedianti, che subirono ingenti perdite e Ugo, il cui cavallo era stato ucciso, si diede alla fuga nella foresta circostante, trovando rifugio in un ovile e riusc\u00ec a rientrare nella sua contea vestendosi da pastore\nNegli anni in cui govern\u00f2 la contea, Ugo III fece alcune donazioni assieme al fratello Eriberto \u00ab\"Baco\"\u00bb del Maine (ca. 970 - \u2020 ca. 1046): due secondo il \"Cartulaire de Saint-Victeur au Mans 994-1400\", la prima fu antecedente al 1014, mentre la seconda fu del 1014, ed una terza si trova in un documento, sempre del 1014, del \"Cartulaire de Ch\u00e2teau-du-Loir, Archives historiques du Maine\".\nUgo III mor\u00ec nel 1015 circa e gli successe il figlio, Eriberto detto Cane Sveglio, che il 6 luglio 1016, era gi\u00e0 successo al padre e fece una donazione per la vittoria riportata su Oddone II conte di Blois.\nDiscendenza.\nUgo III, da una moglie di cui non si conosce n\u00e9 il nome n\u00e9 l'origine ebbe tre figli:"}
{"id": "2233273", "revid": "767487", "url": "https://it.wikipedia.org/wiki?curid=2233273", "title": "Il sostituto", "text": "Il sostituto (\"Coup de t\u00eate\") \u00e8 un film francese del 1978 diretto da Jean-Jacques Annaud.\nTrama.\nUn giocatore di calcio finisce in prigione perch\u00e9 accusato di stupro. Fatto rilasciare per merito delle pressioni della potente Societ\u00e0 Sportiva di cui fa parte, torna in campo per giocare la partita decisiva nella Coppa di Francia e fa vincere la sua squadra. Ma per vendicarsi dei crudeli meccanismi dell'ambiente sportivo non giocher\u00e0 la partita di ritorno.\nCritica.\nPer il \"Dizionario Mereghetti\" il regista \u00abnon sa scegliere tra il ritratto di un'alienazione o la denuncia del sottobosco sportivo e finisce per cadere in un manicheismo esagerato\u00bb. Per il \"Dizionario Morandini\" si tratta di un'\u00abefficace e chiara, ma troppo manichea denuncia sui retroscena dell'ambiente calcistico\u00bb."}
{"id": "2233274", "revid": "1337338", "url": "https://it.wikipedia.org/wiki?curid=2233274", "title": "Cazzo Film", "text": "La Cazzo Film \u00e8 una casa di produzione cinematografica, con sede a Berlino, che produce e distribuisce film pornografici a tematica gay.\nStoria.\nLa \"Cazzo Film\" \u00e8 stata fondata nel 1996 dai tedeschi J\u00f6rg Andreas e J\u00fcrgen Br\u00fcning e il primo film realizzato \u00e8 stato \"Berlin Techno Dreams\". Da allora l'azienda ha realizzato oltre 50 film sotto il marchio Cazzo che racchiude tra l'altro i marchi \"Coxxx\", \"Prick\" e \"Spielfilme\".\nJ\u00f6rg Andreas oltre ad essere comproprietario dello studio ne \u00e8 stato anche un prolifico regista. J\u00fcrgen Br\u00fcning nel 2003, dopo aver realizzato come regista alcuni film Cazzo, ha creato un proprio studio la \"Wurstfilm\". Tra gli altri sceneggiatori e registi della Cazzo film si possono annoverare Bruce LaBruce, Hans Peter Hagen e Sven Jungbluth.\nLa Cazzo Film ha creato due linee di prodotto, una \"softcore\" e una \"hard\" o X-rated. Quella \"softcore\" ha contenuti sessuali pi\u00f9 celati mentre la \"hardcore\" dedica maggiore attenzione e visibilit\u00e0 al rapporto sessuale esplicito. La Bruce ha diretto sia film softcore che film X-rated in particolare la Cazzo film ha registrato Skin Gang un rivisitazione delle vicende di un gruppo di skinheads, con medesima storia e attori, in versione hard del film \"Skin Flick\" da lui prodotto per Spielfilme nel 1999. La pellicola ha fatto molto scalpore poich\u00e9 tratta in maniera molto forte il tema del sadomasochismo: appaiono scene di violenza, tortura e stupri, nonch\u00e9 scene di masturbazione con eiaculazione sul Mein Kampf di Adolf Hitler.\nNel 2006 LaBruce ha prodotto per il marchio \"Coxxx\" il film The Revolution Is My Boyfriend che \u00e8 la continuazione X-rated di \"The Raspberry Reich\" prodotto per la Peccadillo Pictures di Londra.\nLa Cazzo Film vende i suoi prodotti in tutta l'Europa e negli Stati Uniti d'America ha accordi commerciali con varie ditte pornografiche gay per la distribuzione dei propri prodotti. Alcune produzioni sono distribuite in tutto il mondo dalla Raging Stallion Studios di San Francisco.\nNel 2009 in seguito ad un accordo commerciale e di maeketing con la \"PlanetRomeo B.V.\" alcune produzioni vengono pubblicate su GayRomeo.\nAttori di rilievo.\nTra gli attori che sono apparsi in diversi film prodotti dalla Cazzo Film si possono ricordare Thom Barron, Jens Hammer, Fred Faurtin, Tim Kruger, Christoph Scharff, Marcel Schlutt, Andreas Stich e Tim Vinzent. Molti di questi attori hanno lavorato anche con altri studi.\nPremi e riconoscimenti.\nLa Cazzo Film ha vinto numerosi premi, tra cui un \"Grabby\" premio per il miglior video internazionale nel 2005 per Countdown (Conto alla rovescia). Questo film distribuito dalla americana Centauro film \u00e8 stato realizzato nel 2004 ed \u00e8 stato anche nominato a sei GayVN Awards.\nNel 2007 la Cazzo Film ha anche vinto diversi European Gay Porn Awards."}
{"id": "2233278", "revid": "132266", "url": "https://it.wikipedia.org/wiki?curid=2233278", "title": "Zona Economica Esclusiva", "text": ""}
{"id": "2233279", "revid": "144796", "url": "https://it.wikipedia.org/wiki?curid=2233279", "title": "John Digby, I conte di Bristol", "text": "John Digby era figlio di Sir George Digby, della citt\u00e0 di Coleshill, nel Warwickshire e di sua moglie Abigail. Fu educato al Magdalene College di Cambridge. Attorno al 1610 re Giacomo I Stuart lo invi\u00f2 come ambasciatore in Spagna alla corte di Filippo III. Fu uno dei protagonisti dell'infruttoso contratto di matrimonio tra il principe di Galles Carlo, futuro re d'Inghilterra e l'infanta Maria Anna."}
{"id": "2233281", "revid": "2039709", "url": "https://it.wikipedia.org/wiki?curid=2233281", "title": "Museo civico Gaetano Filangieri", "text": "Il Museo civico Gaetano Filangieri \u00e8 un museo privato situato a Napoli, allestito nel quattrocentesco palazzo Como, dedicato alle arti applicate, alla scultura, alla pittura e alla conservazione di libri antichi.\nIl 22 maggio 2012 il museo ha riaperto dopo 13 anni di chiusura.\nStoria.\nLa progettazione e l'allestimento del museo si devono alla lungimiranza di Gaetano Filangieri, principe di Satriano, che nel 1881 avanz\u00f2 la proposta al Consiglio comunale di allocare le sue raccolte d'arte in quel che restava del celebre Palazzo Como, rara testimonianza architettonica del rinascimento toscano a Napoli, spostato di circa 20 metri allo scopo di scongiurarne l'abbattimento a seguito dei lavori del Risanamento e allinearlo lungo l'arteria di via Duomo. Del quattrocentesco edificio non rimaneva che la splendida facciata in bugnato e i muri laterali, mentre l'invaso era del tutto vuoto e senza copertura. L'offerta risult\u00f2 molto allettante per il municipio e l'ipotesi di istituire un museo civico era sentita da pi\u00f9 parti come necessaria cos\u00ec che nel 1883 cominciarono i lavori di riedificazione e ripristino completamente finanziati dal Principe che terminarono nel 1888. L'8 novembre di quell'anno il museo fu aperto al pubblico.\nIl 30 settembre del 1943 una squadra di guastatori tedeschi incendi\u00f2 la villa Montesano di San Paolo Bel Sito dove, per prevenire i danni di guerra, erano stati ricoverati l'anno precedente le opere di maggior pregio del museo insieme ai documenti pi\u00f9 preziosi dell'Archivio di Stato di Napoli, allora diretto da Riccardo Filangieri che contemporaneamente ricopriva la carica di direttore del museo. Del patrimonio del museo si salvarono circa quaranta dipinti ed una cassa contenente armi antiche; tra i pezzi pi\u00f9 rilevanti che furono distrutti invece vi furono due \"ritratti d'uomo\" di Botticelli, una \"Deposizione\" di Francesco Solimena e una \"Educazione della Vergine\" di Bernardino Luini. \nNel 1946, il soprintendente alle gallerie napoletane, Bruno Molajoli, rivolse un appello ai napoletani per reintegrare le raccolte distrutte. Nel 1948, insieme al Museo nazionale di San Martino e al Museo nazionale della ceramica Duca di Martina, il Filangieri fu riaperto al pubblico grazie alle generose donazioni di Filippo Perrone, Mario De Ciccio e Salvatore Romano, e inoltre grazie ai prestiti delle opere nei depositi temporanei del Museo nazionale di Capodimonte. Nel 2020 \u00e8 stata portata a termine dalla Galleria Porcini un'importante acquisizione: il ritratto di Gaetano Filangieri di Giuseppe Bonito.\nDescrizione.\nLa collezione, eterogenea per materiali, vanta pi\u00f9 di 3.000 oggetti, di varia provenienza e datazione. Sono raccolti esemplari di arti applicate (maioliche, porcellane, \"biscuit\", avori, armi e armature, medaglie), dipinti e sculture dal XVI al XIX secolo, pastori presepiali del XVIII e XIX secolo ed anche una biblioteca dotata di circa 30.000 volumi ed un archivio storico con documenti dal XIII al XIX secolo.\nLa collezione pittorica raccoglie in special modo dipinti del Seicento napoletano, tra cui opere di Jusepe de Ribera, Luca Giordano, Andrea Vaccaro, Battistello Caracciolo e Mattia Preti."}
{"id": "2233282", "revid": "1652134", "url": "https://it.wikipedia.org/wiki?curid=2233282", "title": "Enrico XX di Reuss-Greiz", "text": "Biografia.\nEnrico XX era figlio del principe Enrico XIII di Reuss-Greiz e di sua moglie, la principessa Luisa di Nassau-Weilburg (1765-1837). Egli succedette al fratello, alla di lui morte nel 1836, dal momento che questi non aveva avuto figli maschi dal proprio matrimonio.\nEnrico mantenne sul principato un'amministrazione basata su principi assolutistici perlomeno sino al 1848 quando, a causa della rivoluzione, venne costretto a concedere una costituzione che per\u00f2 non entr\u00f2 mai in vigore. Il principe si distinse nel servizio militare a favore dell'Austria.\nAlla sua morte gli succedette il figlio Enrico XXII che per\u00f2, a causa della minore et\u00e0, venne sottoposto alla reggenza della madre, vedova di Enrico XX.\nMatrimonio e figli.\nEnrico XX spos\u00f2 il 25 novembre 1834 al castello di Haid la principessa Sofia di L\u00f6wenstein-Wertheim-Rosenberg (1809\u20131838), terza figlia femmina di Carlo Tommaso, principe di L\u00f6wenstein-Wertheim-Rosenberg, e di sua moglie, la contessa Sofia Luisa di Windisch-Graetz. Non ebbero figli.\nSi spos\u00f2 una seconda volta il 1\u00ba ottobre 1839 a Homburg vor der H\u00f6he con la principessa Carolina Amalia d'Assia-Homburg, figlia maggiore del langravio Gustavo d'Assia-Homburg e di sua moglie, la principessa Luisa di Anhalt-Dessau, dalla quale ebbe i seguenti figli:\nEnrico XX ebbe anche un figlio illegittimo con una donna di cui non ci \u00e8 pervenuto il nome:\nEbbe una figlia illegittima con Emilie Fritsch:"}
{"id": "2233285", "revid": "1543377", "url": "https://it.wikipedia.org/wiki?curid=2233285", "title": "Atmosfera di Europa", "text": "L'atmosfera di Europa, uno dei satelliti maggiori di Giove, \u00e8 composta prevalentemente da ossigeno molecolare (O2). La pressione superficiale corrisponde ad 0,1\u00a0\u03bcPa, cio\u00e8 un valore 10\u221212 volte quello dell'atmosfera terrestre.\nCaratteristiche.\nLe osservazioni compiute dallo spettrografo ad alta risoluzione Goddard del Telescopio Spaziale Hubble nel 1995, rivelarono che Europa aveva un'atmosfera molto tenue, composta prevalentemente da ossigeno molecolare (O2). La pressione superficiale su Europa equivale a 0,1\u00a0\u03bcPa, cio\u00e8 un valore 10\u221212 volte quello dell'atmosfera terrestre. Questo significa che a temperatura e pressione corrispondenti a quelle dell'atmosfera terrestre a livello del mare, l'ossigeno presente su Europa sarebbe sufficiente per riempire all'incirca una dozzina di stadi coperti. Nel 1997, la sonda \"Galileo\" conferm\u00f2 la presenza di una tenue ionosfera attorno ad Europa creata dalle radiazioni solari e dalle particelle altamente energetiche provenienti dalla magnetosfera di Giove confermando cos\u00ec la presenza di una atmosfera.\nA differenza dell'ossigeno dell'atmosfera terrestre, l'ossigeno molecolare dell'atmosfera di Europa non \u00e8 di origine biologica, ma \u00e8 provocato dalla radiolisi, cio\u00e8 la dissociazione delle molecole causata dalle radiazioni. Le particelle cariche (ioni ed elettroni) provenienti dalla magnetosfera di Giove, collidono con la superficie ghiacciata del satellite causando la scomposizione del ghiaccio superficiale nei suoi costituenti idrogeno e ossigeno. L'idrogeno, che \u00e8 pi\u00f9 leggero, riesce a vincere l'attrazione gravitazionale del satellite e viene disperso nello spazio. L'ossigeno invece, pi\u00f9 denso e pesante, rimane pi\u00f9 a lungo nell'atmosfera anche perch\u00e9 non congela a contatto della superficie come fanno invece l'acqua o il perossido di idrogeno (acqua ossigenata) e rientra quindi in ciclo nell'atmosfera.\nOsservazioni della superficie hanno rivelato che una parte dell'ossigeno molecolare prodotto per radiolisi non viene strappato dalla superficie e pertanto pu\u00f2 interagire con l'oceano ghiacciato, che si suppone presente appena sotto la crosta a causa dell'effetto di riscaldamento mareale esercitato dall'attrazione del pianeta; questo ossigeno potrebbe anche interagire con l'acqua dell'oceano sottostante e prendere parte a qualche processo biologico. Uno studio basato sull'et\u00e0 del ghiaccio superficiale di Europa, stimata in 500 milioni di anni, ritiene che la subduzione di questo ossigeno nell'oceano sottostante potrebbe aver dato luogo a una concentrazione di ossigeno libero paragonabile a quella delle profondit\u00e0 oceaniche terrestri.\nL'idrogeno molecolare sfuggito alla gravit\u00e0 del satellite, assieme all'ossigeno atomico e neutro, va a formare un anello toroidale di gas attorno al satellite. Questa nube di gas \u00e8 stata rilevata sia dalla sonda Cassini che dalla Galileo e ha un contenuto di molecole superiore a quello della nube di Io, l'altro satellite interno di Giove. In base ai calcoli, tutte le molecole di questo anello toroidale dovrebbero essere ionizzate, fornendo cos\u00ec un supporto al plasma magnetosferico di Giove."}
{"id": "2233287", "revid": "729019", "url": "https://it.wikipedia.org/wiki?curid=2233287", "title": "Philippe Benetton", "text": "Biografia.\nCresciuto, anche rugbisticamente, a Cahors, con il club di tale citt\u00e0 esord\u00ec in campionato; nel 1987 pass\u00f2 all'Agen con il quale vinse subito il titolo francese e si mise in luce per la Nazionale, in cui esord\u00ec a fine 1989 in un \"test match\" contro i British Lions.\nDisput\u00f2 il primo dei suoi sei tornei consecutivi del Cinque Nazioni nel , vincendo il primo cui partecip\u00f2 e gli ultimi due, questi con il Grande Slam.\nNel 1997 fece parte della squadra che, una settimana dopo aver conquistato lo Slam nel torneo, fu sconfitta nella finale di Coppa FIRA dall'.\nPrese anche parte alla in Sudafrica, disputandovi 3 incontri.\nDopo il ritiro avvenuto nel 2003 allen\u00f2 il Cahors e successivamente l'U-21 francese; dal 2006 al 2008 guid\u00f2 i parigini del Racing M\u00e9tro 92 e nel 2009 assunse la guida tecnica del Limoges, in F\u00e9d\u00e9rale 2; dopo due stagioni in tale club si dimise da tale incarico.\nNella stagione 2011-12 \u00e8 divenuto prima direttore sportivo, poi allenatore-capo del B\u00e9ziers."}
{"id": "2233290", "revid": "1534511", "url": "https://it.wikipedia.org/wiki?curid=2233290", "title": "Personaggi di BioShock", "text": "Nel videogioco \"BioShock\" compaiono tante figure che il giocatore, vestendo i panni dell'anonimo Jack, avr\u00e0 modo di conoscere nel corso del gioco. Ognuna di loro riveste una particolare importanza nella trama, ed \u00e8 fondamentale per capire il distopico mondo di Rapture.\nJack.\nIl misterioso personaggio di cui il giocatore veste i panni nel corso della storia. All'inizio del gioco s'ignora la sua identit\u00e0, \u00e8 passeggero come un altro di un aereo che l'avrebbe portato in Inghilterra da suo cugino. Successivamente, il velivolo precipita con un rovinoso schianto nell'Oceano Atlantico e Jack risulta l'unico sopravvissuto alla catastrofe. Perlomeno, sarebbe morto anche lui in quelle gelide acque se prima non avesse trovato una costruzione presumibilmente simile ad un faro; una volta entrato al suo interno, si introduce nell'ambiente ostile di Rapture.\nQui scopre in tragiche circostanze la sua vera storia passata: Jack \u00e8 il figlio illegittimo di Andrew Ryan e di Jasmine Jolene la quale, avendo bisogno di soldi, don\u00f2 l'embrione a Frank Fontaine, che lo fece crescere per farlo diventare la sua pi\u00f9 temibile arma contro Ryan. Con l'aiuto della dottoressa Bridgit Tenenbaum e del collega coreano Yi Suchong, Fontaine progett\u00f2 la mente del piccolo in modo che questi obbedisse ciecamente ai suoi ordini con la formula \"per cortesia\", ed anche morisse se l'avesse voluto lui (tramite il \"Codice Giallo\"). Le camere della vita, in cui il giocatore resuscita una volta morto, furono inventate per prevenire la morte di Ryan e di ogni suo familiare a lui geneticamente legato.\nJack avr\u00e0 la sua vendetta sconfiggendo Fontaine.\nIl suo futuro ci \u00e8 dato a sapere attraverso i tre finali.\nAndrew Ryan.\nAndrew Ryan \u00e8 il fondatore e padrone di Rapture e della Ryan Industries. Di origine russa (nato Andrei Rianofski), assistette all'assassinio della sua famiglia durante la rivoluzione per mano di agenti. Queste esperienze plasmarono la personale filosofia di vita di Ryan: \"il mondo \u00e8 retto da menti di grande potenziale che costruiscono, inventano e producono per il bene dell'umanit\u00e0 cose di cui poi la gente si serve ed abusa, assorbendone la linfa vitale\"; Ryan matur\u00f2 la propria concezione chiamando queste persone \"parassiti\"; emigr\u00f2, poi, in America nel 1919, cercando di dare una svolta alla sua vita. Cos\u00ec accadde: Ryan divenne un ricco uomo d'affari e grato verso il paese che l'aveva ospitato, finch\u00e9 quest'ultimo non fece sganciare le bombe atomiche su Hiroshima e Nagasaki nel 1945; disgustato da tale gesto, decise d'impiegare i propri fondi monetari nella costruzione di una citt\u00e0 che sarebbe stata al sicuro dalla morsa dei parassiti e da ogni pericolo esterno, ed in cui gli artisti avrebbero potuto mettere alla prova il loro grande potenziale senza alcun ostacolo alla creativit\u00e0 (governo e religione). Da quest'idea utopica nacque in gran segreto Rapture nel 1946.\nRyan riconosce inizialmente Jack come un semplice intruso a cui dare la caccia ed eliminare: in seguito, si ricreder\u00e0 parecchio su questa sua considerazione, essendo egli, in realt\u00e0, suo figlio, per mano del quale verr\u00e0 alla fine ucciso. La camera della vita rinvenuta nel suo ufficio era stata precedentemente disattivata da lui stesso, cosicch\u00e9 facesse la stessa fine del suo ideale utopico ormai scomparso.\nAtlas/Frank Fontaine.\nAtlas \u00e8 un cittadino di Rapture, citt\u00e0 in cui aveva creduto di trovare una vita migliore per s\u00e9 stesso e la sua famiglia; nonostante dica di credere in Dio, ritiene che l'abbia punito con la catastrofica guerra civile per essersi recato l\u00ec. Atlas cerca di trovare una via di fuga, quando scopre insieme ad un suo amico, Johnny, che Jack era sopravvissuto ad un incidente aereo. Egli aiuta il protagonista con consigli utili per il proseguimento dell'avventura, sperando che in cambio Jack salvi la sua famiglia, rapita da dei ricombinanti e nascosta in un sottomarino a Neptune's Bounty.\nAtlas \u00e8 una guida che introduce Jack ed il giocatore nel distopico mondo di Rapture e nell'uso di ADAM e plasmidi. Inizialmente il suo obiettivo sembra essere quello di scappare con la famiglia, ma dopo che quest'ultima viene uccisa da Andrew Ryan vuole semplicemente vendetta, ottenendo il supporto del giocatore nell'uccisione del ricco magnate.\nAtlas, in realt\u00e0, \u00e8 lontano da ci\u00f2 che afferma d'essere: egli \u00e8 Frank Fontaine (alias Frank Gorland), l'uomo che diede avvio al commercio di ADAM e condusse Rapture alla guerra ed alla distruzione. Sotto falso nome, si serve di Jack per eliminare Ryan ed essere il padrone della citt\u00e0 sommersa.\nIl subdolo Atlas/Fontaine \u00e8 il vero antagonista del gioco, e con lui Jack si scontrer\u00e0 alla fine. Il protagonista, avendo la peggio su Fontaine, verr\u00e0 aiutato dalle Sorelline, che uccideranno il nemico con le loro enormi siringhe.\nJasmine Jolene.\nJasmine Jolene \u00e8 stata la pi\u00f9 famosa ballerina di Rapture, nonch\u00e9 l'amante di Ryan, da cui avrebbe generato suo figlio: Jack. Tuttavia, la Jolene aveva venduto l'embrione a Fontaine per necessit\u00e0 finanziarie, temendo che Ryan scoprisse il fatto. Cos\u00ec avvenne: egli entr\u00f2 in camera sua con una spranga di ferro, e con essa la uccise.\nMoira e Patrick.\nA detta di Atlas, Moira \u00e8 sua moglie e Patrick suo figlio: sono la sua famiglia, che vuole salvare dai ricombinanti di Ryan. Si trova prigioniera a Neptune's Bounty in un sottomarino, ma quest'ultimo viene fatto successivamente esplodere, uccidendo tutti al suo interno.\nUna volta scoperto l'intrigo politico di cui Jack \u00e8, senza volerlo, partecipe, risulta non solo che Moira e Patrick siano stati solo un'invenzione di Atlas/Fontaine per farlo stare dalla sua parte, ma che lui stesso abbia fatto saltare in aria il sottomarino. A Fort Frolic, si possono trovare vari manifesti che pubblicizzano uno spettacolo teatrale, con protagonisti Moira e Patrick, da cui probabilmente Fontaine trasse ispirazione.\nBrigit Tenenbaum.\nBrigit Tenenbaum \u00e8 una scienziata tedesca d'origine ebrea; venne, come molti, spedita ai campi di concentramento dove lei scopr\u00ec il suo amore per la scienza; collabor\u00f2, quindi, con i nazisti nei loro folli esperimenti a soli sedici anni. In seguito, si avvi\u00f2 a Rapture insieme a molte altre menti illuminate dalla visione utopica di Ryan. La Tenenbaum fu la prima a scoprire l'ADAM e ad incentivarne la produzione per mezzo delle Sorelline, aiutata economicamente dall'allora imprenditore Frank Fontaine e affiancata dal Dr. Suchong, per poi passare, con quest'ultimo, dalla parte di Ryan. Ora, rotti gli accordi finanziari, prova rincrescimento per le sue azioni e prega Jack di non far del male alle bambine. Nonostante aiuti molto Jack nell'ultima parte di gioco, egli avr\u00e0 la sua benevolenza solo nel caso abbia precedentemente salvato le Sorelline. \nCirca 8 anni dopo gli eventi del primo gioco, contatta il Soggetto Delta, un Big Daddy della Serie Alfa, e gli d\u00e0 alcune dritte per aiutarlo a trovare Eleanor Lamb, la sua Sorellina, tenuta rinchiusa da sua madre, Sofia Lamb. Subito dopo, per\u00f2, fugge con alcune Sorelline dopo averlo indirizzato da un alleato, Augustus Sinclair. Riappare nel DLC \"Minerva's Den\" dove, dopo aver trovato una cura alla ricombinazione, contatta un altro esemplare della Serie Alfa, il Soggetto Sigma, per potersene andare da Rapture, grazie all'aiuto di Charles Milton Porter, un matematico il cui scopo \u00e8 quello di ricostruire in superficie il suo computer dotato di intelligenza artificiale, il \"Pensatore\". Dopo che Sigma riesce a stampare i codici del computer (e qui si scopre che Sigma e Porter sono la stessa persona), ritorna finalmente in superficie con le sue ricerche, dove riesce a far ritornare il Big Daddy l'uomo che era un tempo.\nYi Suchong.\nYi Suchong \u00e8 uno scienziato coreano, le cui attitudini comportamentali si rivelano negli audiodiari ciniche ed opportuniste, ricavando guadagno dalle tragedie in cui si imbatte. Durante il massacro di Nanchino operato dall'esercito giapponese, Suchong riusc\u00ec a salvarsi grazie al possesso di oppio; successivamente giunse a Rapture, integrandosi con il modello capitalista della citt\u00e0 e, assunto da Fontaine dopo la scoperta dell'ADAM, invent\u00f2 diversi plasmidi nel corso di vari esperimenti. Insieme alla Tenenbaum, inoltre, instaur\u00f2 nelle Sorelline una forma di condizionamento mentale che facesse loro venire il bisogno impellente di estrarre l'ADAM dai cadaveri. Prima che Fontaine scomparisse dalla scena di Rapture, Suchong fu da lui impiegato nel monitorare la crescita di Jack, progettandone la mente e poi, assunto da Ryan, fu spinto per l'incolumit\u00e0 delle bambine a creare i Big Daddy, e ad instaurare in questi ultimi un legame di protezione fra loro e le Sorelline, questa volta sotto il comando di Andrew Ryan. In un momento di frustrazione, dovuto al fatto che apparentemente non fosse riuscito a perseguire il suo scopo, Suchong insult\u00f2 e schiaffeggi\u00f2 una Sorellina che lo stava infastidendo in presenza del suo Big Daddy, il quale lo uccise con un colpo di trivella alla schiena, impalandolo sul suo tavolo da lavoro.\nSander Cohen.\nSander Cohen \u00e8 un commediante di Fort Frolic che spera di ritrovare in Jack la sua vena artistica, andata perduta nel corso del tempo. Era uno dei pi\u00f9 accaniti sostenitori di Ryan allo scoppio della guerra civile, ma poi i rapporti con lui si ruppero. Ora \u00e8 un sadico psicopatico, frustrato che nessuno apprezzi le sue opere e lo rifuggano. Nel corso dell'avventura non si dichiarer\u00e0 quasi mai ostile a Jack, che chiama \"piccola falena\"; spetter\u00e0 unicamente al giocatore decidere se ucciderlo o no.\nJ.S. Steinman.\nJ.S. Steinman \u00e8 stato un abitante di Rapture ed il dirigente, nel padiglione medico, del locale ove egli praticava chirurgia plastica ai pazienti. Steinman era un uomo innamorato del suo lavoro a tal punto da diventare ossessionato dell'anatomia umana; con l'avvento dell'ADAM nella medicina, inizi\u00f2 a dar segni di squilibrio mentale, sentendosi come un Picasso della chirurgia ed avendo continue allucinazioni in cui vedeva Afrodite, che gli insegn\u00f2 un nuovo tipo di bellezza (la \"simmetria\") e che gli fungeva da guida nelle sue pi\u00f9 disparate operazioni chirurgiche, andate a vuoto nella maggior parte dei casi. In uno stato di delirio dovuto all'ennesimo insuccesso, trover\u00e0 la morte scontrandosi con Jack.\nJulie Langford.\nJulie Langford \u00e8 stata la creatrice dell'Arcadia, un'immensa foresta che, con i suoi alberi, fornisce l'ossigeno all'intera citt\u00e0. Intraprendente ed avida di denaro, accett\u00f2 il fatto che gli ingressi dell'Arcadia fossero a pagamento e che si vendesse ossigeno, facendo buon viso a cattivo gioco.\nStava inventando una formula per rivitalizzare le piante, il cosiddetto \"Vettore Lazarus\", quando Ryan sprigion\u00f2 nella sua stanza un gas letale che la uccise quasi all'istante.\nSullivan.\nSullivan era un agente che, sulla terraferma, assicurava l'ordine pubblico a Little Italy. Poi divenne il capo della polizia, il braccio armato di Andrew Ryan, occupandosi del lavoro sporco per lui. Egli venne incaricato da Ryan di individuare (ed eliminare) Fontaine ed i suoi uomini, i quali, nonostante fossero sottoposti a barbare torture, temevano pi\u00f9 il secondo che il primo, preferendo la morte immediata; si credette che, durante una sparatoria a Neptune's Bounty nel 1958, avesse ucciso Fontaine. Dopodich\u00e9, gli venne dato l'ordine di far fuori Anna Culpepper, un'artista e rivale di Sander Cohen, la quale aveva attaccato verbalmente pure Ryan. Pi\u00f9 tardi, quando quest'ultimo introdusse la pena di morte a Rapture per impiccagione, anche Sullivan si ribell\u00f2. Di lui si hanno solo testimonianze dei diari lasciati nella citt\u00e0 ma, trovandosene uno su un cadavere senza nome, risulta che egli mor\u00ec a Neptune's Bounty.\nPeach Wilkins.\nPeach Wilkins venne a Rapture, come molti, in cerca di una vita migliore, ma si accorse che erano solo Andrew Ryan e le persone pi\u00f9 facoltose a godere dei piaceri che la citt\u00e0 aveva da offrire, mentre i miserabili come lui erano ridotti a \"mangiare budella di pesce\". Cos\u00ec entr\u00f2 a far parte della banda di contrabbandieri di Frank Fontaine, poich\u00e9 quest'ultimo prometteva \"qualcosa di meglio\". Tuttavia, quando Ryan introdusse la pena di morte a Rapture per i contrabbandieri, cerc\u00f2 un modo per uscirne (soprattutto perch\u00e9 Fontaine si prendeva l'80% della parte sua e dei suoi compagni ed uccideva chiunque pensasse di andare dai poliziotti a confessare). La soluzione arriv\u00f2 quando fece un accordo con Sullivan: se gli avesse consegnato Fontaine, se ne sarebbe andato da Rapture. Dopo l'apparente morte del criminale, Wilkins si rinchiuse nelle Fontaine Fisheries, dove cominci\u00f2 a sviluppare l'ossessione che Fontaine fosse ancora vivo (cosa effettivamente vera) e che chiunque potesse essere un suo inviato venuto per ucciderlo. Quando Jack arriv\u00f2 all'ingresso delle Fisheries, dopo aver completato la missione affidatagli da Wilkins, quest'ultimo, convinto che fosse al soldo di Fontaine, tent\u00f2 di ucciderlo dopo avergli fatto deporre le armi con l'inganno, ma rimase ucciso egli stesso.\nBill McDonagh.\nBill McDonagh \u00e8 stato il migliore amico e impresario di Ryan ed un uomo che, credendo negli ideali utopici di Rapture, prest\u00f2 fedele servizio al suo governo. McDonagh era di una politica molto pi\u00f9 realista di Ryan e risult\u00f2 contrariato del fatto che questi avesse acquisito la Fontaine Futuristics, nonostante lui gli avesse consigliato molte volte di non toccare minimamente gli interessi economici della fabbrica, una volta fatto fuori il fondatore e precedente proprietario. Dimessosi dal consiglio con una lettera di protesta, per evitare che la situazione a Rapture degenerasse ulteriormente in una guerra civile (evento che poi accadde), cerc\u00f2 di assassinare il magnate; non riuscendo, per\u00f2, ad uccidere colui che aveva creduto in lui assumendolo in qualit\u00e0 di ingegnere edile quando ancora era un semplice idraulico, Bill tenter\u00e0 di fuggire da Rapture con la moglie Elaine e la figlia Sophie. Verr\u00e0 per\u00f2 catturato da Karlosky, Cavendish e Redgrave, le guardie di Ryan, per poi essere freddato con un colpo alla nuca ed impalato nella stanza dei trofei umani del magnate. La famiglia di Bill verr\u00e0, per\u00f2, lasciata libera di fuggire e torner\u00e0 ad abitare a New York.\nDiane McClintock.\nDiane McClintock \u00e8 stata l'amante di Ryan, prima che questi diventasse un megalomane nella lotta contro Fontaine e perdesse il controllo totale della citt\u00e0. Venne sfigurata durante l'assalto degli uomini di Atlas nel capodanno del 1958 e, richiesto l'intervento di Steinman, fu una delle prime vittime del dottore, che stava iniziando a dare eccessi di follia. Rotto ogni legame con Ryan, durante la guerra civile si alle\u00f2 con Frank Fontaine. Proprio da quest'ultimo venne barbaramente assassinata, perch\u00e9 era venuta a fargli visita proprio mentre egli progettava di nascosto la conquista di Rapture esponendo il piano nell'audiodiario.\nPablo Navarro.\nPablo Navarro \u00e8 un impiegato nel reparto \"Perdite caloriche\" gestito da Kyburz. \u00c8 un tipo opportunista, che coglie la palla al balzo non appena se ne presenta l'occasione, infischiandosene di qualunque conseguenza. Egli ha estorto a Kyburz, sotto gli effetti dell'ubriachezza, il codice di accesso al suo ufficio; si rinviene ad Hephaestus il suo cadavere, vicino ad un audiodiario lasciato da lui.\nKyburz.\nKyburz \u00e8 un ingegnere ed il supervisore del reparto \"Laboratori\" ad Hephaestus. Progetta, come molti, di assassinare Ryan costruendo una bomba adatta a violare la porta che conduce al suo ufficio; viene scoperto ed ucciso, in quanto il suo lavoro risulter\u00e0 incompiuto.\nSam e Mariska Lutz.\nOriginari dell'Europa Orientale, Mariska Lutz e suo marito Sam sono stati dei semplici cittadini di Rapture appartenenti alla classe lavoratrice. La loro figlia Masha fu portata via dagli uomini di Ryan, asserendo che sarebbe stata indispensabile alla salvezza della citt\u00e0: come poi scoprirono con orrore, Masha era diventata una Sorellina, scortata da un Big Daddy ed ormai incapace persino di riconoscere i suoi genitori. La coppia decise poi di suicidarsi per overdose di barbiturici.\nAnya Andersotter.\nAnya Andersotter \u00e8 un'impiegata nella fabbricazione di scarpe da donna. Sua figlia subisce la stessa sorte di Masha: diventa una Sorellina.\nDa quel momento, si ribella al governo e tenta di assassinare Ryan, cercando un modo per violare la porta a circuito elettromagnetico e fare irruzione nel suo ufficio. Cerca, quindi, d'ottenere pi\u00f9 informazioni sulle difese di Ryan e, per tale fine, s'ingrazia vari membri del governo e lavoratori andandoci a letto: fra questi vi \u00e8 Pablo Navarro il quale, conoscendo il numero di accesso della porta di Kyburz, la invita a dare un'occhiata in quel posto. Lo stesso Kyburz si era segretamente ribellato a Ryan e progettava di costruire una bomba per surriscaldare il nucleo di Rapture, ma riconosce la donna come una spia e la denuncia; Andersotter viene quindi portata via dai ricombinanti di Ryan e, etichettata come una cospiratrice, viene impalata nella sua stanza dei trofei ad Hephaestus.\nJohnny.\nUn amico di Atlas. Per volere suo, raggiunge la batisfera per scoprire chi sia il \"nuovo arrivato\" (Jack), ma viene sfortunatamente sorpreso da un esemplare femmina di ricombinante ragno; Johnny tenta, disperato, di ottenere salvezza supplicandole piet\u00e0 e dandole anche la sua pistola, ma \u00e8 tutto inutile: l'essere lo sventra selvaggiamente e fa cadere il morto nello stesso tunnel sottomarino da cui \u00e8 sbucato Jack."}
{"id": "2233299", "revid": "1782831", "url": "https://it.wikipedia.org/wiki?curid=2233299", "title": "Teresio Bosco", "text": "Biografia.\nOrdinato sacerdote tra i Salesiani, studi\u00f2 teologia e svolse il ruolo di insegnante essendo iscritto al collegio dei professori in lettere di Torino. Fu inoltre giornalista dal 1966, principalmente su riviste pubblicate dai salesiani: diresse la rivista \"Il bollettino salesiano\" e lavor\u00f2 presso la casa editrice dei salesiani italiani, la LDC. Pubblic\u00f2 volumi anche per altre case editrici, tra cui Mursia e SEI.\nNoto per la pubblicazione di libri biografici, destinati soprattutto agli adolescenti, su grandi personaggi della storia del Novecento, come Madre Teresa di Calcutta, papa Giovanni XXIII, san Domenico Savio, Martin Luther King. Importante \u00e8 il suo lavoro di divulgazione sulla vita e sulle opere di don Bosco, in particolare \u201cDon Bosco. Una biografia nuova\u201d, tradotto in tutte le lingue della Congregazione.. Ha scritto numerose opere destinate alla catechesi.\nOpere.\nTra le pubblicazioni possono essere citate:"}
{"id": "2233301", "revid": "122246", "url": "https://it.wikipedia.org/wiki?curid=2233301", "title": "Pallavolo femminile ai Giochi dei piccoli stati d'Europa", "text": "Il campionato di pallavolo femminile ai Giochi dei piccoli stati d'Europa si svolge con una cadenza di ogni due anni durante i Giochi dei piccoli stati d'Europa. Introdotto nei giochi nel 1989, due anni pi\u00f9 tardi rispetto al maschile, alla competizione partecipano un totali di sei squadre appartenenti alla fascia delle nazioni europee con meno di un milione di abitanti. "}
{"id": "2233307", "revid": "767487", "url": "https://it.wikipedia.org/wiki?curid=2233307", "title": "Francesco Sighieri", "text": "Biografia.\nGli anni novanta.\nInizia a suonare la chitarra e a cantare all'et\u00e0 di 12 anni; tre anni dopo forma nel 1984 con Pio Stefanini i Brain Damage, gruppo hard rock della scena musicale fiorentina.\nPer un breve periodo studia chitarra classica, armonia e composizione. Nel 1985 frequenta L'Istituto statale d'arte di Firenze dove conosce il batterista Steve Luchi che entra a far parte dei Brain Damage.\nCon la Band si posizionano al secondo posto nella manifestazione musicale nazionale RockContest 1989 e vincono Emergenza Rock nel 1994.\nDal 1995 al 1996 entra a far parte della band che accompagna i vari cantanti nella trasmissione televisiva Roxy Bar di Red Ronnie. Dal 1997 inizia a collaborare come compositore con Irene Grandi, frequenta Telonio e da queste collaborazioni rinascono dalle ceneri dei Brain Damage i Vrooom team di autori e produttori composti sempre da Pio Stefanini, Francesco Sighieri e Steve Luchi.\nLa collaborazione artistica con Irene Grandi continua, scrivono per lei singoli di successo come \"Otto e mezzo\", \"Francesco\" e \"Per fare l'amore\".\nSempre nel 1997 entra a far parte della band \"Codice Zero\" capitanata da Emanuela Trane in arte Dolcenera: con lei nasce una intensa collaborazione che dura fino ai giorni nostri, scrive per lei \"Vivo tutta la notte\", \"Devo andare al mare\", \"Vorrei tu fossi qui\", \"Tutto e niente\", \"Piove (condizione dell'anima)\", \"Oltre le stelle\", \"Come un sole splendido\", \"Un dolce incantesimo\", \"Un giorno strano\", \"L'amore \u00e8 un gioco\" e \"Niente al mondo\".\nGli anni duemila.\nNel 2001 firma con i Vrooom un contratto discografico con la Sugar di Caterina Caselli ed esce il singolo \"Baby Pupa\".\nNel 2002 scrive la canzone \"Passa il Funk\" per gli Articolo 31, a cui segue nel 2006 per J-Ax\"Quanti anni ho\". \nNel 2003 in collaborazione con il collettivo Vrooom e con la supervisione di Dado Parisini co-scrive e co-produce \"Canto (... lo faccio a Zelig...)\" del cabarettista Sergio Sgrilli che diventer\u00e0 per due anni la sigla di Zelig.\nNello stesso anno i Vrooom producono per il Best di Paolo Vallesi \"Non mi tradire\", \"Felici di essere\", \"La fionda\" e \"Disegno libero\".\nNel 2005 partecipa alla colonna sonora del film \"L'uomo perfetto\" di Luca Lucini. Nel 2006 arrangia e co-produce insieme a Pio Stefanini e Lucio Fabbri il nuovo singolo di Dolcenera \"Passo dopo passo\" scelto come singolo anche per l'uscita europea.\nNello stesso anno affianca due storici autori italiani, Giancarlo Bigazzi e Giuseppe Dati scrivendo canzoni per Claudio Fiori.\nSempre nel 2005 arrangia, insieme a Lele Fontana il disco L'amore \u00e8 semplice di Veronica Ventavoli, cantante seconda classificata tra le \"Nuove proposte\" del Festival di Sanremo 2005; il disco viene prodotto da Diego Calvetti per la Universal Music Group.\nNel 2007 scrive insieme a Marco Ciappelli e Diego Calvetti \"Incosciente\" per il secondo album di Max De Angelis.\nSul finire del 2007 suona la chitarra nel singolo di Irene Grandi \"Bruci la citt\u00e0\".\nNel 2008 partecipa in qualit\u00e0 di compositore e chitarrista all'album di Dolcenera \"Dolcenera nel Paese delle Meraviglie\".\nNel 2009 scrive per Noemi le musiche di \"Briciole\" singolo composto da Diego Calvetti e Marco Ciappelli nella parte del testo.\nNello stesso anno \"Nessuna piet\u00e0\" del gruppo rock italiano Dago, prodotto da Francesco Sighieri. Al progetto Dago partecipano Nicola Pecci, Marco Vichi Piero Pel\u00f9, Stefano Bollani, Ginevra Di Marco, Arturo Stalteri, Riccardo Tesi, Cisco, AmbraMarie, Massimo Carlotto, Carlo Lucarelli, Luca Scarlini e altri.\nNel 2010 Sighieri pubblica il suo album d'esordio \"Soft rock\" che contiene il singolo Madeline che vede la collaborazione di Dolcenera all'armonica a bocca e piano elettrico. Nello stesso anno collabora come compositore all'album \"Alle porte del sogno\" di Irene Grandi.\nAd marzo 2011 partecipa all'album \"Nali\" di Annalisa come chitarrista nei singoli \"Diamante lei e luce lui\" e \"Giorno per giorno\". Nel settembre 2011 partecipa al 5\u00ba album in studio di Dolcenera, \"Evoluzione della specie\" in qualit\u00e0 di autore e chitarrista. Sempre nel 2011 collabora come compositore all'uscita del primo album di inediti di Matteo Becucci, intitolato come il cantautore livornese. In agosto esce il singolo di Dolcenera \"L'amore \u00e8 un gioco\" scritto a quattro mani con Dolcenera.\nNella primavera del 2012 viene pubblicato il secondo album di Sighieri \"The Wrong Album\". L'anno seguente collabora in veste di compositore con Dolcenera ed Annalisa. Nella primavera del 2014 partecipa in qualit\u00e0 di arrangiatore al disco dei Dear Jack, mentre il 23 maggio dello stesso anno \u00e8 uscito il singolo \"Niente al mondo\" di Dolcenera, da lei scritta con Sighieri. Per la finale di The Voice of Italy 2014, Sighieri, insieme a Vittorio Franco e Marco Ciappelli, firma l'inedito di Giorgia Pino \"Se davvero vuoi\" per il team Noemi. Il 19 settembre \u00e8 uscito il singolo \"L'ultimo addio\" di Annalisa, per il quale Sighieri ha curato l'intera parte musicale.\nNel 2015 sono usciti gli album \"Il bello d'esser brutti\" di J-Ax, \"Splende\" di Annalisa e \"Le stelle non tremano\" di Dolcenera: per questi dischi Sighieri ha collaborato alla realizzazione dei brani \"Rock City\" (J-Ax), \"L'ultimo addio\" e \"Splende\" (Annalisa) e \"Niente al mondo\" e \"Fantastica\" (Dolcenera).\nIl 23 marzo 2018 \u00e8 stato pubblicato l'album \"Maeba\" di Mina, nel quale appare il brano \"Argini\", co-scritto da Sighieri con Ciappelli e Fontana."}
{"id": "2233313", "revid": "263989", "url": "https://it.wikipedia.org/wiki?curid=2233313", "title": "Dani Sordo", "text": ""}
{"id": "2233316", "revid": "1652134", "url": "https://it.wikipedia.org/wiki?curid=2233316", "title": "Enrico XXII di Reuss-Greiz", "text": "Biografia.\nEnrico XXII era figlio del principe Enrico XX di Reuss-Greiz e di sua moglie, la principessa Carolina d'Assia-Homburg.\nDal momento che il fratello maggiore Enrico XXI era morto ancora in fasce nel 1844, Enrico XXII divenne il successore al trono alla morte del padre, avvenuta l'8 novembre 1859. Per la sua giovane et\u00e0, per\u00f2, venne sottoposto alla tutela della madre, la quale, come moglie di un ufficiale dell'impero austriaco e figlia di Gustavo d'Assia-Homburg, era notoriamente una anti-prussiana e condusse una politica di amministrazione del principato in questo senso, il che port\u00f2 a far s\u00ec che anche il suo Stato venisse occupato dalle truppe prussiane nel corso della guerra del 1866. Per riacquisire la propria sovranit\u00e0, il principato di Reuss-Greiz venne costretto a sborsare la somma di 100.000 talleri, ottenendo cos\u00ec che le truppe prussiane si ritirassero dal suo territorio il 5 ottobre di quello stesso anno.\nIl 28 marzo 1867 Enrico XXII ottenne di governare da solo, trovandosi a dover fronteggiare due suoi orgogli personali che ebbero riflesso sul piccolo stato: l'idea di governare con una politica assolutista e quella di fare di Reuss-Greiz un caposaldo del luteranesimo ortodosso. Egli si batt\u00e9 pertanto per combattere il matrimonio civile promosso dalle leggi socialiste e da Otto von Bismarck in Prussia.\nIn politica estera, pur non condividendo gli ideali della Prussia, si trov\u00f2 per\u00f2 costretto ad accettarne la sovranit\u00e0 con la costituzione dell'impero tedesco, che avrebbe compreso anche il principato di Reuss-Greiz, partecipando alla campagna di Cina del 1901 come ufficiale dell'esercito e rimanendo in seguito molto attivo nella politica coloniale tedesca.\nMor\u00ec il 19 aprile 1902 e gli succedette il figlio primogenito ed unico maschio, Enrico XXIV.\nMatrimonio e figli.\nEnrico XXII spos\u00f2 la principessa Ida, figlia del principe Adolfo I di Schaumburg-Lippe, a Lippe, l'8 ottobre 1872. La coppia ebbe sei figli:"}
{"id": "2233325", "revid": "351697", "url": "https://it.wikipedia.org/wiki?curid=2233325", "title": "Solitoni", "text": ""}
{"id": "2233331", "revid": "585241", "url": "https://it.wikipedia.org/wiki?curid=2233331", "title": "Aromcaff\u00e8 Trieste", "text": ""}
{"id": "2233332", "revid": "765341", "url": "https://it.wikipedia.org/wiki?curid=2233332", "title": "Network regionale dei giovani dell'ARE", "text": "Il Network regionale dei giovani dell'ARE \u00e8 una piattaforma creata dall'Assemblea delle Regioni d'Europa (ARE), che raggruppa le organizzazioni, i consigli e i parlamenti giovanili regionali dell'Europa allargata. Si tratta di un forum che offre ai giovani la possibilit\u00e0 di influire direttamente sulle politiche regionali ed europee grazie allo scambio di esperienze e di migliori pratiche.\nContesto.\nIl Network regionale dei giovani dell'ARE \u00e8 nato il 25 novembre 2008 a Wiesbaden (in Assia, Germania), dove in seguito ad una riunione di 90 partecipanti provenienti da 55 regioni europee, \u00e8 stata lanciata la prima rete europea di consigli, parlamenti e organizzazioni giovanili regionali.\nIl Network promuove il rispetto del principio di sussidiariet\u00e0 nella presa di tutte le decisioni politiche. Ci\u00f2 implica due aspetti: le politiche giovanili devono rispecchiare non solo la diversit\u00e0 delle regioni ma anche la diversit\u00e0 dei giovani che abitano in quelle regioni, e le politiche giovanili regionali devono sempre tener presente la dimensione europea per far s\u00ec che i problemi comuni a tutti i giovani possano essere affrontati attraverso la cooperazione e lo scambio di idee, di conoscenza e di esperienze.\nLa risoluzione di Wiesbaden.\nDurante l'incontro di Wiesbaden, 90 giovani provenienti dalle regioni europee hanno adottato una risoluzione che definisce le principali priorit\u00e0 strategiche del Network:\n\"Notando che i giovani sono direttamente interessati dalle decisioni prese dai governi europei, nazionali e regionali;\"\n\"Sottolineando che i giovani hanno il diritto di influire sulla realt\u00e0 che li circonda;\"\n\"Convinti che i giovani siano il futuro dell'Europa ;\"\n\"Noi, membri di consigli, parlamenti e organizzazioni regionali giovanili, e rappresentanti di tutti i giovani che vivono in Europa, fondiamo il Network Regionale dei Giovani dell'ARE, un'iniziativa dell'Assemblea delle Regioni d'Europa, che:\"\n\"Di conseguenza, stabiliamo che il Network Regionale dei Giovani dell'ARE contribuir\u00e0 a:\"\n\"Adottata a Wiesbaden il 25 novembre durante l'incontro del Network Regionale dei Giovani dell'ARE sulla base delle necessit\u00e0 e delle preoccupazioni dei giovani europei.\"\"\nMissione.\nLa missione del Network si suddivide in quattro aspetti principali :\nObiettivi.\nQuattro sono gli obiettivi del Network: costituire il network, influire sulle politiche, scambiare le migliori pratiche e le esperienze e promuovere la governance sostenibile.\nCostituire il Network\nInfluire sulle politiche\nScambio di migliori pratiche ed esperienze\nGovernance sostenibile\nValori.\nIl Network apporta una prospettiva giovanile ai valori propri dell'Assemblea delle Regioni d'Europa:\nUguaglianza nella diversit\u00e0: il Network condivide il rispetto che nutre l'ARE per la diversit\u00e0 politica, etnica e culturale. Tutte le organizzazioni, parlamenti e consigli giovanili del Network hanno lo stesso status.\nDemocrazia: il Network \u00e8 una struttura democratica e promuove i valori democratici, la libert\u00e0 di scelta e la trasparenza. Questo promuove anche il coinvolgimento attivo di tutti i membri nello sviluppo delle sue politiche.\nSussidiariet\u00e0: il Network afferma che il principio di sussidiariet\u00e0 debba essere applicato in tutti i processi decisionali, cio\u00e8 che tutte le decisioni riguardanti i giovani siano prese il pi\u00f9 vicino possibile a loro.\nAltri progetti dell'ARE per i giovani.\nUniversit\u00e0 d'estate dei giovani dell'ARE: si tratta di un'iniziativa introdotta nel 2001 per offrire ai giovani l'opportunit\u00e0 di apprendere nuove abilit\u00e0, nuove idee e scambiare le esperienze con i politici regionali, i funzionari e tra di loro. L'Universit\u00e0 d'estate viene organizzata annualmente in una regione membro dell'ARE e dura cinque giorni durante i quali ci si focalizza su un tema specifico.\nGiovani ambasciatori dell'ARE: ogni partecipante all'Universit\u00e0 d'estate dei giovani dell'ARE diventa un Giovane Ambasciatore dell'ARE. Il ruolo dell'ambasciatore \u00e8 quello di coinvolgere altri giovani della propria regione o di altre in iniziative di cooperazione giovanile. Dopo ogni Universit\u00e0 d'Estate, l'Ambasciatore organizza delle attivit\u00e0 nella sua regione sul tema discusso durante l'evento. Il migliore progetto degli Ambasciatori viene poi premiato.\nEquipe dei Giovani dell'ARE: quest'\u00e9quipe \u00e8 stata creata per offrire ai giovani provenienti dalle regioni di lavorare all'interno della struttura organizzativa internazionale dell'ARE. La strategia e le attivit\u00e0 dell'equipe dei giovani dell'ARE sono applicate su tre livelli: regionale (promuovere i progetti dell'ARE a livello regionale, coinvolgimento nell'organizzazione degli eventi dell'ARE e supporto ai giovani nelle loro regioni di provenienza), europeo (partecipazione diretta e coinvolgimento dei giovani delle regioni a partecipare ai progetti europei, inclusi quelli promossi dalle istituzioni europee), e a livello dell'ARE (cooperazione con le differenti commissioni dell'ARE).\nCompetizione \u201cDo You Speak European?\u201d: questa competizione di espressione personale viene organizzata annualmente. Squadre di ragazzi dai 14 ai 18 anni hanno l'opportunit\u00e0 di rispondere alla domanda \u201cCosa significa per te l'Europa?\u201d in modo creativo e personale. La finale europea della competizione \u00e8 preceduta dalle competizioni regionali e nazionali che si tengono in tutti i paesi europei.\nPremio \u201c La regione pi\u00f9 vicina ai giovani\u201d: nel 2001, l'ARE lancia un premio per la regione pi\u00f9 vicina ai giovani. Questo premio viene assegnato ogni due anni alla regione che ha realizzato il miglior progetto o altre iniziative che promuovono le questioni giovanili.\nBorsa di studio dell'ARE: l'ARE offre una borsa di studio per uno studente appartenente a una regione membro dell'ARE per seguire un anno di studi universitari (livello laurea specialistica) all'estero su un tema relativo alla democrazia regionale. La borsa copre le tasse universitarie, il vitto e l'alloggio per un anno di studio in un'universit\u00e0 di una regione membro dell'ARE.\nForum Europei dei Cittadini dell'ARE: lo scopo dei forum \u00e8 quello di far incontrare i giovani cittadini e i politici regionali per dibattere con i rappresentanti dell'Unione Europea sul futuro dell'Europa.\nEurodyss\u00e9e: si tratta di un programma interregionale che promuove la formazione professionale e la mobilit\u00e0 dei giovani in Europa."}
{"id": "2233335", "revid": "1543377", "url": "https://it.wikipedia.org/wiki?curid=2233335", "title": "Rete di scuole", "text": "La rete di scuole \u00e8 un particolare istituto giuridico introdotto dall'articolo 7 del D.P.R. 8 marzo 1999 n. 275 cui possono ricorrere le istituzioni scolastiche nell'ambito della propria autonomia e nell'espletamento delle loro funzioni educative istituzionali al fine di ampliare la loro offerta formativa.\nLe scuole possono promuovere accordi di rete o aderire ad eventuali accordi gi\u00e0 costituiti.\nLa \"rete\" va costituita mediante specifico accordo che pu\u00f2 intervenire tra due o pi\u00f9 scuole; a tali reti possono partecipare anche privati, gli stessi privati che possono tra l'altro farsi promotori di fronte alle istituzioni scolastiche di tali iniziative.\nRequisiti dell'accordo.\nIl comma 2 dell'articolo 7 del D.P.R. 275/1999 stabilisce che \u00ab\"l'accordo pu\u00f2 avere a oggetto attivit\u00e0 didattiche, di ricerca, sperimentazione e sviluppo, di formazione e aggiornamento; di amministrazione e contabilit\u00e0, ferma restando l'autonomia dei singoli bilanci; di acquisto di beni e servizi, di organizzazione e di altre attivit\u00e0 coerenti con le finalit\u00e0 istituzionali\"\u00bb.\nLo stesso comma sancisce pi\u00f9 avanti che se l'accordo dovesse prevedere che siano esercitate attivit\u00e0 didattiche o di ricerca, sperimentazione e sviluppo, di formazione e aggiornamento, deve essere approvato, oltre che dal consiglio di istituto o di circolo, anche dal collegio dei docenti delle singole scuole interessate per la parte di propria competenza\nIl comma 3 stabilisce che l'accordo possa prevedere lo scambio temporaneo di docenti fra le istituzioni che partecipino alla rete, purch\u00e9 questi abbiano uno status giuridico omogeneo e che acconsentano liberamente.\nIl comma 4 stabilisce che nell'accordo vadano individuati:\nL'accordo deve essere depositato presso le segreterie delle scuole al fine di permettere agli interessati di prenderne visione ed estrarne copia.\nContenuti eventuali dell'accordo.\nAgli accordi possono aderire tutte le istituzioni scolastiche che intendano parteciparvi; gli accordi devono favorire la partecipazione alla rete delle scuole che presentano situazioni di difficolt\u00e0.\nIl comma 6 stabilisce che nell'ambito delle reti di scuole, possono essere istituiti laboratori finalizzati a:\nIl comma 7 prevede la possibilit\u00e0 per le reti di scuole di ridefinire i rispettivi organici in modo da consentire l'affidamento a personale dotato di specifiche competenze ed esperienze di compiti organizzativi e di raccordo inter-istituzionale e di gestione dei laboratori menzionati al comma 6.\nIpotesi ulteriori.\nIl comma 8 prevede che le scuole, sia come singole che collegate in rete, possano stipulare convenzioni con Universit\u00e0 (statali o private), o con istituzioni, enti, associazioni o agenzie operanti sul territorio che intendono dare il loro apporto alla realizzazione di obiettivi specifici.\nIl comma 9 amplia le possibilit\u00e0 offerte dai disposti precedenti specificando che le scuole non hanno obbligo di iniziativa e che gli accordi non trovano un requisito indispensabile di validit\u00e0 nel fatto di essere necessariamente predisposti da una scuola con l'adesione di almeno un'altra (come si sarebbe ben potuto interpretare), ma prevede che \u00abanche al di fuori dell'ipotesi prevista dal comma 1, le istituzioni scolastiche possono promuovere e partecipare ad accordi e convenzioni per il coordinamento di attivit\u00e0 di comune interesse che coinvolgono, su progetti determinati, pi\u00f9 scuole, enti, associazioni del volontariato e del privato sociale\u00bb.\nAnche in questo caso \u00e8 obbligatorio il deposito degli accordi nelle segreterie delle scuole partecipanti affinch\u00e9 gli interessati possano estrarne copia.\nIl comma 10, nel ribadire l'apertura operata dalla legislazione, prevede che scuole possano costituire o aderire a consorzi pubblici e privati per assolvere compiti istituzionali coerenti con il Piano dell'offerta formativa e per l'acquisizione di servizi e beni che facilitino lo svolgimento dei compiti di carattere formativo."}
{"id": "2233339", "revid": "2014155", "url": "https://it.wikipedia.org/wiki?curid=2233339", "title": "Enrico XXIV di Reuss-Greiz", "text": "Biografia.\nEnrico XXIV era l'unico figlio maschio del principe Enrico XXII di Reuss-Greiz e di sua moglie, la principessa Ida di Schaumburg-Lippe (1852-1891).\nA causa della propria instabilit\u00e0 fisica e psichica, dovuta ad un incidente accadutogli in giovent\u00f9, Enrico XXIV ottenne il trono paterno a partire dal 19 aprile 1902, ma mantenne la reggenza sino al 1913 con il principe Enrico XIV di Reuss-Gera (suo parente) e, alla morte di questi, continu\u00f2 la reggenza con il principe Enrico XXVII di Reuss-Gera sino al 1918.\nDopo il crollo delle monarchie tedesche al seguito della sconfitta nella Prima guerra mondiale, Enrico XXIV prese residenza nel castello basso, che gli venne lasciato in propriet\u00e0, fino alla sua morte nel 1927.\nCon la morte di Enrico XXIV, che non si era mai sposato e non aveva mai avuto figli, si estinse cos\u00ec la linea dei principi di Reuss-Greiz, che conflu\u00ec quindi in quella dei principi di Reuss-Gera."}
{"id": "2233340", "revid": "712828", "url": "https://it.wikipedia.org/wiki?curid=2233340", "title": "Insensitive", "text": "Insensitive \u00e8 un singolo della cantautrice canadese Jann Arden, pubblicato nel 1994 come secondo estratto dal secondo album in studio \"Living Under June\".\nA differenza di molti suoi brani, Arden non scrisse \"Insensitive\", la cui autrice \u00e8 invece Anne Loree. Il brano fu anche inserito nella colonna sonora del film \"Amare \u00e8...\".\nLa canzone rappresenta uno dei pi\u00f9 importanti successi di Jann Arden al di fuori del Canada, avendo raggiunto la posizione numero 12 della prestigiosa classifica statunitense \"Billboard Hot 100\". Il singolo raggiunse anche la top ten della Adult Contemporary, e di diverse classifiche internazionali, compresa l'Australia dove \"Insensitive\" raggiunse la vetta dei singoli pi\u00f9 venduti. Il singolo vinse anche un Juno Award nel 1996 come \"Singolo dell'anno\".\nIn Italia il brano \u00e8 stato usato come colonna sonora della campagna pubblicitaria televisiva dell'azienda di abbigliamento \"Coin\".\nVideo musicale.\nIl video, diretto da Jeth Weinrich, intervalla sequenze del film \"Amare \u00e8...\" con Christian Slater ad immagini della Arden che interpreta la canzone. Il video fu nominato ai Juno Award come \"Video dell'anno\" ma non vinse.\nCover.\nUna delle pi\u00f9 celebri cover di \"Insensitive\" fu interpretata da LeAnn Rimes, ed inserita nell'album del 1998 \"Sittin' On Top Of The World\".. Nel 2004 \u00e8 stata reinterpretata da Jasper Steverlinck."}
{"id": "2233341", "revid": "309013", "url": "https://it.wikipedia.org/wiki?curid=2233341", "title": "Ordine di Suvorov", "text": "L'Ordine di Suvorov () \u00e8 stata un'onorificenza dell'Unione Sovietica.\nStoria.\nL'Ordine di Suvorov prende il nome da Aleksandr Vasil'evi\u010d Suvorov (1729 - 1800), famoso generale russo. Venne creato il 29 luglio del 1942, durante la Seconda guerra mondiale, per decisione del Presidium del Soviet Supremo dell'Unione Sovietica. Fu istituito per premiare militari anziani per eccezionali capacit\u00e0 di comando durante il combattimento.\nDopo lo scioglimento dell'Unione Sovietica, l'Ordine venne mantenuto dalla Federazione Russa ed abolito in seguito, il 7 settembre 2010, per essere sostituito da un ordine omonimo.\nClassi.\nL'Ordine disponeva delle seguenti classi di benemerenza:\nIl primo ad essere decorato con l'Ordine di Prima Classe fu il Maresciallo dell'Unione Sovietica Georgij Konstantinovi\u010d \u017dukov, il 28 gennaio 1943.\nL'Ordine di Prima Classe venne concesso a Comandanti dell'esercito per un'eccezionale direzione delle operazioni belliche. Consisteva in una stella di platino di 55\u00a0mm con al centro un medaglione di 30\u00a0mm, sempre in platino, nel quale era raffigurato in oro il busto di Aleksandr Vasil'evi\u010d Suvorov. Sotto il busto una spiga di grano, attorno, la scritta \"Aleksandr Suvorov\" in caratteri dorati. Il bordo del medaglione era ornato da un anello rosso circondato da un altro anello d'oro. Nella parte alta della stella di platino si trova una stella di Rubino circondata d'oro.\nAssegnazione.\nL'Ordine di Seconda Classe venne concesso a Comandanti di Corpo d'Armata, di Divisione o di Brigata per vittorie decisive ottenute contro un nemico in superiorit\u00e0 numerica. La medaglia consisteva di una stella d'oro massiccio di 50\u00a0mm con un medaglione centrale di 25\u00a0mm, in tutto uguale a quello della Prima Classe ma d'argento anzich\u00e9 di platino.\nL'Ordine di Terza Classe venne concesso a comandanti di Reggimento, ai loro Vice e ai Comandanti di Battaglione o di Compagnia per straordinarie capacit\u00e0 di comando decisive per la vittoria in battaglia. La medaglia di Terza Classe \u00e8 uguale in tutto a quella di Seconda Classe, ma \u00e8 fatta completamente d'argento e la scritta \u00e8 in caratteri rossi smaltati.\nNonostante i criteri ufficiali di assegnazione, sia la Prima che la Seconda Classe dell'Ordine vennero concesse varie volte anche a dirigenti di industrie militari e a ricercatori distintisi nello stesso ambito.\nDopo lo scioglimento dell'Unione Sovietica l'Ordine venne mantenuto dalla Federazione Russa."}
{"id": "2233343", "revid": "339392", "url": "https://it.wikipedia.org/wiki?curid=2233343", "title": "Raimi (personaggio)", "text": ""}
{"id": "2233345", "revid": "599013", "url": "https://it.wikipedia.org/wiki?curid=2233345", "title": "Raimi", "text": ""}
{"id": "2233363", "revid": "110157", "url": "https://it.wikipedia.org/wiki?curid=2233363", "title": "Ingegneria della felicit\u00e0", "text": "Ingegneria della felicit\u00e0 \u00e8 un libro di Silvio Ceccato, il cui titolo si ispira ad una definizione del premio Nobel Dennis Gabor. L'autore \u00e8 convinto che l'infelicit\u00e0 dipenda da un cattivo uso della mente oltre che da una insufficiente conoscenza dei suoi principi di funzionamento. L'ingegnere della felicit\u00e0 cerca di risolvere i grandi e piccoli nemici che si celano nella mente e per fare questo elabora una macchina che ride, che recita, che scodinzola, che ama, che odia e cos\u00ec via. Il libro \u00e8 un viaggio intorno agli elementi della cibernetica, dal linguaggio alla mente alle macchine."}
{"id": "2233371", "revid": "712828", "url": "https://it.wikipedia.org/wiki?curid=2233371", "title": "Laimi", "text": ""}
{"id": "2233373", "revid": "343261", "url": "https://it.wikipedia.org/wiki?curid=2233373", "title": "Crittoanalisi differenziale", "text": ""}
{"id": "2233374", "revid": "2014155", "url": "https://it.wikipedia.org/wiki?curid=2233374", "title": "Enrico LXII di Reuss-Gera", "text": "Biografia.\nEnrico LXII di Reuss-Gera era figlio maggiore del principe Enrico XLII di Reuss-Schleiz. (1752-1818) e di sua moglie, Carolina di Hohenlohe-Kirchberg (1761-1849).\nIn giovent\u00f9 studi\u00f2 a W\u00fcrzburg ed eredit\u00f2 il trono paterno alla morte del padre nel 1818 e regn\u00f2 sul piccolo principato di Reuss-Schleiz. Grazie alla rivoluzione del 1848, per\u00f2, ed all'estinzione delle altre casate precedenti, riusc\u00ec ad incamerare tra i propri possedimenti anche gli antichi piccoli principati di Reuss-Gera, Reuss-Lobenstein e Reuss-Eberndorf, oltre ovviamente a mantenere il controllo sull'eredit\u00e0 del principato paterno di Reuss-Schleiz. Fu cos\u00ec che egli pot\u00e9 unire i propri possedimenti, ai quali diede il nome di Reuss-Gera, in quanto esso era il maggiore dei principati per estensione territoriale.\nEnrico LXII non si spos\u00f2 mai e non ebbe figli; di conseguenza, alla sua morte, il trono del nuovo principato di Reuss-Gera pass\u00f2 al fratello Enrico LXVII."}
{"id": "2233379", "revid": "1543377", "url": "https://it.wikipedia.org/wiki?curid=2233379", "title": "Campionati mondiali di slittino 2009", "text": "I Campionati mondiali di slittino 2009, quarantunesima edizione della manifestazione organizzata dalla Federazione Internazionale Slittino, si tennero dal 6 all'8 febbraio 2009 a Lake Placid, negli Stati Uniti d'America, sulla pista del monte Van Hoevenberg, la stessa sulla quale si svolsero le competizioni del bob e dello slittino ai Giochi di e le competizioni iridate nel 1983; furono disputate gare in quattro differenti specialit\u00e0: nel singolo uomini, nel singolo donne, nel doppio e nella prova a squadre.\nVincitrice del medagliere fu la nazionale tedesca, capace di conquistare due titoli e quattro medaglie sulle dodici assegnate in totale: quelle d'oro furono vinte da Felix Loch nel singolo uomini, che biss\u00f2 il titolo vinto l'anno precedente e dalla squadra composta dallo stesso Loch insieme a Natalie Geisenberger, Andr\u00e9 Florsch\u00fctz e Torsten Wustlich nella prova a squadre. La gara del doppio vide la vittoria della coppia italiana formata da Gerhard Plankensteiner ed Oswald Haselrieder, mentre nell'individuale femminile l'oro and\u00f2 alla rappresentante della squadra statunitense Erin Hamlin, divenendo la prima donna non europea a salire sul podio nelle quarantuno edizioni dei mondiali disputate.\nOltre al tedesco Felix Loch, che vinse due medaglie d'oro, gli altri atleti che riuscirono a salire per due volte sul podio in questa rassegna iridata furono i connazionali Natalie Geisenberger, Andr\u00e9 Florsch\u00fctz e Torsten Wustlich e l'austriaco Daniel Pfister.\nRisultati.\nSingolo uomini.\nLa gara fu disputata il 7 febbraio nell'arco di due \"manches\" e presero parte alla competizione 43 atleti in rappresentanza di 18 differenti nazioni; campione uscente era il tedesco Felix Loch, che riusc\u00ec a bissare il titolo ottenuto nella precedente edizione, davanti all'italiano Armin Z\u00f6ggeler, gi\u00e0 campione mondiale a Lillehammer 1995, a Sch\u00f6nau am K\u00f6nigssee 1999, a Calgary 2001, a Sigulda 2003 ed a Park City 2005 nonch\u00e9 campione olimpico a ed a , ed all'austriaco Daniel Pfister.\nSingolo donne.\nLa gara fu disputata il 6 febbraio nell'arco di due \"manches\" e presero parte alla competizione 32 atlete in rappresentanza di 16 differenti nazioni; campionessa uscente era la tedesca Tatjana H\u00fcfner, che concluse la prova al sesto posto, ed il titolo fu conquistato dalla statunitense Erin Hamlin davanti all'altra teutonica Natalie Geisenberger, gi\u00e0 medaglia d'argento nella precedente edizione, ed all'ucraina Natalija Jaku\u0161enko, che aveva gi\u00e0 conquistato una medaglia iridata nella gara a squadre a Calgary 1990 quando ancora difendeva i colori della squadra sovietica. La vittoria della Hamlin, oltre ad essere la prima medaglia in assoluto conquistata da una slittinista non europea ai campionati mondiali, segn\u00f2 anche la conclusione di una striscia record di vittorie da parte delle atlete tedesche, che tra Giochi olimpici, mondiali e Coppa del Mondo erano salite sul gradino pi\u00f9 alto del podio nelle ultime 99 competizioni; l'ultima vittoria di un'atleta non teutonica risaliva infatti al 29 novembre 1997, quando l'austriaca Andrea Tagwerker si impose in Coppa del Mondo sul tracciato di Sch\u00f6nau am K\u00f6nigssee.\nDoppio.\nLa gara fu disputata il 6 febbraio nell'arco di due \"manches\" e presero parte alla competizione 46 atleti in rappresentanza di 13 differenti nazioni; campioni uscenti erano i tedeschi Andr\u00e9 Florsch\u00fctz e Torsten Wustlich, che conclusero la prova al secondo posto, ed il titolo fu conquistato dagli italiani Gerhard Plankensteiner ed Oswald Haselrieder, gi\u00e0 medaglie di bronzo ai mondiali di Altenberg 1996 ed ai Giochi olimpici di , mentre terzi giunsero gli statunitensi Mark Grimmette e Brian Martin, sul podio ai Giochi di e di oltrech\u00e9 in altre cinque rassegne iridate.\nGara a squadre.\nLa gara fu disputata il 8 febbraio ed ogni squadra nazionale pot\u00e9 prendere parte alla competizione con una sola formazione; nello specifico la prova vide la partenza di una \"staffetta\" composta da un singolarista uomo ed uno donna, nonch\u00e9 da un doppio per ognuna delle 10 formazioni in gara, che scesero lungo il tracciato consecutivamente senza interruzione dei tempi tra un atleta e l'altro; il tempo totale cos\u00ec ottenuto laure\u00f2 campione la nazionale tedesca di Felix Loch, Natalie Geisenberger, Andr\u00e9 Florsch\u00fctz e Torsten Wustlich davanti alla squadra austriaca formata da Daniel Pfister, Nina Reithmayer, Peter Penz e Georg Fischler ed a quella lettone composta da Guntis R\u0113\u0137is, Maija T\u012bruma, Andris \u0160ics e Juris \u0160ics."}
{"id": "2233380", "revid": "305330", "url": "https://it.wikipedia.org/wiki?curid=2233380", "title": "Quinto Clelio Siculo", "text": "Biografia.\nEletto console nel 498 a.C. assieme a Tito Larcio, al suo secondo mandato, fu il primo membro della gens Cloelia a raggiungere la massima carica della Repubblica romana. Mentre il console collega condusse le forze romane contro Fidenae, Siculo rimase a Roma per curarne la conduzione politica.\nSecondo quanto ci dice Dionigi di Alicarnasso, Clelio dimostr\u00f2 al tempo di Tito Larcio dittatore una notevole abilit\u00e0 nella battaglia contro i Latini (498 a.C.)."}
{"id": "2233381", "revid": "1718925", "url": "https://it.wikipedia.org/wiki?curid=2233381", "title": "Francesca Rinaldi", "text": "Biografia.\n\u00c8 figlia dell'attore e doppiatore Giuseppe Rinaldi e dell'attrice Maria Pia Casilio. Ha un fratello, il doppiatore Massimo Rinaldi, ed una sorella, la doppiatrice Antonella Rinaldi.\nHa recitato in TV ed al cinema fin da bambina. Nel 1992 ha fatto parte del cast di \"Non \u00e8 la Rai\".\nHa lavorato, tra l'altro, nei film \"Il coraggio di parlare\" (1987), regia di Leandro Castellani, e poi in \"Infelici e contenti\" (1992), regia di Neri Parenti (al fianco di Renato Pozzetto ed Ezio Greggio). Il suo volto \u00e8 divenuto noto per aver interpretato il personaggio di Daniela Rocca nella serie televisiva \"Il maresciallo Rocca\".\nCome vari componenti della sua famiglia ha lavorato intensamente pure come doppiatrice, sia per il cinema (tra i suoi lavori \"La citt\u00e0 proibita\" e \"Twilight\") che per la televisione (\"ALF\", \"A sud del Paradiso\", \"Desperate Housewives\")."}
{"id": "2233383", "revid": "287204", "url": "https://it.wikipedia.org/wiki?curid=2233383", "title": "Maria del Rosario Espinoza", "text": ""}
{"id": "2233386", "revid": "729019", "url": "https://it.wikipedia.org/wiki?curid=2233386", "title": "Laurent B\u00e9n\u00e9zech", "text": "Biografia.\nProveniente dal Pamiers, esord\u00ec nel rugby di alto livello nel Tolosa, con cui conquist\u00f2 due titoli nazionali e una Coppa. Al Racing Club (Parigi), vinse un terzo titolo di campione di Francia nel 1990, e nel 1994 esord\u00ec in Nazionale.\nPrese parte ai tornei del Cinque Nazioni del e ; fu anche convocato per la in Sudafrica, giungendo fino alla finale per il terzo posto, vinta contro l'; nello stesso anno disput\u00f2 anche un incontro nel club a inviti dei Barbarians.\nPassato professionista nel 1996, disput\u00f2 una stagione in Inghilterra negli Harlequins, poi torn\u00f2 in Francia al Narbona, dove nel 2000 chiuse la carriera agonistica.\nGi\u00e0 presidente dell'associazione francese rugbisti, ha dato nel 2007 alle stampe un libro, \"Anatomie d'une partie de rugby\", in cui viene narrato lo svolgimento di un incontro da un punto di vista interiore.\nCollabora inoltre a l'\u00c9quipe TV come commentatore di fatti di rugby."}
{"id": "2233394", "revid": "106908", "url": "https://it.wikipedia.org/wiki?curid=2233394", "title": "Aulo Sempronio Atratino (console 497 a.C.)", "text": "Biografia.\nFu eletto console la prima volta nel 497 a.C. con Marco Minucio Augurino, quando nel foro romano fu inaugurato il tempio di Saturno e vennero istituiti i Saturnali.\nNel 491 a.C. fu rieletto console per la seconda volta, ed anche questa volta con Marco Minucio Augurino; dalla Sicilia giunse una massiccia importazione di grano, per poter soddisfare la mancanza di generi alimentari seguita alla secessione della plebe sul Monte Sacro.\nTra i senatori ve ne erano molti che pensavano che fosse arrivato il tempo di recuperare i diritti che la plebe aveva ottenuto grazie alla secessione del 494 a.C. Questi erano capeggiati da Gneo Marcio Coriolano, poco incline a soluzioni di compromesso, tanto che nel corso dell'anno, dopo aspri conflitti con i tribuni della plebe, fu condannato all'esilio a vita.\nNel 486 a.C. intervenne attivamente nella discussione inerente alla Lex Cassia agraria, sostenendo la proposta di Appio Claudio, di nominare una commissione di 10 senatori, che definisse quali terre fossero di propriet\u00e0 pubblica, terre che, secondo Aulo Sempronio, dovevano essere suddivise, anche con gli alleati Latini ed Ernici, se conquistate successivamente ai rispettivi trattati di alleanza.\nNel 482 a.C. fu nominato interrex dal Senato romano; scaduto il termine nomin\u00f2 Spurio Larcio come interrex successivo."}
{"id": "2233398", "revid": "2014155", "url": "https://it.wikipedia.org/wiki?curid=2233398", "title": "Enrico LXVII di Reuss-Gera", "text": "Biografia.\nEra il figlio secondogenito del principe Enrico XLII di Reuss-Schleiz (1752-1818) e di sua moglie, la principessa Carolina di Hohenlohe-Kirchberg (1761-1849), nonch\u00e9 fratello del suo predecessore Enrico LXII di Reuss-Gera, che era morto senza eredi.\nEnrico LXVII spos\u00f2 nel 1820 la principessa Adelaide di Reuss-Ebersdorf (1800-1880). Nel 1848, quando il fratello reggente riusc\u00ec ad unificare tutti i piccoli principati della regione di Reuss nell'unico principato di Reuss-Gera, egli divenne erede di tutti questi territori combinati. Malgrado la sua unione, di lui si sa che ebbe una relazione con Lola Montez.\nOttenuto il governo del principato alla morte del fratello nel 1854, spost\u00f2 la residenza da Schleiz a Gera e ristruttur\u00f2 il castello di Osterstein.\nIl principe inaugur\u00f2 una politica di grande vicinanza alla Prussia, venendo promosso generale di cavalleria dell'esercito prussiano.\nDiscendenza.\nEnrico LXVII ebbe i seguenti figli dal proprio matrimonio:"}
{"id": "2233401", "revid": "287204", "url": "https://it.wikipedia.org/wiki?curid=2233401", "title": "Amedici", "text": ""}
{"id": "2233402", "revid": "80339", "url": "https://it.wikipedia.org/wiki?curid=2233402", "title": "Amedichi", "text": ""}
{"id": "2233407", "revid": "80339", "url": "https://it.wikipedia.org/wiki?curid=2233407", "title": "Mordyjacha", "text": ""}
{"id": "2233410", "revid": "80339", "url": "https://it.wikipedia.org/wiki?curid=2233410", "title": "Mordy-jaha", "text": ""}
{"id": "2233411", "revid": "80339", "url": "https://it.wikipedia.org/wiki?curid=2233411", "title": "Mordy-jakha", "text": ""}
{"id": "2233412", "revid": "80339", "url": "https://it.wikipedia.org/wiki?curid=2233412", "title": "Mordy jakha", "text": ""}
{"id": "2233413", "revid": "80339", "url": "https://it.wikipedia.org/wiki?curid=2233413", "title": "Mordy jacha", "text": ""}
{"id": "2233414", "revid": "80339", "url": "https://it.wikipedia.org/wiki?curid=2233414", "title": "Mordy yakha", "text": ""}
{"id": "2233415", "revid": "80339", "url": "https://it.wikipedia.org/wiki?curid=2233415", "title": "Murty-jacha", "text": ""}
{"id": "2233416", "revid": "287204", "url": "https://it.wikipedia.org/wiki?curid=2233416", "title": "Chadutte", "text": ""}
{"id": "2233417", "revid": "80339", "url": "https://it.wikipedia.org/wiki?curid=2233417", "title": "Khadutte", "text": ""}
{"id": "2233420", "revid": "80339", "url": "https://it.wikipedia.org/wiki?curid=2233420", "title": "Hadutte", "text": ""}
{"id": "2233422", "revid": "80339", "url": "https://it.wikipedia.org/wiki?curid=2233422", "title": "Khadutt\u0117", "text": ""}
{"id": "2233425", "revid": "80339", "url": "https://it.wikipedia.org/wiki?curid=2233425", "title": "Hadutt\u0117", "text": ""}
{"id": "2233429", "revid": "281901", "url": "https://it.wikipedia.org/wiki?curid=2233429", "title": "Spawn (biologia)", "text": ""}
{"id": "2233430", "revid": "281901", "url": "https://it.wikipedia.org/wiki?curid=2233430", "title": "Frega", "text": ""}
{"id": "2233439", "revid": "158286", "url": "https://it.wikipedia.org/wiki?curid=2233439", "title": "Galleria Corsini", "text": ""}
{"id": "2233441", "revid": "767487", "url": "https://it.wikipedia.org/wiki?curid=2233441", "title": "Page McConnell", "text": "Biografia.\nSuo padre, il dott. Jack B. McConnell, lavor\u00f2 ai McNeil Laboratories e contribu\u00ec a sviluppare il Tylenol. Successivamente avvi\u00f2 una clinica gratuita retta da lavoratori sanitari in pensione a Hilton Head, in Carolina del Sud.\nMcConnell pass\u00f2 un anno alla Gill St. Bernards High School, a Gladstone, New Jersey, prima di trasferirsi. Pass\u00f2 l'ultimo anno di liceo alla Lawrence Academy a Groton (Massachusetts), dopodich\u00e9 frequent\u00f2 la Southern Methodist University dall'autunno 1982 alla primavera 1984. Quello stesso autunno, McConnell si trasfer\u00ec al Goddard College dove si sarebbe laureato nel dicembre 1987. Qui incontr\u00f2 il suo mentore, Karl Boyle, sotto la cui guida scrisse la sua tesi \"The Art of Improvisation\".\nMcConnell si un\u00ec ai Phish nel 1985 e partecip\u00f2 al suo primo spettacolo ufficiale il 25 settembre dello stesso anno. McConnell scrisse quattro canzoni originali dei Phish \u2014 \"Cars Trucks Buses,\" \"Magilla,\" \"Army of One\" e \"In a Hole\" \u2014 e fu coautore di 11 altre canzoni del gruppo.\nAltri progetti musicali.\nNel 1997 McConnell suon\u00f2 le tastiere per la title track dell'album di debutto, \"Good Feeling\", del gruppo musicale scozzese Travis. L'album venne prodotto da Steve Lillywhite, che aveva prodotto anche l'album del Phish \"Billy Breathes\".\nNel 2001 McConnell apparve nell'album di debutto dei Tenacious D. Quello stesso autunno, si un\u00ec alla band sul palco per il loro concerto a Higher Ground a S. Burlington, Vermont.\nCon Oteil Burbridge e Russell Batiste, McConnell fond\u00f2 e capeggi\u00f2 i Vida Blue.\nDopo due anni di pausa dal mondo musicale per la rottura dei Phish, McConnell torn\u00f2 come solista, registrando un omonimo album tutto nuovo nel 2006, che venne pubblicato il 17 aprile 2007 con la Sony/BMG's Legacy Recordings. Alla firma del contratto con la Legacy, McConnell ha dichiarato:\nL'album comprese parti suonate da alcuni compagni di gruppo dei Phish (Jon Fishman, Trey Anastasio e Mike Gordon), anche se non suonarono mai tutti assieme nella stessa canzone.\nMcConnell partecip\u00f2 da headliner nel luglio 2007 al High Sierra Music Festival, che si tenne a Quincy, California. Il suo gruppo ospitava come multi-strumentista Jared Slomoff, come chitarrista Adam Zimmon, come bassista Rob O'Dea e come batterista Gabe Jarrett. McConnell dichiar\u00f2:"}
{"id": "2233442", "revid": "122246", "url": "https://it.wikipedia.org/wiki?curid=2233442", "title": "European Golden League femminile", "text": "L'European Golden League \u00e8 una competizione pallavolistica femminile per squadre nazionale europee, organizzata annualmente dalla CEV."}
{"id": "2233448", "revid": "767487", "url": "https://it.wikipedia.org/wiki?curid=2233448", "title": "Virtus Pallacanestro Bologna 1976-1977", "text": ""}
{"id": "2233450", "revid": "767487", "url": "https://it.wikipedia.org/wiki?curid=2233450", "title": "Santa Hates You", "text": "Santa Hates You (trad. in italiano: \"Babbo Natale ti odia\"), \u00e8 un gruppo musicale creato ad Amburgo nell'autunno del 2007.\nI componenti e fondatori della band sono Peter Spilles (frontman e mente dei Project Pitchfork) sotto lo pseudonimo \"PS\" e la cantante italiana JINXY.\nLa loro musica si pu\u00f2 definire dark-electro, con una spiccata vena industrial.\nL'immagine e i testi del gruppo sono piuttosto provocatori e altamente ironici, senza mai scadere nel superficiale: dietro alla facciata comico-sarcastica si nascondono statement socio-critici e spunti profondi.\nIl loro album d'esordio \"You're on the naughty list\" (\"Sei sulla lista dei bimbi cattivi\") \u00e8 uscito ad Halloween del 2007.\nI Santa Hates You si sono esibiti in numerosi live shows nell'ambito di prestigiosi festivals di cultura gotica, fra cui il Wave Gotik Treffen (WGT) a Lipsia e l'Infest in Inghilterra. Dal 2009 sono sotto contratto con la casa discografica tedesca Trisol, che ha pubblicato il singolo \"Rocket Heart\" nel 2009, l'album \"Crucifix Powerbomb\" nel 2010, e il mini album \"P.ost A.pocalyptic N.ude I.ndustrial C.orp\" sempre nel 2010.\nNell'agosto del 2011 \u00e8 uscito l'album \"Jolly Roger\", sempre con l'etichetta Trisol."}
{"id": "2233453", "revid": "6923", "url": "https://it.wikipedia.org/wiki?curid=2233453", "title": "MX1", "text": ""}
{"id": "2233454", "revid": "1573940", "url": "https://it.wikipedia.org/wiki?curid=2233454", "title": "Halichondria panicea", "text": "Halichondria panicea () \u00e8 una spugna della famiglia Halichondriidae, a distribuzione cosmopolita.\nDescrizione.\n\"Halichondria panicea\" pu\u00f2 assumere una gamma molto ampia di forme, talora difficili da riconoscere. Alcune di queste forme hanno una superficie granulare, ma altre volte la superficie \u00e8 liscia, anche vetrosa. La superficie \u00e8 spesso contrassegnato da osculi ben distinti, che talora possono trovarsi all'apice di formazioni tubolari.\nLa forma \u00e8 determinata in larga misura dall'habitat: nelle zone pi\u00f9 esposte al moto ondoso di solito si presenta sotto forma di lamine sottili, spesse 1-2 cm, mentre nelle zone pi\u00f9 riparate pu\u00f2 assumere aspetto ramificato con estroflessioni lunghe sino fino a 20 cm.\nAnche il colore pu\u00f2 essere estremamente variabile. Gli esemplari che si sviluppano in acque profonde sono di colore dal bianco crema al grigio, mentre quelli che si sviluppano nelle zone pi\u00f9 illuminate assumono una colorazione verde chiara, a causa della presenza di alghe simbiotiche che vivono vicino sulla superficie della spugna.\nIl riconoscimento, reso difficile dalla molteplicit\u00e0 di forme, pu\u00f2 essere facilitato da un odore caratteristico, simile a quello della polvere da sparo, tipico della specie.\nBiologia.\n\u00c8 un organismo filtratore che d\u00e0 luogo ad un \"microhabitat\" con una ricca fauna associata, formata da organismi commensali (soprattutto invertebrati ma anche alcuni piccoli vertebrati), e simbiotici (principalmente batteri).\nSpesso si sviluppa come epibionte sul carapace di alcuni granchi o sulle conchiglie di alcuni molluschi, ovvero su alghe come \"Laminaria hyperborea\" o \"Cymodocea nodosa\".\nTra i suoi predatori si annoverano diversi molluschi nudibranchi come \"Doris montereyensis\", \"Doris odhneri\", \"Geitodoris heathi\" e \"Doris pseudoargus\".\nDistribuzione e habitat.\n\u00c8 una specie marina con distribuzione cosmopolita che popola le acque costiere dal piano infralitorale sino a quello circalitorale, adattandosi ad una ampia variet\u00e0 di nicchie ecologiche. Non \u00e8 infrequente trovarla anche negli ambienti di laguna o lungo la foce dei fiumi. Predilige i substrati rocciosi, anche artificiali (banchine, pontili, etc).\nTassonomia.\nDescritta per la prima volta nel 1776 da Pallas come \"Spongia panicea\", questa specie, anche a causa del suo notevole polimorfismo, \u00e8 stata descritta in epoche e luoghi diversi da diversi autori, dando vita ad una lunga lista di sinonimi:"}
{"id": "2233456", "revid": "287204", "url": "https://it.wikipedia.org/wiki?curid=2233456", "title": "Marzullo", "text": ""}
{"id": "2233461", "revid": "124150569", "url": "https://it.wikipedia.org/wiki?curid=2233461", "title": "Daniel Sordo", "text": "Carriera.\nSordo ha iniziato con il motocross quando aveva dodici anni, ma aveva gi\u00e0 esperienze di hillclimbing, kart e campionati turismo. La sua prima apparizione in una gara del World Rally Championship \u00e8 stata con il Rally di Catalogna, la prova spagnola della stagione, nel 2003 a bordo di una Mitsubishi Lancer Evo VII, arrivando al 18\u00ba in classifica generale. Ha vinto inoltre il Campionato Spagnolo Junior del 2003, confermando il titolo anche nel 2004, mentre accumulava altre partecipazioni a prove WRC in Argentina (ritiro), Francia (13\u00ba) e in Spagna (20\u00ba).\nIn quest'ultima prova lascia la sua Mitsubishi per passare a una Citro\u00ebn C2 S1600, confermando la scelta nel 2005, con un'intera stagione nel Junior World Rally Championship (JWRC) con la squadra belga Kronos Racing. Nel frattempo Dani ha cambiato il proprio navigatore, passando a Marc Mart\u00ed, ex-copilota del plurititolato Carlos Sainz. Dopo i successi in Sardegna, Finlandia, Germania e Spagna, conquista il titolo mondiale Junior.\nTutte queste esperienze accumulate permettono a Sordo di poter correre la stagione successiva con una Xsara World Rally Car come terzo pilota nel campionato del mondo di rally del 2006.\nAlcuni buoni risultati, come i podi in Catalogna e in Corsica, permettono subito a Daniel Sordo di diventare il secondo pilota della squadra gi\u00e0 dal rally di Germania, gerarchicamente dietro al campione S\u00e9bastien Loeb e davanti al connazionale Xavier Pons. Sordo termina il 2006 con quattro piazzamenti sul podio, 49 punti e un quinto posto in classifica generale.\nLa squadra ufficiale Citro\u00ebn Sport ritorna ufficialmente nel 2007, e conferma Sordo come seconda guida della squadra. S\u00e9bastien Loeb invece sarebbe stato determinato a vincere un altro titolo mondiale, il primo a bordo della nuova C4, erede dell'affidabile Xsara. Sordo comincia subito con un secondo posto al rally di Monte Carlo, e in stagione raggiunger\u00e0 il podio altre sei volte; ossia in Portogallo, Sardegna, Spagna, dove pass\u00f2 per la prima volta in testa alla classifica WRC in carriera, Francia, Giappone e infine Irlanda. Con 65 punti \u00e8 quarto in classifica piloti, alle spalle del compagno Loeb e dei finnici Marcus Gr\u00f6nholm e Mikko Hirvonen.\nNella stagione 2008, dopo soli tre punti nelle prime tre prove, Sordo inanella podi in Argentina e nell'esordiente prova della Giordania. Il 12 luglio, Sordo vince l\"'SM O.K. Auto-Ralli\", quinta prova del campionato di rally della Finlandia. Inizialmente doveva essere solo un test, ma via via la squadra lo invit\u00f2 a prepararsi l\u00ec in vista dell'imminente Rally dei \"mille laghi\". Sordo riesce a conquistare la sua prima vittoria dal suo approdo al WRC.\nRitornato nel vero campionato del mondo World Rally Championship, Sordo sulla sua C4 WRC arriva in quarta posizione; nelle successive buone prove la Citro\u00ebn riesce ad accumulare un buon vantaggio anche in classifica costruttori nei confronti della rivale Ford (27 punti). Al termine della stagione Daniel Sordo conquista la terza posizione assoluta, il suo miglior risultato in carriera fin qui ottenuto. Dal 2011 al 2012 Dani corre per il Mini WRC Team, dove trova come compagno di squadra il pilota inglese Kris Meeke. Nel 2013 ritorna a gareggiare per il Citro\u00ebn Total World Rally Team al fianco di Mikko Hirvonen. In agosto conquista il suo primo successo nel WRC, aggiudicandosi il Rally di Germania davanti a Thierry Neuville e Mikko Hirvonen."}
{"id": "2233462", "revid": "1305772", "url": "https://it.wikipedia.org/wiki?curid=2233462", "title": "Gente comune", "text": ""}
{"id": "2233467", "revid": "2038157", "url": "https://it.wikipedia.org/wiki?curid=2233467", "title": "Attacco di Davies", "text": "In crittanalisi, l'attacco di Davies \u00e8 un metodo statistico per attaccare l'algoritmo di cifratura Data Encryption Standard (DES).\nOriginariamente creato da Donald Davies nel 1987 e migliorato significativamente nel 1994 da Eli Biham e Alex Biryukov, questo metodo \u00e8 un attacco di tipo known-plaintext che sfrutta la distribuzione non uniforme dell'output delle coppie di S-box adiacenti.\nQuesta tecnica consiste nel collezionare molte coppie testo-in-chiaro/testo-cifrato e nel calcolare la distribuzione empirica di certe caratteristiche. Alcuni bit della chiave possono essere dedotti da un numero sufficiente delle suddette coppie, lasciando che i restanti bit vengano trovati tramite ricerca esaustiva.\nC'\u00e8 un bilanciamento tra il numero di testi in chiaro richiesti, il numero di bit della chiave trovati e la probabilit\u00e0 di successo: l'attacco pu\u00f2 trovare 24 bit della chiave con 252 testi in chiaro conosciuti e con il 53% di successo. "}
{"id": "2233471", "revid": "293633", "url": "https://it.wikipedia.org/wiki?curid=2233471", "title": "Traveller's cheque", "text": ""}
{"id": "2233472", "revid": "1305772", "url": "https://it.wikipedia.org/wiki?curid=2233472", "title": "Ordinary People", "text": "Ordinary People (gente comune in lingua inglese) pu\u00f2 riferirsi a:"}
{"id": "2233474", "revid": "24443", "url": "https://it.wikipedia.org/wiki?curid=2233474", "title": "Pizzo Morteratsch", "text": ""}
{"id": "2233476", "revid": "24443", "url": "https://it.wikipedia.org/wiki?curid=2233476", "title": "Pizzo Pal\u00fc", "text": ""}
{"id": "2233477", "revid": "599013", "url": "https://it.wikipedia.org/wiki?curid=2233477", "title": "Anton Kokorin", "text": ""}
{"id": "2233483", "revid": "125722230", "url": "https://it.wikipedia.org/wiki?curid=2233483", "title": "Questione meridionale", "text": "La locuzione questione meridionale indica, nella storiografia italiana, la percezione, maturata nel contesto postunitario, della situazione di persistente arretratezza nello sviluppo socio-economico delle regioni dell'Italia meridionale rispetto alle altre regioni del Paese, soprattutto quelle settentrionali.\nUtilizzata la prima volta nel 1873 dal deputato radicale lombardo Antonio Billia, intendendo la disastrosa situazione economica del Mezzogiorno in confronto alle altre regioni dell'Italia unita, viene adoperata nel linguaggio comune ancora oggi.\nLa situazione prima dell'Unit\u00e0 d'Italia.\nSituazione politica e inquadramento.\nL'origine delle differenze economiche e sociali tra le regioni italiane \u00e8 da tempo controversa, anche a causa delle relative implicazioni ideologiche e politiche. La corrente storiografica maggioritaria sostiene che le differenze tra le diverse aree della penisola fossero gi\u00e0 molto marcate al momento dell'unit\u00e0: l'agricoltura intensiva della pianura Padana, l'impulso alla costruzione di strade e ferrovie del Piemonte, e il ruolo del commercio e della finanza vengono contrapposti all'impostazione che caratterizzava il Regno delle Due Sicilie. \nSecondo Francesco Saverio Nitti, tra il 1810 e il 1860, mentre stati come Gran Bretagna, Stati Uniti, Francia, Germania, Belgio conobbero il progresso, l'Italia preunitaria ebbe grandi difficolt\u00e0 di crescita, dovute in gran parte a diverse problematiche come le ribellioni intestine e le guerre d'indipendenza. La situazione era anche aggravata dalla malaria, che affliggeva soprattutto il Mezzogiorno. Nitti riteneva che, prima dell'Unit\u00e0, non vi fossero marcate differenze economiche a livello territoriale e in ogni zona dell'Italia preunitaria si sentiva la scarsit\u00e0 di grandi industrie:\nCirca le condizioni di sviluppo economico e produttivo dell'Italia preunitaria Antonio Gramsci era di diverso avviso rispetto al Nitti, infatti secondo il politico e storico marxista alla data dell'unit\u00e0 italiana esistevano invece profonde differenze di organizzazione economica e di infrastrutture tra la parte settentrionale e quella meridionale della penisola italiana. \nSecondo quanto esposto da Denis Mack Smith nella sua opera \"Storia d'Italia dal 1861 al 1998\", a partire dal 1850, il Piemonte di Cavour era guidato da un'\u00e9lite liberale che impresse una radicale accelerazione, con lo scopo dichiarato di confrontarsi con le maggiori potenze europee. Il codice civile venne riformato sul modello di quello francese, pi\u00f9 avanzato ma decisamente centralista. Venne fondata una nuova banca per fornire credito alle imprese industriali e vennero ridotti significativamente i dazi, in media del 10%, da confrontare con anche il 100% presente nel Sud. Vennero inviati tecnici in Inghilterra per studiare l'industria bellica, e venne dato un forte sviluppo alle infrastrutture: il canale Cavour, incominciato nel 1857, rese fertilissima la regione di Vercelli e Novara, le ferrovie vennero ampliate tanto che nel 1859 il Piemonte possedeva met\u00e0 del chilometraggio dell'intera penisola, e dal 1868, la ferrovia del Moncenisio (dal 1871 rimpiazzato dalla galleria del Fr\u00e9jus) permise presto di raggiungere Parigi in un solo giorno di viaggio. Nitti sostenne che tale trasformazione comport\u00f2 ingenti spese pubbliche che condussero il regno sardo verso una profonda depressione finanziaria, poich\u00e9 molti lavori pubblici si rivelarono improduttivi. Secondo Nitti, senza togliere nessuno dei grandi meriti che il Piemonte ebbe di fronte all'unit\u00e0 italiana, la situazione del Regno di Sardegna, per scongiurare il fallimento, poteva essere risolta solo \u00ab\"confondendo le finanze piemontesi a quelle di altro stato pi\u00f9 grande\"\u00bb.\nNel clima di restaurazione successivo ai moti siciliani del 1848, il Regno delle due Sicilie aveva perseguito una politica conservatrice. Il governo borbonico, secondo Mack Smith, ricalcava un modello aristocratico, basato su livelli inferiori di tasse e basse spese per le infrastrutture. La politica economica era paternalista: la produzione interna era protetta da alti dazi per l'importazione delle merci e il prezzo degli alimenti era tenuto basso dalla proibizione di esportare il grano, mentre la propriet\u00e0 della terra era concentrata tra pochi possidenti che la tenevano a latifondo, o tenuta a Manomorta dalla Chiesa, mentre valevano ancora diritti feudali di decima e di fruizione pubblica di terreni comunali. Nitti valut\u00f2 che il sistema adottato dai Borbone fosse dovuto a una mancanza di vedute, a un rifiuto di guardare al futuro, un principio da lui giudicato gretto e quasi patriarcale, ma che, allo stesso tempo, garantiva una \u00ab\"grossolana prosperit\u00e0, che rendeva la vita del popolo meno tormentosa di ora\"\u00bb.\nLe cause del problema meridionale vanno comunque ricercate nelle numerose vicende politiche e socio-economiche attraverso le quali il Mezzogiorno \u00e8 passato nei secoli: nella mancanza di un \"periodo comunale\", suscitatore di energie spirituali e produttive; nella persistenza di monarchie straniere incapaci di creare uno stato moderno; nel dominio plurisecolare di un baronaggio, geloso detentore di tutti i privilegi; nella persistenza del latifondo; nella mancanza di una classe borghese, creatrice di ricchezza e animatrice di nuove forme di vita politica; nella dominazione spagnola, nefasta e corruttrice. Particolare importanza ebbe la quasi sistematica alleanza tra monarchie straniere e nobilt\u00e0 sulla base del mantenimento del regime feudale; essa, oltre ad alimentare i privilegi di classe, determin\u00f2 una mentalit\u00e0 statica, un'atmosfera di servilismo che contribu\u00ec molto all'ignoranza e alla miseria del popolo. Tale alleanza imped\u00ec la formazione di una borghesia attiva, intraprendente.\nLa durata di vita media era di diversi anni inferiore al sud rispetto al nord ed esisteva un'incidenza maggiore di malnutrizione e sottoalimentazione. \nLa situazione socio-economica del Regno delle Due Sicilie era cos\u00ec sinteticamente descritta dallo storico britannico Denis Mack Smith:\nSituazione economica.\nPer interpretare correttamente la situazione economica e sociale, bisogna considerare che il Regno non era una realt\u00e0 uniforme al proprio interno, e che anzi le differenze regionali erano pi\u00f9 marcate di quelle dell'Italia moderna.\nIn generale, la ricchezza aumentava dall'entroterra alle coste, e dalle campagne alla citt\u00e0. Napoli, con ben 450 000 abitanti, era in assoluto tra le prime citt\u00e0 d'Europa per popolazione. La sua provincia (forte anche delle rendite del governo e della corte) poteva competere con le province pi\u00f9 sviluppate del nordovest mentre esistevano aree estremamente povere, come l'entroterra calabrese, siciliano e lucano. Secondo Giustino Fortunato tale stato di profonda differenza tra la citt\u00e0 di Napoli e le province povere del regno avrebbe influito sulle vicende risorgimentali nel sud:\"\u00abSe le province, e non la capitale, precedettero, ne\u2019 pochi moti insurrezionali, lo sbarco di Garibaldi a Reggio di Calabria, forse non poco vi contribu\u00ec un ascoso senso di avversione contro l'eccessiva enorme preponderanza della citt\u00e0 di Napoli, fatta troppo grande, se non ricca, a prezzo d'un piccolo e troppo misero oscuro Regno...\u00bb\"\nLa Sicilia costituiva un caso a parte: la fine dei moti del '48 ne aveva ristabilito la riunificazione con il resto della penisola, tuttavia l'indipendentismo continuava a essere forte e sarebbe stato determinante nel sostegno allo sbarco garibaldino.\nLa situazione dell'Italia preunitaria era, in genere, svantaggiata rispetto a quella degli altri Stati dell'Europa occidentale e decisamente povera rispetto agli standard attuali. In un paese relativamente sovrappopolato e povero di materie prime, l'economia era profondamente basata sull'agricoltura.\nDei 22 milioni di abitanti registrati dal censimento del 1861, 8 erano occupati nell'agricoltura, contro i 3 occupati nell'industria e nell'artigianato. Oltretutto, di questi l'80% circa erano donne occupate solo stagionalmente. Secondo la visione tradizionale, il livello di produttivit\u00e0 delle differenti regioni era per\u00f2 radicalmente diverso, sia per cause naturali sia per le tecniche adottate.\nLa natura del territorio meridionale riduce la disponibilit\u00e0 e la regolarit\u00e0 delle acque riducendo le possibilit\u00e0 di coltivazione. Il secolare disboscamento e la mancanza di investimenti per la cura del territorio e la canalizzazione facilitavano l'erosione e il permanere di paludi anche molto estese, come quelle Pontine o del Fucino. In diverse zone le malattie infettive portate dalle zanzare anofele spingevano le popolazioni a ritirarsi sulle colline.\nMack Smith ritiene che nel Regno delle due Sicilie il metodo di coltivazione era basato sul sistema feudale: latifondi coltivati da braccianti producevano grano per il solo autoconsumo. Gli aristocratici che li possedevano non vivevano nei loro possedimenti e trovavano disdicevole occuparsi della loro gestione. Di conseguenza non avevano interesse a investire nel migliorare le tecniche produttive o in colture pi\u00f9 redditizie come l'ulivo o i frutteti, che potevano diventare produttivi anche dopo una decina di anni, preferendo la coltivazione annuale del grano, anche su terreni inadatti: nel 1851 Nassau Senior notava come in Sicilia la produzione per ettaro fosse invariata fin dai tempi di Cicerone. I prezzi risultanti erano alti, e assieme alle barriere doganali scoraggiavano il commercio.\nLa vita dei braccianti, secondo Mack Smith, era ben misera: la malaria, i briganti e la mancanza d'acqua costringevano le popolazioni ad ammassarsi in villaggi che distavano anche una ventina di chilometri dalle zone in cui esse lavoravano. L'analfabetismo era pressoch\u00e9 completo, e ancora nel 1861 esistevano luoghi in cui l'affitto, le decime al parroco, la \"protezione\" dei campieri venivano pagati in natura. La disoccupazione era diffusa, tanto che osservatori dell'epoca riportarono come un contadino del Sud guadagnasse la met\u00e0 di un suo equivalente del Nord nonostante i salari fossero paragonabili.\nL'agricoltura era spesso insufficiente, lo stesso storico borbonico Giacinto de' Sivo cita espressamente che \"Per iscarsi raccolti mancava il grano ..[ ].. per\u00f2 il governo si avvis\u00f2 di comprar grani all'estero e venderlo con perdita e qui e in Sicilia.\"\nLa insufficiente produzione agricola era causata anche dal regime doganale che vietava di esportare il grano prodotto nel regno, pertanto la produzione era per autoconsumo ed una maggiore produzione del 5% determinava una diminuzione del prezzo, mentre, al contrario una insufficiente produzione del 10-15% faceva lievitare i prezzi al notevole rialzo, che invano il calmiere tentava di evitare, provocando la carestia descritta in precedenza dal De Sivo, inoltre a tale situazione di scarsi raccolti contribuiva anche la manomorta ed altri vincoli alle coltivazioni. \nInoltre nel 1861 con una popolazione pari al 38% del Regno d'Italia (inclusi Lazio, Veneto Friuli), l'ex Regno delle Due Sicilie aveva un reddito agricolo medio del 30,6% come da tabella a lato.\nLa situazione era aggravata dal fatto che il consumo pro-capite di prodotti cerealicoli era maggiore nel sud rispetto al nord ed al centro, fatto che indica la relativa depressione delle regioni meridionali, situazione persistente ancora nel 1960. \nAl contrario il nordest del paese avrebbe almeno in parte recepito le tecniche della rivoluzione agricola del nord Europa, introdotte nel corso delle campagne napoleoniche. L'agricoltura era praticata da fattori nel Nord e da mezzadri in Toscana, e alimentata dai capitali delle citt\u00e0, che agivano come centri finanziari. La legislazione delle acque era pi\u00f9 avanzata e l'intensa canalizzazione permetteva la cultura intensiva del riso, che poteva essere esportato.\nLa produzione di seta era una delle principali fonti delle esportazioni e di introiti in valuta estera e vedeva la sua produzione focalizzata nettamente nelle regioni settentrionali.\nPer quanto riguarda l'industria, al momento dell'Unit\u00e0 era costituita soprattutto una serie di attivit\u00e0 artigianali al servizio delle \u00e9lite. L'Italia, \u00e8 infatti un paese di seconda industrializzazione, perch\u00e9 la mancanza di materie prime (ferro e carbone) ne hanno rallentato lo sviluppo industriale fino a circa il 1880. Parallelamente, il basso costo del lavoro, la difficolt\u00e0 di accesso ai capitali e la mancanza di esperienza tecnica scoraggiavano l'acquisto di macchinari dall'estero per sostituire il lavoro manuale.\nFaceva parziale eccezione la tessitura meccanizzata, diffusa dal 1816 soprattutto nel nordovest, pi\u00f9 ricco di corsi d'acqua, e che con l'arrivo del telaio a vapore avrebbe costituito la base di un capitalismo industriale diffuso. I principali prodotti da esportazione erano la lana e la seta lombarde e piemontesi, seguiti dallo zolfo siciliano, utilizzato per la polvere da sparo. Tuttavia Mack Smith, nell'opera \"Il Risorgimento italiano\", sostiene che \u00ab\"in molte industrie lombarde non veniva osservata la legge sull'istruzione obbligatoria e due quinti degli operai dell'industria cotoniera lombarda erano fanciulli sotto i dodici anni, per la maggior parte bambine, che lavoravano dodici e persino sedici ore al giorno\"\u00bb. Il lavoro minorile era purtroppo diffuso in tutta la penisola e rest\u00f2 diffuso a lungo come nel caso dei \"carusi\", che in dialetto siciliano erano i bambini che lavoravano nelle miniere di zolfo.\nNell'estrazione dello zolfo erano impegnati importanti capitali inglesi, e sarebbe rimasto rilevante per l'economia Siciliana fino all'affacciarsi della concorrenza degli Stati Uniti. Il Sud non era privo di industrie: vengono spesso citate a titolo di esempio le Officine di Pietrarsa, la ferriera di Mongiana e i cantieri navali di Castellamare di Stabia, fortemente volute dalla Corona in quanto strategiche per ridurre la dipendenza dalle importazioni inglesi. Il loro impatto sull'economia globale del Regno dev'essere per\u00f2 considerato limitato. \nL\u2019occupazione nelle grandi industrie meccaniche e metallurgiche in Italia, considerando industrie di una certa dimensione nel 1864, contava 64 stabilimenti per un totale di 11.777 addetti, di cui al nord 46 stabilimenti con 7.434 addetti, al centro 13 stabilimenti con 1.803 addetti ed al sud 9 stabilimenti con 2.540 addetti, di cui 7 stabilimenti in Campania con 2.225 addetti, 1 stabilimento in Sicilia con 275 addetti ed 1 stabilimento in Sardegna con 40 addetti. In tutte le regioni esistevano industrie di una certa dimensione, tranne Abruzzi, Basilicata, Puglia e Calabria.,\nLo scarso sviluppo dell'industria nel sud preunitario \u00e8 testimoniato dall'assenza del Regno delle Due Sicilie alla Grande Esposizione dell'Industria di Londra nel 1851 ed al Salone dell'Industria dell'Esposizione Universale di Parigi del 1855, alle quali erano invece presenti il Regno di Sardegna, il Granducato di Toscana e lo Stato pontificio.,\nIl meridionalista e senatore lucano Giustino Fortunato esprimeva il seguente giudizio sulle problematiche relative all'economia del meridione preunitario: \nNel campo dei trasporti vennero conseguiti alcuni primati sorprendenti, come la prima nave a vapore in Italia e il primo ponte di ferro. Ma all'investimento in strade e ferrovie, reso difficile dall'entroterra collinoso, venne soprattutto preferito il trasporto marittimo, facilitato dalla significativa estensione delle coste tanto che la flotta mercantile borbonica divenne la terza in Europa per numero di navi e per tonnellaggio complessivo, anche se la marina mercantile degli altri stati pre-unitari del nord aveva un tonnellaggio superiore. Resta il fatto che il trasporto marittimo si limitava alle coste meridionali e non poteva portare le merci nelle localit\u00e0 dell'interno, dove ci si doveva affidare al trasporto mediante carri a trazione animale o al trasporto someggiato, al punto che Giustino Fortunato nei suoi discorsi politici afferm\u00f2 che: \"\u201c \u2026 i traffici andavano a schiena di giumenti, come per le plaghe d\u2019Oriente\u201d\".\nI tonnellaggi delle flotte mercantili peninsulari nel 1858 erano i seguenti:\nRegno di Sardegna 208.218;\nGranducato di Toscana 59.023; \nModena 980;\nStato pontificio 41.360; \nDue Sicilie 272.305; \nVenezia e Trieste 350.899.\nSu di un totale di 932.785 tonnellate, il regno borbonico ne aveva quindi meno di un quarto.\nSulla consistenza della flotta mercantile borbonica lo storico meridionale Raffaele de Cesare, nel suo libro \"La fine di un Regno\" scrive, fra l'altro, testualmente: \nL'inaugurazione nel 1839 degli 8\u00a0km della Napoli-Portici, prima ferrovia italiana, aveva suscito grande entusiasmo. Tuttavia, solo 20 anni dopo le ferrovie settentrionali si estendevano per 2035\u00a0km, mentre Napoli era collegata soltanto con Capua e Salerno, totalizzando appena 98\u00a0km di linea ferrata. Analogamente, secondo Nicola Nisco, nel 1860 erano privi di strade e quindi di fatto irraggiungibili ben 1621 paesi su 1848, dove il transito avveniva su tratturi e mulattiere, infatti la scarsit\u00e0 di infrastrutture stradali si faceva sentire molto nel Sud borbonico, che poteva contare su una rete stradale di soli 14.000\u00a0km su oltre 90.000 km della penisola allora unificata, mentre la sola Lombardia, quattro volte pi\u00f9 piccola aveva una rete stradale di 28.000\u00a0km, con la rete stradale del centro Italia allo stesso livello della Lombardia, per metri al km\u00b2.\nLa penuria di capitali era sentita ovunque, ma particolarmente al Sud, dove i risparmi venivano immobilizzati in terreni o in monete preziose. Nel saggio \"Nord e Sud\", Nitti rileva che quando le monete degli stati preunitari vennero unificate, al sud vennero ritirate 443 milioni di monete di vari metalli, da confrontare con i 226 milioni di tutto il resto d'Italia.\nLa sostituzione consent\u00ec di ritirare diversi tipi di metalli preziosi, generando la sensazione di una vera espropriazione, tanto che ancora nel 1973 Antonio Ghirelli sostiene erroneamente che 443 milioni di lire d'oro siano \"finiti al Nord\"..\nI capitali del nuovo regno vennero impiegati per costruire una rete ferroviaria meridionale, che nel sud del 1859 era limitata alla sola zona di Napoli e dintorni e con uno sforzo senza precedenti, nel luglio 1863, nei territori dell\u2019ex Regno delle Due Sicilie le strade ferrate passarono da 128 km (124 in esercizio e 4 in costruzione nel 1859) a 1.896 km con un incremento di 1.768 km nella parte continentale (334 in esercizio, 394 in costruzione e 1.168 in studio e successivamente realizzati), mentre in Sicilia, dove le ferrovie erano inesistenti, si pass\u00f2 a 708 km (13 in esercizio, 267 in costruzione e 428 in studio e successivamente realizzati). \nVa ricordato che lo sviluppo del Piemonte ebbe un prezzo: i conti pubblici vennero gravemente inficiati sia dallo sforzo di modernizzare l'economia che dalle guerre di unificazione. Con la nascita dell'Italia unita il passivo di bilancio del Regno di Sardegna fu incamerato nelle casse del neonato Stato italiano, che finanzi\u00f2 negli anni successivi all'unit\u00e0 la costruzione di molti km di strade e ferrovie, in tutta la penisola e particolarmente nel Sud, allora con poche strade (14.000\u00a0km) e pochissime ferrovie (circa 100\u00a0km), ma la realizzazione di tali infrastrutture non avvi\u00f2 un parallelo sviluppo economico del meridione rispetto al resto della penisola.\nIl divario economico era gi\u00e0 allora evidente considerando il dato statistico riferito alle societ\u00e0 anonime ed in accomandita italiane al momento dell'Unit\u00e0, in base ai dati relativi alle societ\u00e0 commerciali e industriali tratti dall'Annuario statistico italiano del 1864.\nLe societ\u00e0 anonime ed in accomandita erano 377, di cui 325 nel centro-nord, escludendo dal computo quelle esistenti nel Lazio, Umbria, Marche, nel Veneto, del Trentino, nel Friuli e nella Venezia Giulia. Comunque, il capitale sociale di queste societ\u00e0 vedeva un totale di un miliardo e 353 milioni, di cui un miliardo e 127 milioni nelle societ\u00e0 del centro-nord (sempre prescindendo da Lazio, Umbria, Marche, Veneto, Trentino, Friuli, Venezia Giulia) e soltanto 225 milioni nel Mezzogiorno. \nPer fare un paragone, il totale della riserva finanziaria dello stato borbonico era pari a 443,200 milioni di lire; praticamente un terzo del capitale delle societ\u00e0 anonime ed in accomandita del centro-nord escludendo diversi territori non ancora annessi.\nLe sole societ\u00e0 anonime ed in accomandita del Regno di Sardegna avevano un capitale totale che era quasi doppio di quello dello stato borbonico: 755,776 milioni contro 443,200 milioni di liquidi.\nSi tenga conto sempre poi che in questo calcolo sono escluse tutte le societ\u00e0 anonime e per azioni del nord-est, poich\u00e9 non era incluso nel 1861 nel regno d'Italia.\nIl commercio annuale di importazioni ed esportazioni registrava prima del 1859 un totale nazionale, compresi i territori non ancora riunificati e successivamente annessi, di lire 800.251.265 per le importazioni e lire 680.719.892 per le esportazioni, in relazione a tali importi il Regno delle Due Sicilie all\u2019epoca importava merci per una quota lire 104.558.573 ed esportava per lire 145.326.929, quindi rispettivamente solo il 13% del valore delle importazioni ed il 21% delle esportazioni nazionali su base annua.\nAl momento dell\u2019unificazione il sistema bancario, indica una predominanza del nord-centro nel numero di sedi e succursali, nel volume delle operazioni e del capitale movimentato, su un totale nazionale parziale (escluso Lazio, Toscana, Veneto, Friuli V.G., Trentino e Mantova) di 28 istituti e di n\u00b0 120.025 operazioni di sconto per lire 465.469.753 e di n\u00b0 24.815 operazioni di anticipazione per lire 141.944.725, le sedi dell\u2019ex Regno delle Due Sicilie erano 5 ed effettuavano n\u00b0 8.428 operazioni di sconto per lire 33.574.295 e n\u00b0 1.348 operazioni di anticipazione per lire 9.779.199, rilevando anche il dato parziale della sola Sicilia che effettuava la maggior parte delle operazioni di sconto, n\u00b0 4.388 per lire 17.743.368 rispetto alla parte continentale del Regno delle Due Sicilie, che ne effettuava solo n\u00b0 4.040 per lire 15.830.927.\nLa sola sede di Genova registrava un dato preunitario di n\u00b0 19.715 operazioni di sconto per lire 113.189.568 e n\u00b0 1.578 operazioni di anticipazione per lire 24.517.419, quindi un volume circa triplo rispetto a quello complessivo delle sedi del Regno delle Due Sicilie, come evidenziato nel prospetto a lato.\nAnche nel campo degli istituti di risparmio c'era un grande divario, nel 1860 le casse di risparmio erano largamente diffuse nei territori centro-settentrionali, mentre iniziarono a diffondersi nel meridione solo dopo l'unit\u00e0, raggiungendo nel 1863 il numero di 15 casse di risparmio con 4.607 libretti al risparmio per lire 1.181.693 su un totale nazionale di 154 casse di risparmio con 284.002 libretti di risparmio per lire 188.629.594, dato parziale e non includente gli istituti di Lazio, Veneto- Friuli Venezia Giulia e Trentino non ancora annessi, come da schema a lato..\nGiustino Fortunato nella sua analisi delle condizioni dell'Italia meridionale al momento dell'Unit\u00e0, osservava quanto segue riguardo alla politica borbonica: \nInfatti, Fortunato osservava ci\u00f2 che \u00e8 chiaramente provato sui bilanci dello stato borbonico: le spese erano rivolte in stragrande maggioranza alla corte od alle forze armate, incaricate di proteggere la ristrettissima casta dominante del regno, lasciando pochissimo agli investimenti per opere pubbliche, sanit\u00e0 ed istruzione e la natura veramente classista della politica economica borbonica risalta dalle seguenti cifre relative ai bilanci dello stato.\nNel 1854 la spesa governativa borbonica contava 31,4 milioni di ducati dei quali 1,2 milioni erano quelli per istruzione, sanit\u00e0, lavori pubblici, mentre erano ben 14 milioni i ducati spesi per le forze armate e 6,5 milioni per il pagamento degli interessi sul debito pubblico, oltre alle ingenti spese per la corte regale..\nIl bilancio dello stato borbonico previsto per il 1860, prima ancora che Garibaldi sbarcasse a Marsala, quindi in stato di pace e non di guerra, ribadiva anche in questo caso la sproporzione fra le spese militari e di repressione e quelle per la popolazione.\nLe spese previste, esclusa la Sicilia (con bilancio separato) sommando il bilancio direttamente speso dallo stato centrale (16.250.812 ducati) e quello ripartito fra gli enti locali (19.200.000 ducati) per un totale di 35.450.812 ducati erano cos\u00ec ripartite:\nEsercito 11.307.220;\nMarina 3.000.000;\nEsteri 298.800;\nGoverno centrale 1.644.792;\ndebito pregresso 13.000.000;\nlavori pubblici 3.400.000;\nClero e istruzione 360.000; \nPolizia, giustizia 2.440.000.\nLe spese militari rappresentavano circa il 40% del bilancio totale, sommando anche le spese per polizia e giustizia si arriva al 47% del bilancio, mentre alle spese per istruzione e clero era destinato solo l'1% del bilancio totale di 35.450.812 ducati.\nLa Sicilia aveva l'ultimo bilancio rilevabile espresso in lire 41.618.200, al cambio del 1859 di 4,25 lire per ducato stimato equivalente a 9.793.000 ducati.\nUn'attenta e critica analisi del sistema finanziario dei Borbone fu descritto nei particolari da Giovanni Carano Donvito, nella quale pose in luce come l'ex governo napoletano \u201c\u2026se poco chiedeva ai suoi sudditi, pochissimo spendeva per essi e questo pochissimo spendeva anche male\u2026\u201d.\nCon l\u2019unificazione nel periodo 1861-1862 vennero anche stanziati ingenti fondi per realizzare opere pubbliche nel nuovo regno d\u2019Italia, strade, ponti, porti, spiagge e fari, nel sud continentale vennero realizzate opere per lire 25.648.123, per la Sicilia lire 37.218.898 e per la Sardegna lire 23. 293.121, mentre la spesa per la Lombardia fu di lire 8.267.282 e per la Toscana lire 7.271.844, anche perch\u00e9 tali territori erano gi\u00e0 provvisti di opere pubbliche realizzate durante i precedenti stati preunitari.\nLa corrispondenza al momento della riunificazione italiana registra nel 1862 una media annua nazionale di 3,29 lettere e di 1,88 stampe per abitante, nel compartimento postale del Piemonte la media saliva a 6,09 lettere e 5,28 stampe per abitante, in Toscana ed Umbria 3,07 lettere e 1,26 stampe per abitante, media che scendeva ulteriormente nel compartimento di Napoli a 1,66 lettere e 0,69 stampe per abitante.\nAnche il numero dei dispacci telegrafici registra un grande divario al momento dell\u2019unit\u00e0, il solo compartimento di Torino registrava introiti annuali per lire 747.882, Milano (esclusa Mantova non annessa) per lire 379.253, Bologna lire 230.340, Pisa lire 357.127, Cagliari lire 40.428, mentre i compartimenti dell\u2019ex Regno delle Due Sicilie registravano introiti annuali per Napoli di lire 313.889, Foggia lire 130.405, Cosenza lire 45.700 e Palermo 230.701. In pratica il solo compartimento di Torino registrava per dispacci telegrafici un importo (lire 747.882) superiore a quello di tutto l\u2019ex Regno delle Due Sicilie (lire 720.695). I dati riportati non considerano i dispacci inviati dai 91 uffici delle Societ\u00e0 ferroviarie, aperti anche al servizio statale ed ai privati, fatto che aumenta il numero dei dispacci effettuati dalle sedi del nord-centro, in quanto all'epoca le ferrovie erano in gran parte allocate nella parte centro-settentrionale della penisola.\nLa scarsit\u00e0 di traffico postale e telegrafico nei territori meridionali era indice di ridotti scambi economici e di scarsa alfabetizzazione, infatti nei territori dell\u2019ex Regno di Sardegna e Lombardia gli alfabetizzati erano la maggioranza tra gli uomini, con 539 alfabetizzati e 461 analfabeti su 1.000 abitanti di sesso maschile, mentre su 1.000 abitanti di sesso femminile le alfabetizzate erano 426 e le analfabete 574. L'analfabetismo tendeva ad aumentare nei territori di Emilia-Toscana-Marche-Umbria dove su 1.000 abitanti di sesso maschile erano presenti 359 alfabetizzati e 641 analfabeti, mentre su 1.000 abitanti di sesso femminile le alfabetizzate erano 250 e 750 le analfabete. \nNell\u2019ex Regno delle Due Sicilie la presenza di alfabetizzati diminuiva e su 1.000 abitanti di sesso maschile solo 164 erano alfabetizzati e gli altri 835 analfabeti, mentre su 1.000 abitanti di sesso femminile le alfabetizzate erano solo 62 e 938 le analfabete. Anche l'istruzione secondaria era generalmente minore nei territori del meridione rispetto a quelli del resto della penisola.\nNel Mezzogiorno nei primissimi anni dell\u2019unit\u00e0, pi\u00f9 gravi di quelli del liberismo furono i danni prodotti dall\u2019insicurezza dei traffici interni determinata dal brigantaggio, oltre alla diminuzione nella richiesta di beni e servizi per il fatto che Napoli non era pi\u00f9 capitale e che le commesse pubbliche e le concessioni statali erano aperte al mercato nazionale e non pi\u00f9 limitate al solo Meridione. \nStudi economici quantitativi.\nNegli ultimi decenni la discussione sulle differenze economiche tra Nord e Sud all'Unit\u00e0 ha avuto un nuovo impulso grazie alla ricostruzione delle serie storiche di indicatori economici significativi. La ricerca \u00e8 resa difficoltosa dalla mancanza di dati precedenti al 1891, e in particolare le serie perdono di significato prima del 1871 a causa degli sconvolgimenti del decennio precedente.\nHa avuto in particolare risonanza la ricostruzione in cui Vittorio Daniele e Paolo Malanima, si concentrano sul PIL pro capite in quanto indicatore del benessere nelle varie regioni italiane, arrivando a concludere che non ci fossero divari rilevanti tra le regioni al momento dell'unificazione.\nAltri studi sostengono invece tesi diverse, come l'opera di Emanuele Felice, \"Perch\u00e9 il Sud \u00e8 rimasto indietro\", Il Mulino, Bologna, pagg. 258, 2013.\nNel sito istituzionale per il 150\u00b0 dell'unit\u00e0 \u00e8 esposta la tesi che considera il divario Nord-Sud preesistente all'Unit\u00e0 e provocato principalmente dalla diversa storia dei due territori, gi\u00e0 a partire dalla caduta dell'impero romano, differenza che sarebbe aumentata a partire dal 1300.\nSecondo altri studi al momento dell'unificazione la differenza in termini di reddito pro-capite sarebbe stata stimata nel 15-20% maggiore nel nord rispetto al sud, dato che si ricava non solo dall'analisi del numero degli occupati, bens\u00ec anche delle dimensioni e delle capacit\u00e0 competitive degli stabilimenti industriali. Altri studi stimano la differenza del reddito pro-capite del 25% maggiore nella parte nord-ovest rispetto a quella meridionale.\nPi\u00f9 recentemente, Carmine Guerriero e Guilherme de Oliveira hanno confrontato empiricamente le cinque forze identificate dalle principali teorie della formazione delle differenze economiche tra Nord e Sud d'Italia, e cio\u00e8 la democraticit\u00e0 delle istituzioni politiche pre-unitarie, l'ineguaglianza nella distribuzione della propriet\u00e0 fondiaria e quindi nel rapporto tra elite e agricoltori, l'arretratezza feudale del regno delle Due Sicilie, le dotazione regionali di materie prime e infrastrutture ferroviarie, e le politiche pubbliche implementate dal Regno d'Italia dopo l'unit\u00e0. La loro conclusione \u00e8 che, a prescindere dalla diverse metodologie econometriche utilizzate, i dati esistenti indicano che la determinante principale degli attuali divari regionali \u00e8 da identificarsi nelle politiche pubbliche post-unitarie e, in particolare, nelle minori tasse sulla propriet\u00e0 fondiaria e nel maggiore investimento in strade ferrate e commesse pubbliche goduti dalle regioni pi\u00f9 vicine ai confini con Austria e Francia, e perci\u00f2 pi\u00f9 importanti per l'elite piemontese in prospettiva militare.\nDopo l'Unit\u00e0 d'Italia.\nSituazione politica.\nNel febbraio 1861 si riunirono per la prima volta a Torino i rappresentanti delle regioni unificate, che un mese dopo avrebbe conferito a Vittorio Emanuele il titolo di Re d'Italia per grazia di Dio e volont\u00e0 della nazione. Il modo in cui dovesse essere governata era per\u00f2 ancora da definire.\nIl Re e la corte erano stati scomunicati a causa dell'invasione della parte orientale dello stato pontificio, e ai cattolici era proibito partecipare alla vita politica. La maggior parte dei governanti non conosceva affatto il meridione, non avendo mai viaggiato pi\u00f9 a sud di Napoli o avendo passato lunghi anni in esilio come oppositori dei Borbone. Si erano convinti che la ricchezza del sud fosse fino ad allora rimasta inespressa a causa del malgoverno precedente e che l'unificazione dell'Italia ne avrebbe da sola liberato le ricchezze nascoste. Non conoscevano la povert\u00e0 delle campagne o lo stato delle infrastrutture, e questo li port\u00f2 tra l'altro a imporre tasse superiori a quanto il territorio potesse pagare. Oltretutto la partecipazione al voto era per censo, quindi i deputati del Sud rappresentarono pi\u00f9 spesso le istanze dei proprietari terrieri che della popolazione.\nCon la morte di Cavour il 6 giugno, inizi\u00f2 una serie di governi deboli e di durata spesso inferiore ad un anno. I problemi da risolvere erano molti: si trattava di unificare otto sistemi giuridici, economici, monetari, perfino di pesi e di misure. L'unificazione era avvenuta in un modo sorprendentemente rapido, e non aveva dato modo all'identit\u00e0 nazionale di affermarsi: questo, unito all'irredentismo verso il Triveneto, ancora austriaco, e verso Roma e il Lazio, presidiati da una guarnigione francese, creava la pericolosa tentazione di provare le forze del nuovo stato in una guerra verso lo straniero. L'italiano era parlato da una minoranza istruita della popolazione, e i plebisciti che avevano sancito l'unificazione erano avvenuti in modo estremamente discutibile, sia nella forma sia per l'ingerenza delle autorit\u00e0 che avrebbero dovuto sorvegliarli, creando la falsa sensazione di un consenso di molto superiore al reale, mentre molti meridionali avrebbero espresso piuttosto l'esigenza di maggiore autonomia.\nLe istanze favorevoli al decentramento amministrativo, rappresentate dal ministro Minghetti vennero frettolosamente abbandonate. Il 3 ottobre venne convertito in legge il decreto che il 2 gennaio aveva esteso al Sud la legislazione piemontese, proseguendo quanto fatto con la Lombardia con il decreto legge Rattazzi del 1859. Organizzazioni amministrative, anche gloriose, degli Stati preunitari vennero cancellate in modo acritico promuovendo una progressiva \"piemontesizzazione\" dalla pubblica amministrazione.\nI primi provvedimenti del nuovo governo furono volti a recuperare i capitali necessari per unificare il paese e dotarlo delle infrastrutture di cui aveva un pressante bisogno. Fu istituita la leva obbligatoria per il servizio militare e vennero introdotte nuove tasse, e in particolare nel 1868 quella particolarmente odiosa sul macinato che colpiva le fasce pi\u00f9 deboli della popolazione con un aumento del prezzo del pane.\nVenne anche intrapresa una decisa opera di abolizione dei privilegi feudali, tra cui l'importante vendita di ampi terreni demaniali dello stato e della Chiesa. Le intenzioni erano di aumentare la produttivit\u00e0 agricola con una distribuzione della terra, ma di fatto questi terreni andarono nelle mani dei possidenti che avevano i capitali per acquistarli e mantenerli. Una risorsa irrecuperabile venne di conseguenza sprecata, con scarso incasso da parte dello stato e l'immobilizzazione di capitali che avrebbero potuto produrre pi\u00f9 ricchezza se investiti nel miglioramento dei campi o nell'industria. I coltivatori ebbero ulteriormente a soffrirne non potendo pi\u00f9 sfruttare i terreni comuni fino ad allora a disposizione dei vari villaggi.\nVennero intraprese anche opere positive, come la realizzazione di opere pubbliche e un nuovo impulso alla realizzazione della rete ferroviaria, ma gli effetti sarebbero stati lenti a presentarsi.\nLe varie leggi che cercarono di istituire una, seppur minima, istruzione gratuita ed obbligatoria, trovarono un'applicazione difficile soprattutto al sud. L'onere di mantenere le scuole elementari, infatti, incombeva ai comuni, con la conseguenza che molte amministrazioni meridionali non riuscivano ad affrontare le spese necessarie. Si sarebbe dovuto aspettare il secondo dopoguerra per un'istruzione di massa, e la televisione per assistere all'utilizzo dell'italiano in complementarit\u00e0 con i vari dialetti.\nSolamente a partire dall'epoca giolittiana il governo centrale fece prova di un primo e tentennante interessamento verso il meridione. Bench\u00e9 non abbia ridotto la povert\u00e0 o l'emigrazione, nei primi anni del novecento si dot\u00f2 il sud di amministrazioni pubbliche analoghe a quelle del nord, cosa che port\u00f2 all'assunzione di un certo numero di impiegati statali. Fu sempre merito del governo centrale se nel 1911 lo Stato prese in carico l'istruzione elementare, fino ad allora prerogativa dei comuni.\nIl peggioramento delle condizioni di vita e la disillusione rispetto alle aspettative create dall'unificazione portarono a una serie di rivolte di popolo a Napoli e nelle campagne, e al fenomeno passato alla storia come brigantaggio, a cui il nuovo Stato reag\u00ec con l'invio di soldati e adottando un modello amministrativo di tipo dirigista e autoritario, in cui le autonomie locali venivano sottoposte al rigido controllo del governo centrale.\nVittorio Bachelet parler\u00e0 di \"un certo atteggiamento colonizzatore assunto dall'amministrazione unitaria in alcune regioni\". Da notare che tale atteggiamento cosiddetto \"colonizzatore\" non fu per\u00f2 mai riscontrato negli altri territori annessi, neppure in quelli del centro Italia, che con la cultura piemontese avevano poco in comune, in quanto territori lontani dal Piemonte e confinanti con il meridione.\nInvero, lo stesso espansionismo piemontese era mirato in un primo tempo ad uno Stato comprendente le regioni dell'Italia settentrionale e non ad uno Stato Nazionale delle proporzioni della nuova Italia, era anzi molto caldeggiata all'epoca sia a nord che a sud una Confederazione di stati. L'annessione del Regno delle Due Sicilie fu un fatto dovuto ad una straordinaria serie di contingenze favorevoli in termini politici.\nIl brigantaggio.\nIl brigantaggio era un fenomeno endemico nel Sud preunitario, come Francesco Saverio Nitti spiega nel suo libro \"Eroi e briganti\" (edizione 1899) pag. 9.\n\u00ab ogni parte d'Europa ha avuto banditi e delinquenti, che in periodi di guerra e di sventura hanno dominato la campagna e si sono messi fuori della legge [\u2026] ma vi \u00e8 stato un solo paese in Europa in cui il brigantaggio \u00e8 esistito si pu\u00f2 dire da sempre [\u2026] un paese dove il brigantaggio per molti secoli si pu\u00f2 rassomigliare a un immenso fiume di sangue e di odi [\u2026] un paese in cui per secoli la monarchia si \u00e8 basata sul brigantaggio, che \u00e8 diventato come un agente storico: questo paese \u00e8 l'Italia del Mezzod\u00ec. \u00bb\nIl nuovo governo disattese le aspettative sia dei repubblicani sia di alcuni moderati che pure avevano favorito l'unit\u00e0, ma che auspicavano un nuovo ordinamento agrario e adeguati spazi politici nella gestione del paese, il controllo dell'ordine pubblico divenne sempre pi\u00f9 problematico. Molti braccianti meridionali avevano sperato che il nuovo regime assicurasse una qualche riforma agraria, ma le loro aspettative andarono deluse.\nSecondo Tommaso Pedio, la rapida trasformazione politica conseguita nel Mezzogiorno, suscit\u00f2 ovunque risentimenti e malcontenti non solo da parte del popolo e della vecchia classe borbonica ma anche dei borghesi e dei liberali, i quali pretesero di mantenere privilegi e incarichi remunerativi dal neogoverno. Il ceto borghese, fedele alla corona borbonica prima del 1860, appoggi\u00f2 la causa unitaria soltanto allo sbarco di Garibaldi in Sicilia. Il nuovo stato Italiano decise cos\u00ec di privilegiare i liberali per paura di inimicarseli e per servirsi dei loro maggiori esponenti contro le aspirazioni delle frange radicali, trascurando i bisogni delle classi popolari, alle quali, secondo Ped\u00eco, sarebbe bastato il riconoscimento e la quotizzazione delle terre demaniali.\nLa questione demaniale non fu risolta, per Ped\u00eco, non solo a causa della noncuranza del regio governo ma anche dell'opposizione della classe liberale, poich\u00e9 avrebbe rischiato di perdere il sostegno dei ricchi possidenti, i quali interessi ne sarebbero usciti danneggiati. Il basso popolo, unica voce non ascoltata, oppresso dalla fame, sconvolto dall'aumento delle tasse e dei prezzi sui beni primari, costretto alla leva obbligatoria, inizi\u00f2 a rivoltarsi, sviluppando un profondo rancore verso il nuovo regime e soprattutto verso gli strati sociali che si avvantaggiarono degli avvenimenti politici riuscendo ad ottenere cariche, impieghi e nuovi guadagni.\nNacquero bande di briganti (molte di esse gi\u00e0 nel periodo di Garibaldi a Napoli), a cui aderirono non solo braccianti disperati ma anche ex soldati borbonici, ex garibaldini e banditi comuni. Il governo delle Due Sicilie in esilio colse l'occasione di poter tentare una reazione per riprendersi il trono, facendo leva sulla disperazione e sull'astio popolare contro il nuovo ordine. Il popolo disperato ascolt\u00f2 le parole del vecchio regime e si lasci\u00f2 suggestionare dalle sue proposte e, nella speranza di poter ottenere benefici, appoggi\u00f2 la causa di una restaurazione borbonica.\nMolti scontri si erano gi\u00e0 verificati in varie parti del meridione fin dalla fine del 1860, particolarmente aspri intorno alla cittadella borbonica di Civitella del Tronto, espugnata nel 1861 dal generale ex borbonico Luigi Mezzacapo. In aprile scoppi\u00f2 una rivolta popolare in Basilicata. Nel corso dell'estate, in molte province dell'interno bande di briganti, formate in gran parte da contadini, ex soldati borbonici, diedero vita a forme di guerriglia violentissima, impegnando le forze del nuovo Regno d'Italia e battendole ripetutamente. In molti centri del sud fu rialzata la bandiera borbonica. Per combattere i briganti e insorti il Governo approv\u00f2 la legge Pica e rispose anche ordinando esecuzioni sommarie anche di civili e l'incendio di interi paesi. Il luogotenente di Napoli, Gustavo Ponza di San Martino, che aveva tentato nei mesi precedenti una pacificazione, venne sostituito dal generale Enrico Cialdini, che ricevette dal governo centrale pieni poteri per fronteggiare la situazione e reprimere la rivolta.\nIl fenomeno assunse, secondo alcuni studiosi, i connotati di una vera e propria guerra civile, che costrinse lo stato italiano ad impiegare circa 120.000 soldati per reprimere la ribellione nelle provincie meridionali. Fu combattuta con ferocia da entrambe le parti e di cui fece le maggiori spese come sempre la popolazione civile: una triste situazione che si ripet\u00e9 continuamente per tutta la durata della guerra civile era il saccheggio di un paese da parte delle bande di ribelli, seguito dall'intervento dell'esercito alla ricerca di collaborazionisti, che comportava sistematicamente un secondo saccheggio, la distruzione degli edifici che venivano dati alle fiamme, esecuzioni sommarie e spesso la dispersione dei sopravvissuti.\nIl Presidente Giorgio Napolitano, ricorda in occasione del 150\u00ba Anniversario dell'Unit\u00e0 d'Italia che \"fu debellato il brigantaggio nell'Italia meridionale, anche se pagando la necessit\u00e0 vitale di sconfiggere quel pericolo di reazione legittimista e di disgregazione nazionale col prezzo di una repressione talvolta feroce in risposta alla ferocia del brigantaggio e, nel lungo periodo, col prezzo di una tendenziale estraneit\u00e0 e ostilit\u00e0 allo Stato che si sarebbe ancor pi\u00f9 radicata nel Mezzogiorno\".\nD'altra parte resta il grosso problema del brigantaggio, cosiddetto legittimista, che \u00e8 stato praticamente inesistente nella parte centro-settentrionale della penisola italiana, annessa anche con la forza delle armi come per il meridione, fatto che Massimo D'Azeglio aveva gi\u00e0 rilevato nel 1861 e che poneva l'esistenza di un divario culturale nei confronti dello stato italiano.\nInizio dell'emigrazione meridionale.\nLa grande emigrazione meridionale ha inizio solo alcuni decenni dopo l'unit\u00e0 d'Italia, laddove nella prima met\u00e0 del XIX secolo aveva gi\u00e0 riguardato diverse zone del Nord, in particolare del Piemonte, del Comacchio e del Veneto. Le ragioni storiche della prima emigrazione meridionale della seconda met\u00e0 del XIX secolo sono da ritrovare per letteratura diffusa sia per la crisi delle campagne e del grano, sia per la situazione di impoverimento economico che colpisce il Sud all'indomani dell'unit\u00e0, quando gli investimenti industriali si concentrano nel Nord, nonch\u00e9 per altri fattori.\nL'emigrazione meridionale \u00e8 fenomeno che segue diverse ondate storiche di partenze e differenti mete geografiche nei diversi periodi. \u00c8 fenomeno che non si arresta nelle statistiche nemmeno nell'attualit\u00e0 quando l'emigrazione si caratterizza per un notevole flusso di spostamento geografico di laureati e professionisti meridionali, qualificandosi come emigrazione intellettuale, al di l\u00e0 dei normali flussi di mobilit\u00e0 della forza lavoro, che impoverisce ulteriormente il substrato sociale e culturale delle regioni meridionali.\nL'inchiesta Sonnino-Franchetti e la scoperta della questione meridionale.\nNel 1875, a seguito di un peggioramento della situazione dell'ordine pubblico nelle regioni del Mezzogiorno e in Sicilia, il Governo propose al Parlamento l'adozione di provvedimenti eccezionali di pubblica sicurezza. Durante il dibattito in aula, e mentre infuocavano le polemiche nel Paese, fu deciso di subordinare l'adozione dei provvedimenti all'esecuzione di un'inchiesta sulle condizioni economiche e sociali della Sicilia, che fu affidata a un gruppo di parlamentari (della Destra e della Sinistra) e di magistrati e svolta tra il 1875 e il 1876. I risultati furono pubblicati e poi ristampati pi\u00f9 volte, anche insieme agli atti preparatori, ma vennero sottovalutati dall'opinione pubblica e dalla classe politica del tempo.\nNel 1877 i professori universitari ed esponenti della Destra storica Leopoldo Franchetti e Sidney Sonnino, anche per replicare all'inchiesta \"ufficiale\", pubblicarono la loro \"inchiesta in Sicilia\" con cui per la prima volta richiamarono l'attenzione pubblica sulla durezza delle condizioni di vita in alcune regioni del Sud e lo sfruttamento del lavoro dei fanciulli siciliani nelle zolfare.\nL'avventura coloniale e la guerra commerciale con la Francia.\nL'emergere dell'Italia come uno stato unitario aveva indotto a perseguire una politica estera aggressiva sullo scacchiere europeo piuttosto che a concentrarsi nel risolvere le contraddizioni interne. Le conseguenze della terza guerra di indipendenza, gli attriti per l'annessione dello Stato Pontificio e interessi contrastanti in Tunisia portarono l'Italia ad allontanarsi dal tradizionale alleato francese e ad avvicinarsi a Germania ed Austria nella Triplice Alleanza.\nGi\u00e0 tra il 1877 e il 1887 (Governi Depretis) l'Italia aveva adottato nuove leggi di matrice protezionistica sulle tariffe doganali, per proteggere la propria debole industria.\nQueste leggi andavano a svantaggio delle esportazioni agricole del Sud, avvantaggiando la produzione industriale concentrata al Nord e creando le premesse per corrotte commistioni tra politica e economia. Secondo Giustino Fortunato con questi provvedimenti si determinava il definitivo crollo degli interessi meridionali di fronte a quelli dell'Italia settentrionale.\nNella stessa direzione Luigi Einaudi sottoline\u00f2 come la \"forte barriera doganale\" del periodo post-unitario assicur\u00f2 alle industrie del Settentrione \"il monopolio del mercato meridionale, con la conseguenza di impoverire l'agricoltura\".\nLa prima guerra mondiale.\nCon la Prima guerra mondiale il relativo sviluppo del nord, fondato sull'industria, venne favorito dalle commesse belliche, mentre al sud, il richiamo alle armi dei giovani lasci\u00f2 nell'incuria i campi, privando le loro famiglie di ogni sostentamento, in quanto in assenza degli uomini al fronte, le donne meridionali non erano abituate a lavorare la terra, come invece facevano le donne contadine del centro-nord, infatti nel Sud i terreni coltivabili erano spesso lontani dalle abitazioni, che erano situate nei paesi e anche volendo le donne meridionali non avrebbero potuto accudire alle faccende domestiche e al tempo stesso coltivare il terreno, cosa invece possibile nel Nord e Centro Italia, dove i contadini vivevano nelle case coloniche a pochi metri dai terreni da coltivare. \nA guerra finita, poi, fu la borghesia imprenditoriale del nord a profittare dell'allargamento dei mercati e delle riparazioni di guerra, in questo caso anche perch\u00e9 i danni del primo conflitto mondiale erano stati provocati soprattutto nell'area centro-orientale del paese confinante con l'Austria.\nIl ventennio fascista.\nLo Stato fascista era interessato ad allargare il proprio consenso mediante una crescita economica che sostenesse la sua politica espansionista. A tal fine promosse una serie di opere pubbliche attraverso vari organismi quali l'Istituto per la Ricostruzione Industriale (IRI) e l'Istituto Mobiliare Italiano (IMI), per dotare di infrastrutture i territori pi\u00f9 depressi del Meridione. Vennero migliorati due porti (Napoli e Taranto), costruite alcune strade, ferrovie e canali, intrapresa la costruzione di un grande acquedotto (quello del Tavoliere Pugliese) e, soprattutto, ideato un ambizioso piano di bonifica integrale. Tuttavia si tratt\u00f2 di investimenti che soddisfacevano solo in minima parte le esigenze locali, con una ricaduta modesta sull'occupazione e distribuiti secondo criteri volti a produrre o consolidare il consenso verso il regime da parte delle popolazioni interessate e, nel contempo, a non ledere gli interessi di quei ceti, latifondisti e piccolo-borghesi, che costituivano lo zoccolo duro del fascismo nel Meridione. Ci\u00f2 fu particolarmente evidente nell'attuazione dell'imponente piano di bonifica, dove non si riuscirono ad armonizzare gli interessi contrastanti dei contadini, che richiedevano un trasferimento delle terre bonificate a loro favore, e dei vecchi proprietari terrieri, timorosi di venire espropriati. Si cerc\u00f2 invano di limitare l'influenza di questi ultimi e cos\u00ec \u00ab [...] la bonifica si arrest\u00f2 nel Mezzogiorno alla fase delle opere pubbliche, mentre tutti i fermenti che la miseria e i permanenti squilibri suscitavano, furono incanalati, in quegli anni, verso il mito dell'Impero.\u00bb\nAnche le politiche messe in atto in epoca fascista per incrementare la produttivit\u00e0 nel settore primario non furono coronate da successo: in particolare la politica agraria voluta da Mussolini danneggi\u00f2 profondamente alcune aree del Mezzogiorno. La produzione si concentr\u00f2 infatti soprattutto sul grano (battaglia del grano) a scapito di colture pi\u00f9 specializzate e redditizie che erano diffuse nelle aree pi\u00f9 fertili e sviluppate Meridione. Per quanto riguarda l'industria, questa visse durante il \"ventennio nero\" un lungo periodo di stagnazione nel Sud, rilevabile anche sotto il profilo occupazionale. Gli addetti al settore secondario nel Mezzogiorno costituivano infatti, nel 1911, il 20% sul totale nazionale e, quasi trent'anni pi\u00f9 tardi, tale percentuale non aveva subito mutamenti di rilievo. Nel 1938 i lavoratori dell'industria erano scesi infatti al 17,1%, ma, tenendo conto del minor peso demografico del Meridione e delle Isole rispetto alle altre due macroaree economiche del Paese a quella data, il rapporto fra costoro e quelli operanti nel resto d'Italia era rimasto praticamente invariato (nello stesso arco temporale la popolazione del Mezzogiorno era scesa dal 38% circa al 35,5% circa su quella totale dello Stato).\nSul finire degli anni trenta il fascismo diede nuovo impulso al suo impegno economico nel Meridione e in Sicilia, ma si tratt\u00f2 di un'iniziativa tesa ad accrescere gli scarsi consensi che il Regime godeva nel Mezzogiorno e a rendere pi\u00f9 popolare, nel Sud, la guerra mondiale che di l\u00ec a poco avrebbe travolto l'Italia.\nL'Italia fascista, quale Stato totalitario, fece ricorso a strumenti anche al di fuori dello Stato di diritto (tortura, leggi speciali) per combattere ogni forma di malavita organizzata nel Sud. Celebre fu la nomina di Cesare Mori, che venne poi chiamato \"Prefetto di ferro\" per i suoi duri metodi, quale prefetto di Palermo con poteri straordinari su tutta l'isola. Nonostante gli ottimi risultati conseguiti, la mafia non fu del tutto sradicata, tanto che si alle\u00f2 con gli anglo-americani durante la Seconda guerra mondiale ed ebbe contatti con alcuni esponenti del fascismo stesso (vedasi Alfredo Cucco e il Caso Tresca).\nLa seconda guerra mondiale.\nCon la Seconda guerra mondiale le disparit\u00e0, oltre che economiche, furono di carattere politico.\nNel 1943 gli alleati stavano preparando lo sbarco in Sicilia per invadere l'Italia, e trovarono un'alleata nella mafia tramite le famiglie operanti negli Stati Uniti, che si offr\u00ec di fornire informazioni strategiche e legittimazione morale agli invasori in cambio del controllo civile del sud Italia. Il comando alleato accett\u00f2, e cos\u00ec le zone via via conquistate da questi passarono sotto il controllo dei vari clan mafiosi, che approfittarono della fase per consolidare, anche militarmente, il loro potere. Al crollo dell'apparato repressivo statale consegu\u00ec il ritorno della questione del banditismo, soprattutto in Sicilia, dove certi suoi esponenti si collegarono ai movimenti politici indipendentisti, che chiedevano l'indipendenza dell'isola.\n Per finire la nuova costituzione repubblicana concesse una certa autonomia alla Sicilia, cosa che priv\u00f2 gli ultimi ribelli di ogni legittimazione politica. .\nLa Prima Repubblica.\nDopo la guerra la mafia acquist\u00f2 un enorme potere in alcune importanti regioni dell'Italia meridionale, prima in Sicilia e poi in Calabria e Campania.\nDella questione meridionale si discusse a lungo in Assemblea Costituente e fu previsto, proprio a sottolineare la dimensione nazionale e costituzionale del tema, nell'articolo 119 della Costituzione, che \"Per provvedere a scopi determinati, e particolarmente per valorizzare il Mezzogiorno e le Isole, lo Stato assegna per legge a singole Regioni contributi speciali\". Tale riferimento sar\u00e0 poi abrogato con la legge di revisione costituzionale n. 3/2001.\nA varie riprese il governo italiano destin\u00f2 fondi allo sviluppo del Mezzogiorno, creando pure un istituto finanziario chiamato Cassa del Mezzogiorno per gestirne i flussi. La mafia dal canto suo invest\u00ec i propri proventi illeciti in attivit\u00e0 legali. Ma tali movimenti finirono, rispettivamente, a dirottare denaro pubblico e a riciclare i proventi di crimini, e non a finanziare imprese produttive. Troppo spesso gli investimenti statali vennero utilizzati male, e troppo spesso servirono a creare stabilimenti industriali, da parte dei grandi gruppi pubblici e privati del nord, in aree mal servite dalle infrastrutture, con una sede dirigenziale situata spesso lontano dagli impianti di produzione, e che tuttavia approfittavano degli ingenti capitali pubblici ivi stanziati.\nInfatti molti gruppi industriali del nord furono incitati tramite sovvenzioni pubbliche a stabilirsi nel sud, ma tali scelte si rivelarono sotto certi aspetti antieconomiche, dato che molti di questi esperimenti industriali fallirono in breve tempo con il terminare delle sovvenzioni pubbliche. Le grandi aziende che aderivano a questi progetti e i partiti politici che li promuovevano, dal canto loro, approfittavano del contesto disagevole in cui operavano facendo ricorso a prassi clientelari nelle assunzioni, senza che venisse mai messa nessuna enfasi sulla produttivit\u00e0 o sul valore aggiunto dalle attivit\u00e0 imprenditoriali.\nQueste pratiche malsane, dette \"assistenzialistiche\", ebbero come conseguenza la profonda alterazione delle leggi di mercato e l'aborto di ogni possibile sviluppo economico delle aree pi\u00f9 depresse del paese. I capitali privati italiani evitavano il Mezzogiorno se non incoraggiati con lo stanziamento di ingenti fondi pubblici, considerando che ogni investimento effettuato in chiave produttiva, non sovvenzionato dallo stato, fosse destinato alla perdita. Bench\u00e9 oggigiorno la situazione sia sensibilmente diversa, atteggiamenti clientelari perdurano ancora nella politica meridionale, e troppo spesso i grandi appalti pubblici del sud vengono affidati ai soliti grandi gruppi industriali.\nPer quanto riguarda lo sviluppo dell'economia privata del meridione bisogna sottolineare come negli anni del cosiddetto \"boom economico\", fino alla met\u00e0 degli anni '70, ci fu nel sud una intensa e costante crescita economica, che riusc\u00ec finalmente (dopo quasi un secolo) a ribaltare le tendenze dell'economia meridionale e riavvicinarla ai livelli del nord. Questo cambio di tendenza si interruppe bruscamente nei primi anni '70, dopo lo shock petrolifero, e da quel momento in poi il dualismo tra nord e sud torn\u00f2 a crescere. Negli ultimi anni tuttavia, a partire dal 2000, i dati raccolti ci dicono che lentamente l'economia meridionale sta riducendo nuovamente il divario.\nQuando il governo si ritrov\u00f2 a prendere provvedimenti legislativi o a negoziare accordi internazionali in ambito economico, l'attenzione si diresse, ancora, alle industrie del nord. Per esempio, quando negli anni quaranta e cinquanta emigranti italiani, soprattutto meridionali, incominciarono a raggiungere massivamente le miniere carbonifere del Belgio, il governo italiano chiese e ottenne da quello belga una tonnellata di carbone all'anno per ogni lavoratore espatriato, questo approvvigionamento non benefici\u00f2 le regioni d'origine dei minatori emigrati, essendo destinato alle fabbriche prevalentemente ubicate nelle aree settentrionali della nazione.\nNegli anni sessanta e settanta le aree industrializzate vissero un periodo di sviluppo economico, incentrato sull'esportazione di prodotti finiti, chiamato miracolo \u201citaliano\u201d. Il fenomeno attir\u00f2 manodopera dal Mezzogiorno, e interess\u00f2 per alcuni decenni anche lo stesso Mezzogiorno, ma la disparit\u00e0 dei due livelli di tenore di vita divent\u00f2 evidente e largamente discussa. In reazione, gli emigranti inviarono rimesse alle loro famiglie rimaste nel sud, e lo stato dedic\u00f2 finalmente importanti risorse allo sviluppo dei servizi essenziali, ma queste risorse non erano in grado di essere reinvestite in circoli produttivi, e servirono solamente ad aumentare, anche se di poco, il tenore di vita delle famiglie degli emigranti meridionali.\nA partire dagli anni ottanta l'organo giudiziario cerc\u00f2 un altro compito, e si focalizz\u00f2 sulla criminalit\u00e0 organizzata. Evoluzioni sociali come l'individualismo e la spettacolarizzazione della vita pubblica contribuirono a creare condizioni tali per cui il sistema di potere utilizzato dalla classe dirigente incominci\u00f2 a rivelare delle crepe. Varie leggi rinforzarono la lotta contro la corruzione e la criminalit\u00e0: una che confermava la separazione del potere giudiziario da quello esecutivo, un'altra che istituiva sconti di pena e altri vantaggi agli accusati che collaborano con le indagini in corso, ed infine una che individuava nell'appartenenza ad un'associazione mafiosa un reato pi\u00f9 grave rispetto alla semplice associazione per delinquere. Tutto questo permise negli anni ottanta di arrivare ad ottenere alcuni progressi nella lotta antimafia.\nIl meridione contemporaneo.\nIn questo periodo viene intrapreso un parziale risanamento del debito pubblico accumulato dalle amministrazioni precedenti, impresa che si accompagna a riduzioni e razionalizzazioni della spesa pubblica.\nL'Unione europea accompagna parzialmente questo processo finanziando progetti imprenditoriali a carattere sociale, ecologico o culturale, ma queste iniziative non sono di natura tale da creare meccanismi di autofinanziamento, e i vantaggi derivati sono molto ridotti. Al riguardo \u00e8 importante ricordare che l'Abruzzo differentemente da tutte le altre regioni del meridione, \u00e8 uscita dal cosiddetto, ed ormai passato, \"obiettivo 1\".\nA seguito della soppressione della Cassa del Mezzogiorno, attualmente il meridione beneficia di Invitalia - Agenzia nazionale per l'attrazione degli investimenti e lo sviluppo d'impresa S.p.A. e talvolta anche di agevolazioni contributive per l'assunzione di personale giovane, tramite sgravi, bonus e decontribuzione per favorire l'occupazione nelle imprese situate nel sud Italia. Per seguire le questioni relative al mezzogiorno esistono anche gli istituti Svimez e Formez. \nIn termini assoluti la situazione economica del meridione \u00e8 indubbiamente migliorata negli ultimi sessant'anni; in termini relativi, per\u00f2, il divario con il nord \u00e8 drasticamente aumentato a partire dagli anni '70 del '900.\nAncora oggi vari problemi strutturali ipotecano le sue possibilit\u00e0 di progresso economico: la carenza d'infrastrutture, la presenza di un sistema bancario poco attento alle esigenze del territorio (le vecchie grandi Banche del sud, a partire dagli anni '90, sono state via via inglobate nei grandi gruppi del nord, come ad esempio il Banco di Napoli), i ritardi di una pubblica amministrazione spesso pletorica, l'emigrazione di tanti giovani che a causa della limitata crescita economica non trovano un lavoro, e soprattutto l'infiltrazione della malavita organizzata nella vita politica ed economica del sud, fattore questo che rappresenta il principale freno alla crescita economica meridionale.\nStudi.\nGli aspetti socioculturali.\nLa questione meridionale non \u00e8 limitata alla sola diversa condizione di sviluppo economico tra il settentrione ed il meridione, in quanto il divario si estende anche a molti aspetti socio-culturali rilevati dai dati Istat, che investono i pi\u00f9 diversi argomenti e comportamenti sociali nella penisola.\nLo stesso Giustino Fortunato, nella frase all'inizio di questo argomento, affermava che, oltre che nel campo economico, esisteva \"[...] anche una profonda diversit\u00e0 fra le consuetudini, le tradizioni, il mondo intellettuale e morale.\" Anche lo scrittore Giuseppe Tomasi di Lampedusa, nel suo famoso romanzo Il Gattopardo, rappresenta il differente atteggiamento culturale siciliano ed in generale meridionale, nei confronti dei cambiamenti apportati dall'unit\u00e0 d'Italia.\nIl dibattito storiografico.\nLa questione meridionale \u00e8 stata oggetto di molteplici studi nel corso del tempo, con conclusioni non convergenti, ed \u00e8 tutt'oggi motivo di accesso dibattito tra storici, economisti e politici.&lt;br&gt;\nNegli ultimi anni delle ricerche economiche hanno indicato la nascita della questione meridionale nella parte finale del XIX secolo. Tuttavia, anche il marxista Antonio Gramsci, pur critico nei confronti dello stato italiano, attribuiva l'esistenza del divario, gi\u00e0 dal 1860, principalmente a causa dei molti secoli di diversa storia del nord della penisola rispetto al sud, definiti due tronconi \"antitetici\", che si riunivano dopo 1000 anni, come il Gramsci stesso evidenzia nella sua opera \u201cLa questione meridionale - Il Mezzogiorno e la guerra 1, pag. 5).\nLa tesi revisionista, che vedrebbe il Sud ostile ai Savoia dopo l'Unit\u00e0, non spiega il fatto che, durante il referendum Monarchia-Repubblica del 1946, fu proprio il Sud a votare a grande maggioranza in favore della monarchia Sabauda, mentre il Nord vot\u00f2 Repubblica, inoltre dal 1946 al 1972 i partiti monarchici, poi confluiti nel Partito Democratico Italiano di Unit\u00e0 Monarchica (PDIUM), ottenevano ancora consensi soprattutto nel Meridione e a Napoli, dove, in occasione del referendum del 1946, diversi cittadini napoletani morirono in Via Medina, durante gli scontri in difesa della monarchia Sabauda, fatti noti come strage di via Medina.\nSi possono comunque distinguere tre approcci storiografici principali, che ricalcano in grosse linee dibattiti ideologici e politici pi\u00f9 ampi:\nMolti letterati - anche tra quelli gi\u00e0 citati, come Gramsci e Giustino Fortunato - riscontrarono pubblicamente la presenza di una vera e propria questione meridionale ma affermarono, altrettanto pubblicamente anche se poco o per nulla diffuso, che essa era dovuta alla disparit\u00e0 di trattamento tra Italia del nord e Italia del Sud, quest'ultima sfruttata fino all'inverosimile tanto che buona parte dei suoi figli emigrarono lasciando la propria terra per cercare fortuna all'estero.\nLa storiografia revisionista sostiene la tesi dello sfruttamento del Sud a vantaggio del Nord, in particolare il fatto che, il cosiddetto triangolo industriale \u201cTorino-Milano-Genova\u201d si sarebbe sviluppato economicamente sottraendo risorse al Meridione, senza per\u00f2 spiegare come le province del Nord-Est e dell'Italia Centrale, pur senza ricevere aiuti, si siano sviluppate economicamente nel tempo in maniera prossima e, in diversi casi, anche superiore ad alcune aree industriali del suddetto triangolo industriale \u201cTorino-Milano-Genova\u201d come risulta dai seguenti dati Unioncamere e ISTAT.\nIn particolare la storiografia revisionista non spiega lo sviluppo economico delle regioni appartenenti all'ex Stato Pontificio, monarchia teocratica assoluta antiliberale e quindi stato profondamente diverso dal Regno di Sardegna, dove dopo il 1860 non si verificarono episodi di brigantaggio, n\u00e9 rivolte anti-sabaude, con le popolazioni ex pontificie che si adattarono presto alle nuove e profondamente diverse norme dello Stato Italiano unitario, crescendo lentamente, ma progressivamente fino a raggiungere negli ultimi decenni del novecento, uno sviluppo economico-produttivo prossimo a diverse province settentrionali padane e in alcuni casi, anche maggiore, come risulta dai dati Istat ed Unioncamere sopra indicati.\nL'argomento \u201cLa Questione Meridionale\u201d, introdotto in epigrafe con una famosa affermazione dello storico e politico meridionale Giustino Fortunato, pu\u00f2 essere storicamente compreso anche citando la famosa frase del politico e patriota torinese Massimo d'Azeglio: \nLe ricerche storiche.\nSecondo le ricostruzioni di Nitti le consistenti ricchezze del regno, oltre a contribuire in modo preponderante alla formazione dell'erario nazionale, furono destinate prevalentemente al risanamento delle finanze di regioni settentrionali compromesse dalla sproporzionata spesa pubblica sostenuta dal Regno di Sardegna in quegli anni, cio\u00e8 allo sviluppo delle province del cosiddetto \"triangolo industriale\".\nIl debito pubblico piemontese crebbe nel decennio precedente al 1860 del 565%, producendo come effetto un aumento delle tasse (furono introdotte negli stati sardi 23 nuove imposte negli anni cinquanta dell'Ottocento), la vendita dei beni demaniali (come lo stabilimento siderurgico di Sampierdarena) e la necessit\u00e0 di contrarre grandi prestiti, rimettendo in questo modo le sorti dello Stato sabaudo nelle mani di alcuni grandi banchieri (come i Rothschild). Al contrario nello Stato borbonico, riporta Giacomo Savarese (Ministro e Consigliere di Stato nel 1848), il debito pubblico corrispondeva al 16,57% del PIL ed esistevano solo 5 tasse tramite le quali le rendite pubbliche in quegli anni aumentarono da 16 milioni a 30 milioni di ducati \"per effetto del crescere della ricchezza generale\"..\nOccorre per\u00f2 considerare che, negli anni successivi all'unit\u00e0, vennero realizzate nel meridione grandi opere pubbliche, tra le quali il potenziamento della preesistente scarsa rete stradale meridionale e in particolare la costruzione di una rete ferroviaria, prima del 1860 limitata a circa soli 100\u00a0km attorno a Napoli. Il costo globale di queste opere fu molto elevato, come risulta da Storia delle ferrovie in Italia.\nRecenti ricerche hanno evidenziato come prima dell'Unit\u00e0 non esistessero sostanziali differenze economiche tra sud e nord in termini di prodotto pro capite e industrializzazione, bench\u00e9 esistessero comunque gravi criticit\u00e0 negli indicatori sociali del Mezzogiorno (istruzione, speranza di vita, povert\u00e0), dovuti alla generale arretratezza del territorio meridionale e del resto dell'Italia rurale. Altri autori hanno espresso critiche nei confronti della tesi che non esistevano differenza economiche sostanziali tra il settentrione ed il meridione al momento dell'unit\u00e0. \nSecondo altri studi al momento dell'unificazione la differenza in termini di reddito pro-capite sarebbe stata stimata nel 15-20% maggiore nel nord rispetto al sud, dato che si ricava non solo dall'analisi del numero degli occupati, bens\u00ec anche delle dimensioni e delle capacit\u00e0 competitive degli stabilimenti industriali. Altri studi stimano la differenza del reddito pro-capite del 25% maggiore nella parte nord-ovest rispetto a quella meridionale.\nIl divario economico vero e proprio cominci\u00f2 ad approfondirsi invece negli ultimi anni dell'XIX secolo, allargandosi da quel momento in poi fino a creare l'attuale dualismo tra centro-nord e Mezzogiorno, come venne messo in evidenza proprio in quel periodo da politici e studiosi del sud come Sidney Sonnino, Giustino Fortunato, Gaetano Salvemini, Guido Dorso, Francesco Saverio Nitti e Antonio Gramsci. Le difficolt\u00e0 economiche e le speranze deluse del proletariato meridionale negli anni successivi all'Unit\u00e0 d'Italia furono all'origine della lotta armata che infiamm\u00f2 le campagne dell'ex regno borbonico, definita \"lotta al brigantaggio\". La povert\u00e0 port\u00f2 inoltre alla formazione di un massiccio flusso migratorio, assente in epoca preunitaria. Il declino economico del sud divenne percepibile anche a causa delle diverse proporzioni che assunse il flusso migratorio tra le varie parti del paese: se nel periodo 1876-1900, su un totale di 5.257.911 espatriati, la gran parte degli emigrati all'estero furono abitanti delle regioni centro-settentrionali (il 70,8% part\u00ec dal centro-nord e il 29,2% dal centro-sud), in quello 1900-1915, su un totale di 8.769.785 esuli, la tendenza si invert\u00ec ed \"il primato migratorio pass\u00f2 alle regioni meridionali\", con una riduzione degli emigrati settentrionali e una crescita di quelli dal Mezzogiorno (il 52,7% part\u00ec dal centro-nord e il 47,3% dal centro-sud): in particolare, su meno di nove milioni di emigrati, quasi tre milioni provenivano da Campania, Calabria e Sicilia.\nLo stesso Giustino Fortunato, bench\u00e9 avesse posizioni molto critiche nei confronti delle politiche borboniche e fosse un fervido fautore dell'unit\u00e0 nazionale, sostenne che il danno maggiore inflitto all'economia del Mezzogiorno dopo l'unit\u00e0 d'Italia fu causato dalla politica protezionistica adottata dallo Stato italiano nel 1877 e nel 1887, che a sua detta determin\u00f2 \"il fatale sagrifizio degl'interessi del sud\" e \"l'esclusivo patrocinio di quelli del nord\", in quanto cristallizz\u00f2 il monopolio economico del nord sul mercato italiano. A supporto di questa tesi ci sono gli studi condotti dallo storico dell'agricoltura italiana Emilio Sereni, il quale individuava l'origine dell'attuale questione meridionale nel contrasto economico tra nord e sud che si venne a creare in seguito all'unificazione dei mercati italiani negli anni immediatamente successivi alla conquista militare del reame, affermando che: \"Il Mezzogiorno diviene, per il nuovo Regno d'Italia, uno di quei Nebenlander (territori dipendenti), di cui Marx parla a proposito dell'Irlanda nei confronti dell'Inghilterra, dove lo sviluppo capitalistico industriale viene bruscamente stroncato a profitto del paese dominante\". Gradualmente le manifatture e le fabbriche del Mezzogiorno decaddero: l'industria locale cedette sotto i colpi combinati dell'industria forestiera e soprattutto di quella settentrionale, che grazie a politiche protezionistiche venne messa dai governi del tempo nelle condizioni ottimali per poter conquistare il monopolio del mercato nazionale. Il sud quindi fu avviato ad un processo di agrarizzazione, e la massa di lavoro che gli operai e le popolazioni contadine impiegavano in altri tempi nelle lavorazioni connesse all'industria rest\u00f2 inutilizzata, provocando un marasma non solo industriale ma anche agrario. Se nelle campagne il malcontento delle masse contadine prendeva la via della rivendicazione legittimista, nei centri industriali del vecchio reame si verific\u00f2 in quegli anni la nascita di nuclei socialisti ed anarchici (\u00e8 da ricordare che le prime sezioni italiane ad aderire all'Internazionale nacquero a Napoli e a Castellammare pochi mesi dopo la nascita dell'organizzazione a Londra) a cui aderirono operai e giovani intellettuali di estrazione borghese (come Carlo Cafiero, Emilio Covelli, Francesco Saverio Merlino, Errico Malatesta ed Antonio Labriola).\nQuesto processo avvenne gradualmente nei primi decenni di vita del Regno d'Italia, e gi\u00e0 nel 1880 l'industria italiana era ormai per gran parte concentrata nel triangolo industriale. La questione meridionale emerse durante il processo di formazione e di assestamento del mercato nazionale. Essa, con i suoi vizi d'origine, acquist\u00f2 un'acutezza sempre maggiore nel corso dello sviluppo capitalistico dell'economia italiana, complicandosi a mano a mano di nuovi fattori sociali e politici.\nLa teoria dello sviluppo del Nord a danno del Sud, in particolare il fatto che, il cosiddetto triangolo industriale \u201cTorino-Milano-Genova\u201d si sarebbe sviluppato economicamente sottraendo risorse al Meridione, non spiega come le province del Nord-Est e dell'Italia Centrale, pur senza ricevere aiuti, si siano sviluppate economicamente nel tempo in maniera prossima e, in diversi casi, anche superiore ad alcune aree industriali del suddetto triangolo industriale \u201cTorino-Milano-Genova\u201d come risulta dai seguenti dati Unioncamere e ISTAT.\nLa storiografia classica sostiene la tesi che considera il divario Nord-Sud preesistente all'Unit\u00e0 e provocato principalmente dalla diversa storia dei due territori, gi\u00e0 a partire dalla caduta dell'impero romano, differenza che sarebbe aumentata a partire dal 1.300.\nIl divario infrastrutturale e industriale nel 1860-61.\nLa rete stradale.\nNel 1860 la rete stradale del Centro-Nord era stimata di circa 75.500\u00a0km rispetto ai 14.700\u00a0km del Meridione ed isole, per una densit\u00e0 corrispondente di 626\u00a0km per 1.000\u00a0km\u00b2 nel Centro Nord rispetto ai soli 108\u00a0km nel Meridione.\nLa siderurgia.\nNel 1860 l'intera siderurgia italiana produceva 18.500 tonnellate di lavorati in ferro, dei quali 17.000 prodotti nel Settentrione e solo 1.500 nel Meridione.\nLa rete ferroviaria.\nNel 1861 dei 2.500\u00a0km di ferrovie esistenti, 869 erano in Piemonte, 756 nel Lombardo Veneto, 361 in Toscana, mentre nel Regno delle Due Sicilie erano in esercizio solo 184\u00a0km nei dintorni di Napoli, con il resto del Sud totalmente privo di binari ferroviari.\nL'esistenza del divario economico-produttivo nord-sud, anteriormente al 1860, \u00e8 attestata anche da altri autori: Carlo Afan de Rivera, importante funzionario dell'amministrazione borbonica, con le sue \"Considerazioni su i mezzi da restituire il valore proprio ai doni che la natura ha largamente conceduto al Regno delle Due Sicilie\", descrive la situazione dell'agricoltura nel Sud preunitario e il grande ritardo economico di partenza con cui il Mezzogiorno d'Italia si trovava nel momento dell'unificazione.\nAnche il marxista Antonio Gramsci, pur critico con i governi sabaudi, attribu\u00ec il manifestarsi della Questione meridionale principalmente ai molti secoli di diversa storia dell'Italia meridionale, rispetto alla storia dell'Italia settentrionale, come chiaramente esposto nella sua opera \"La questione meridionale\". \nIn relazione alla problematica della questione meridionale, esiste anche la tesi sostenuta dal politologo statunitense Edward C. Banfield (1916 - 1999), secondo la quale l'arretratezza del meridione sarebbe dovuta al cosiddetto familismo amorale, un tipo di societ\u00e0 basata su una concezione estremizzata dei legami familiari, che va a danno della capacit\u00e0 di associarsi e dell'interesse collettivo, spiegata nel suo libro \" The Moral Basis of a Backward Society\" del 1958 (trad. it.: \" Le basi morali di una societ\u00e0 arretrata\", Ed. Simon &amp; Shuster 1976)..\nIl politologo statunitense Robert D. Putnam propone tesi simili a quelle di Edward C. Banfield nel suo libro \" La tradizione civica nelle regioni italiane\", Mondadori, Milano, 1993., sostenendo come la mancanza di senso civico produca effetti negativi nei confronti dello sviluppo e dell'efficienza delle istituzioni e quindi come le regioni con poco senso civico siano pi\u00f9 arretrate, anche economicamente, rispetto alle regioni con maggiore senso civico.\nStudiosi del fenomeno.\nVari studiosi e uomini politici hanno affrontato la Questione meridionale, cercando le cause dei problemi del sud. Ecco i pi\u00f9 noti."}
{"id": "2233487", "revid": "57342", "url": "https://it.wikipedia.org/wiki?curid=2233487", "title": "Egon von F\u00fcrstenberg", "text": "Biografia.\nInfanzia.\nIl principe Eduard Egon Peter Paul Giovanni von und zu F\u00fcrstenberg era figlio di Tassilo F\u00fcrstenberg e della sua prima moglie, Clara Agnelli, sorella di Gianni e Umberto Agnelli. Egon aveva una sorella maggiore, Ira, ed un fratello minore, Sebastian. La seconda moglie del padre, Cecilia Amelia Hudson Blaffer, gli diede due fratellastri. \nEgon von F\u00fcrstenberg nacque a Losanna in Svizzera, fu battezzato da Angelo Giuseppe Roncalli (futuro papa Giovanni XXIII che all'epoca era nunzio apostolico in Francia) e crebbe a Venezia. \nCarriera nella moda.\nCominci\u00f2 a lavorare nel campo della moda presso Macy's, studiando contemporaneamente alla Parson's School of Design. Cominci\u00f2 a disegnare collezioni moda femminili per taglie forti, ed in seguito espanse la propria produzione al \"pr\u00eat-\u00e0-porter\" e ai profumi, licenziando anche una linea di alta moda, con sede a Roma.\nMatrimonio.\nIl 16 luglio 1969 spos\u00f2 Diane Simone Michelle Halfin, nonostante le opposizioni degli altri membri della famiglia F\u00fcrstenberg, che obiettavano sul fatto che Diane fosse ebrea. La coppia ebbe due figli, il principe Alexandre Egon (1970) e la principessa Tatiana Desir\u00e9e (1971), ma in seguito divorzi\u00f2. \nAnche Diane von F\u00fcrstenberg intraprese la carriera di stilista, ottenendo un grande successo con la propria casa di moda. Nel 2000 in occasione del World Gay Pride di Roma, Egon dichiar\u00f2 pubblicamente la propria bisessualit\u00e0 in un'intervista al quotidiano \"La Repubblica\".\nUltimi anni e morte.\nF\u00fcrstenberg scrisse due libri: \"The Power Look\", (pubblicato in Italia col titolo \"Il vero signore si veste\", Longanesi, 1988) una guida alla moda ed al buon gusto, e \"The Power Look at Home: Decorating for Men\", un libro sull'arredamento. Von F\u00fcrstenberg cre\u00f2 anche un brand di design d'interni nel 1981. Egon von F\u00fcrstenberg mor\u00ec all'ospedale \"Spallanzani\" di Roma l'11 giugno 2004, solamente 15 giorni dopo lo zio Umberto Agnelli, che mor\u00ec il 27 maggio 2004. il decesso fu causato da un tumore al fegato, conseguente ad un'epatite C contratta negli anni settanta. Lo stilista \u00e8 sepolto nella tomba di famiglia a Strobl nel Salzkammergut in Austria.\nDiscendenza.\nIl principe Egon e Diane Halfin ebbero due figli:"}
{"id": "2233492", "revid": "339392", "url": "https://it.wikipedia.org/wiki?curid=2233492", "title": "Israeli Sea Corps", "text": ""}
{"id": "2233494", "revid": "2014155", "url": "https://it.wikipedia.org/wiki?curid=2233494", "title": "Luisa d'Asburgo-Lorena", "text": "Suo padre, Ferdinando IV, fu l'ultimo Granduca di Toscana prima dell'Unit\u00e0 d'Italia. Sua madre, Alice, apparteneva al ramo ducale dei Borbone-Parma, che furono deposti nel 1859. L'arciduchessa Luisa si spos\u00f2 con l'erede al trono di Sassonia, ma non arriv\u00f2 mai a portare il titolo di \"Regina consorte\", dato che divorzi\u00f2 prima della sua ascesa al trono.\nBiografia.\nInfanzia.\nL'arciduchessa Luisa nacque nella citt\u00e0 austriaca di Salisburgo nel 1870. Fu la secondogenita dei dieci figli che ebbero i suoi genitori, anche se due di loro morirono nell'infanzia. \nSuo padre, Ferdinando IV di Toscana, apparteneva al ramo degli Asburgo che governarono il Granducato di Toscana ininterrottamente dal 1737. Ferdinando IV, che fu inoltre Arciduca d'Austria, si proclam\u00f2 granduca in esilio dopo l'abdicazione forzata di suo padre, Leopoldo II, nel 1859. Tutti gli sforzi per recuperare il trono furono inutili, e Ferdinando e la sua famiglia si videro obbligati a vivere esiliati per sempre. Data la parentela con l'imperatore d'Austria, la famiglia visse nell'impero austro-ungarico.\nNel 1868 Ferdinando di Toscana spos\u00f2 la principessa Alice di Parma, figlia del penultimo duca di Parma, Carlo III, e di Luisa Maria di Francia, nipote del re Carlo X di Francia. Come gli Asburgo di Toscana, anche la famiglia di Alice era stata deposta durante l'unificazione italiana.\nL'arciduchessa Luisa era quindi imparentata con alcune delle famiglie pi\u00f9 potenti d'Europa e nelle sue vene scorreva il sangue di alcune dinastie come quelle dei Savoia e dei Borbone. Tra i suoi cugini possiamo citare Maria Luisa di Parma, moglie di Ferdinando di Sassonia-Coburgo, principe di Bulgaria; Zita di Parma, ultima imperatrice consorte d'Austria; Felice di Parma, marito della Granduchessa di Lussemburgo e Giacomo di Borbone, duca di Madrid e pretendente carlista al trono di Spagna.\nLuisa ebbe otto fratelli minori, due di quali morirono in tenera et\u00e0. Tutti nacquero a Salisburgo e crebbero alla corte di Vienna sotto la tutela del loro lontano cugino, l'imperatore Francesco Giuseppe I d'Austria.\nPrincipessa ereditaria di Sassonia.\nA Vienna, il 21 novembre 1891, spos\u00f2 il principe ereditario di Sassonia Federico Augusto. Luisa fu molto popolare in Sassonia, soprattutto perch\u00e9 rifiutava di seguire l'etichetta della corte sassone e ci\u00f2 la port\u00f2 a litigare pi\u00f9 volte col suocero, Giorgio di Sassonia. I legami con la famiglia acquisita si incrinarono a tal punto che, il 9 dicembre 1902, Luisa lasci\u00f2 la Sassonia senza i suoi figli, sebbene fosse incinta della sua ultima bambina. Per un po' di tempo visse con l'istitutore francese dei figli, Andr\u00e9 Giron, che fu erroneamente ritenuto il padre della sua ultima figlia, Monica.\nDivorzi\u00f2 dal marito l'11 febbraio 1903 in virt\u00f9 di un decreto reale emanato dal suocero. Dopo lunghe trattative, l'ultima figlia di Luisa e di Federico Augusto fu inviata a Dresda perch\u00e9 vivesse a corte e fosse allevata come membro della famiglia reale di Sassonia. Luisa tent\u00f2 di ritornare a Dresda, ma i ministri di suo marito le impedirono di vedere i suoi figli. L'arciduchessa ebbe il permesso di rivederli durante una visita privata all'ambasciata sassone nel 1906. In seguito nessuno dei figli di Luisa, nelle sue memorie, parl\u00f2 male della madre.\nSecondo matrimonio.\nIl 25 settembre 1907, a Londra, spos\u00f2 il musicista italiano Enrico Toselli. I due ebbero un solo figlio e divorziarono dopo cinque anni. L'imperatore Francesco Giuseppe, che non aveva riconosciuto il divorzio civile di Luisa, in qualit\u00e0 di capo della Casa d'Asburgo priv\u00f2 l'arciduchessa dei suoi titoli e delle sue dignit\u00e0 imperiali. Luisa, dopo suo zio Giovanni, era il secondo membro del ramo toscano degli Asburgo a portare lo scandalo in famiglia. Suo padre allora, in veste di ex-granduca di Toscana, la cre\u00f2 \"Contessa di Montignoso\".\nUltimi anni e morte.\nNel 1911 Luisa ruppe il silenzio e pubblic\u00f2 le sue memorie, nelle quali incolpava delle sue disgrazie il suocero e i politici sassoni che, a suo parere, temevano di perdere le loro posizioni una volta che ella fosse divenuta regina. In tutto il libro, ella afferm\u00f2 che la sua popolarit\u00e0 superava quella di suo suocero e quella del marito e, a sostegno di ci\u00f2, vi sono forti prove. Luisa attribu\u00ec la sua popolarit\u00e0, che le aveva alienato la famiglia reale e i ministri, alla sua protratta insistenza nell'ignorare il galateo della corte sassone e, forse per mostrarsi come vittima, si paragon\u00f2 alla sua famosa parente Maria Antonietta, che disprezzava i rituali di corte a Versailles e che, come Luisa, ignorava i cortigiani che dipendevano da tali cerimonie per affermare il loro ruolo a corte. Luisa afferm\u00f2 anche che sua cognata Matilde tent\u00f2 di danneggiarla molto e che la sua fuga da Dresda fu dovuta al tentativo di suo suocero di internarla a vita nel manicomio di Sonnestein. Fu suo fratello ad aiutarla a fuggire.\nDopo il tracollo della monarchia asburgica nel 1918, Luisa divenne nota col titolo di \"Contessa d'Yvette\", un titolo di ancor minor valore rispetto a quello datole dal padre. Il suo ex-marito, Federico Augusto, non si rispos\u00f2 mai, poich\u00e9 credeva di essere, agli occhi della Chiesa di Roma, ancora sposato con Luisa. Quest'ultima mor\u00ec a Ixelles e le sue spoglie furono inumate nella chiesa di Erdlinge a Sigmaringen.\nDiscendenza.\nDal primo matrimonio con Federico Augusto III nacquer\u00f2 sette figli:\nDal secondo matrimonio con Enrico Toselli nacque un figlio:\nNote.\nLa sua sfortunata storia d'amore con Enrico Toselli divenne il soggetto del film \"Romanzo d'amore\" del 1950 diretto da Duilio Coletti e interpretato da Danielle Darrieux e Rossano Brazzi."}
{"id": "2233496", "revid": "85053", "url": "https://it.wikipedia.org/wiki?curid=2233496", "title": "Netherlands Coast Guard", "text": ""}
{"id": "2233497", "revid": "85053", "url": "https://it.wikipedia.org/wiki?curid=2233497", "title": "Prefettura Nazionale Navale", "text": ""}
{"id": "2233498", "revid": "767487", "url": "https://it.wikipedia.org/wiki?curid=2233498", "title": "Virtus Pallacanestro Bologna 1977-1978", "text": ""}
{"id": "2233499", "revid": "6923", "url": "https://it.wikipedia.org/wiki?curid=2233499", "title": "Strada Europea E59", "text": ""}
{"id": "2233500", "revid": "85053", "url": "https://it.wikipedia.org/wiki?curid=2233500", "title": "Uruguayan National Naval Prefecture", "text": ""}
{"id": "2233501", "revid": "131358", "url": "https://it.wikipedia.org/wiki?curid=2233501", "title": "H\u00e9ctor Pineda", "text": ""}
{"id": "2233510", "revid": "3115", "url": "https://it.wikipedia.org/wiki?curid=2233510", "title": "Eriberto I del Maine", "text": "Origine.\nFiglio secondogenito del conte del Maine, Ugo III (come risulta dal documento n\u00b0 IV del \"Cartulaire des abbayes de Saint-Pierre de la Couture et de Saint-Pierre de Solesmes\", in cui, assieme al padre, Ugo III fa una donazione al capitolo dell'abbazia stessa) e della moglie, di cui non si conosce n\u00e9 il nome n\u00e9 la casata.Ugo III era il figlio primogenito del conte del Maine, Ugo II (come risulta dal documento n\u00b0 I del \"Cartulaire du chapitre royal de Saint-Pierre-de-la-Cour du Mans\", in cui il conte Ugo II fece una donazione ai monaci ed ai canonici della Collegiale Saint-Pierre-La-Cour, che Ugo (Hugonis, filii ejus) controfirm\u00f2 assieme al padre, Ugo II (Hugoni comitis), al vescovo Sigfrido, e ad altri nobili) e dalla moglie, di cui non si conosce n\u00e9 il nome n\u00e9 gli ascendenti (secondo \"Les Seigneurs du Maine\", molto probabilmente, era una donna della casa di Vermandois).\nBiografia.\nNel 1013 circa, mor\u00ec suo fratello, Ugo, che era il primogenito, cosicch\u00e9 Eriberto divenne l'erede della contea.\nAlla morte di suo padre, Ugo III, nel 1015 circa, Eriberto eredit\u00f2 la contea del Maine, e, secondo le \"Chroniques d'Anjou\" il conte Eriberto gi\u00e0 definito \"Evigilans Canem\" governava il Maine (\"Cenomannicum consulatum regebat\"), sotto la sovranit\u00e0 del conte d'Angi\u00f2, Folco III Nerra.Secondo lo storico, Orderico Vitale, gli fu dato il soprannome di \"Cane Sveglio\", per la necessit\u00e0 di stare sempre in allerta, nello stato di perenne conflitto col conte d'Angi\u00f2, Folco III Nerra.L\"'Actus pontificum Cenomannis\" nel capitolo XXXX, ci conferma che Eriberto I resse la contea, nel periodo in cui era vescovo di Mans, Avesgaudo.\nEriberto, dopo essere divenuto conte, si avvicin\u00f2 a Folco III Nerra gli chiese di sostenerlo, nella guerra che aveva intrapreso contro il conte di Blois, Oddone II, e, alla battaglia di Pontlevoy, del 6 luglio 1016, vinta dagli angioini, l'apporto delle truppe di Eriberto fu decisivo. Dopo questa vittoria secondo il documento n\u00b0 IV del \"Cartulaire du chapitre royal de Saint-Pierre-de-la-Cour du Mans\" Eriberto fece una donazione alla cappella di Saint-Pierre-de-la-Cour.\nDopo la vittoria di Pontlevoy, a Eriberto fu permesso di battere moneta e gli furono concessi nuovi territori ed il permesso di fortificarli. In questo modo, la contea del Maine sentendosi rafforzata torn\u00f2 ad allearsi con la contea di Blois, contro il re di Francia, Roberto I, ed il conte d'Angi\u00f2, Folco III Nerra.Il vescovo di Le Mans, Avesgaudo, partigiano degli Angi\u00f2, fu costretto da Eriberto I a lasciare Mans, e si dovette rifugiare a la Fert\u00e9-Bernard, ai confini con il ducato di Normandia, e da l\u00ec lanci\u00f2 l'interdetto sulla contea del Maine.\nInfine, nel 1025, come narra Ademaro di Chabannes, nel par. 64,il conte Eriberto I fu attirato in un'imboscata dal conte d'Angi\u00f2, Folco III Nerra, che lo invit\u00f2 a Saintes, per un incontro chiarificatore sui loro dissidi; Eriberto vi si rec\u00f2, senza sospetti, ma appena vi giunse, fu catturato e incarcerato. Il piano di Folco prevedeva anche la cattura della contessa, la moglie di Eriberto, ma questa parte del piano non and\u00f2 a buon fine, per cui, dopo due anni di carcere, dopo aver subito molte umiliazioni, riusc\u00ec a tornare in libert\u00e0.\nEriberto I mor\u00ec nel 1035 circa e secondo il \"Martyrologe de la Couture\" mor\u00ec il 15 febbraio (XV Kal Mar) e gli successe il figlio, Ugo, sotto tutela del prozio, Eriberto \u00abBaco\u00bb del Maine (? - \u2020 ca. 1046).\nMatrimonio e discendenza.\nEriberto I, da una moglie di cui non si conosce n\u00e9 il nome n\u00e9 l'origine, ma, anche senza nominarla \u00e8 citata da Ademaro di Chabannes ebbe quattro figli:"}
{"id": "2233517", "revid": "913245", "url": "https://it.wikipedia.org/wiki?curid=2233517", "title": "Denis Alekseev", "text": ""}
{"id": "2233518", "revid": "181699", "url": "https://it.wikipedia.org/wiki?curid=2233518", "title": "Gran Buenos Aires", "text": ""}
{"id": "2233519", "revid": "339392", "url": "https://it.wikipedia.org/wiki?curid=2233519", "title": "Denis Aleksejev", "text": ""}
{"id": "2233521", "revid": "339392", "url": "https://it.wikipedia.org/wiki?curid=2233521", "title": "Denis Alexeev", "text": ""}
{"id": "2233528", "revid": "3115", "url": "https://it.wikipedia.org/wiki?curid=2233528", "title": "Marco Claudio Marcello (console 196 a.C.)", "text": "Biografia.\nMarcello \u00e8 nominato da Plutarco quando suo padre, che all'epoca era edile, accus\u00f2 il collega Scantinio Capitolino davanti al Senato di aver importunato suo figlio.\nLivio riporta cos\u00ec l'evento:\nQuesto evento sar\u00e0 ricordato dalla \"Lex Scantinia\" nel 149 a.C., chiamata cos\u00ec da Scantinio.\nCome i suoi coevi Marcello combatt\u00e9 nella Seconda guerra punica, probabilmente accompagnando suo padre in varie campagne militari (compresa la famosa campagna di Siracusa). Suo padre mor\u00ec in un agguato (nel 208 a.C.), quando lui era tribuno militare, il corpo gli venne successivamente restituito da Annibale.\nNel 204 a.C. Marcello era il tribuno della plebe incaricato di comandare una commissione (nella quale c'era anche Marco Porcio Catone) per investigare sulle spese fatte da Scipione l'Africano. La faccenda delle spese fu accantonata, il rapporto esistente tra Marcello e Scipione l'Africano \u00e8 poco chiaro (il padre di Marcello e lo zio di Scipione furono consoli insieme nel 222 a.C.).\nNel 189 a.C. fu eletto censore con Tito Quinzio Flaminino."}
{"id": "2233531", "revid": "1957733", "url": "https://it.wikipedia.org/wiki?curid=2233531", "title": "Frank Zagarino", "text": "Biografia e vita privata.\nFrank Zagarino \u00e8 nato a Los Angeles il 19 dicembre 1959 ed \u00e8 cresciuto a Miami dove ha frequentato il Miami Dade College; l'attore \u00e8 stato sposato con l'attrice Elizabeth Giordano con cui ha avuto due figli; attualmente \u00e8 divorziato, ed \u00e8 proprietario di una societ\u00e0 di noleggio di cineprese e attrezzature cinematografiche a New York; nel tempo libero pratica surf e palestra.\nCarriera.\n\u00c8 un attore di riferimento per il cinema d'azione americano che annovera noti personaggi come David Carradine con il quale Zagarino ha girato il film \"Project Eliminator\".\nLa sua carriera ha avuto inizio nel 1983, con il film \"Promesse, promesse\"; nel 1984 ha un ruolo nel film commedia \"Dove stanno i ragazzi\", mentre nel 1985 \u00e8 protagonista nel film di fantascienza \"La regina dei barbari\" accanto a Lana Clarkson; nel 1987 ha un piccolo ruolo nel film d'azione \"Assassination\" con Charles Bronson; in seguito l'attore ha lavorato anche in produzioni italiane come i film \" Striker\" e \"Missione finale\" entrambi del 1988, e \"Cyborg, il guerriero d'acciaio\" del 1989 lavorando con i registi italiani Umberto Lenzi, Enzo Castellari, Ferdinando Baldi e Giannetto De Rossi; l'attore statunitense \u00e8 probabilmente ricordato per il ruolo da cattivo del cyborg \"Romulus\" nel film \"Progettato per uccidere\" (\"Project Shadowchaser\"), del 1992; negli anni a venire, ha interpretato sempre film d'azione e di fantascienza a basso costo di produzione statunitense, spesso nel ruolo di protagonista, come ad esempio il film \"Terrore sull'astronave\" del 1995, e il film \"Assedio alieno\" del 1996; attualmente l'attore ha recitato in 51 film e dal 2008 non \u00e8 pi\u00f9 apparso in nessuna produzione cinematografica e televisiva."}
{"id": "2233538", "revid": "339392", "url": "https://it.wikipedia.org/wiki?curid=2233538", "title": "Piacenza Calcio", "text": ""}
{"id": "2233540", "revid": "287204", "url": "https://it.wikipedia.org/wiki?curid=2233540", "title": "Bella Tola", "text": "La Bella Tola (3.025\u00a0) \u00e8 una montagna delle Alpi del Weisshorn e del Cervino nelle Alpi Pennine.\nDescrizione.\nSi trova nello svizzero Canton Vallese tra la Val d'Anniviers e la Turtmanntal nel comune di Anniviers."}
{"id": "2233541", "revid": "767487", "url": "https://it.wikipedia.org/wiki?curid=2233541", "title": "Just as Long as We're Together", "text": "Just as Long as We're Together \u00e8 il secondo singolo del cantante e musicista statunitense Prince, pubblicato nel 1978 dalla Warner Bros. Records, e secondo estratto dall'album \"For You\".\nLa canzone \u00e8 stata registrata in varie sessioni da Prince e presenta sonorit\u00e0 tipiche della disco music. In particolare la coda finale della traccia \u00e8 denominata Jelly Jam ed era in precedenza una traccia strumentale a parte.\nIl 7\" come B-side presenta la canzone \"In Love\", estratta dallo stesso album. \"Just as Long as We're Together\" ha raggiunto la posizione numero 91 nella classifica R&amp;B di Billboard."}
{"id": "2233547", "revid": "767487", "url": "https://it.wikipedia.org/wiki?curid=2233547", "title": "Virtus Pallacanestro Bologna 1978-1979", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1978-1979."}
{"id": "2233551", "revid": "122246", "url": "https://it.wikipedia.org/wiki?curid=2233551", "title": "Pallavolo femminile ai Giochi asiatici", "text": "Il campionato di pallavolo femminile ai Giochi asiatici si svolge con una cadenza di ogni quattro anni durante i Giochi asiatici. Introdotto nei giochi nel 1962, alla competizione partecipano nove squadre asiatiche."}
{"id": "2233553", "revid": "122529861", "url": "https://it.wikipedia.org/wiki?curid=2233553", "title": "Horacio Nava", "text": ""}
{"id": "2233558", "revid": "122796803", "url": "https://it.wikipedia.org/wiki?curid=2233558", "title": "Sacrifici di bambini nelle culture precolombiane", "text": "La pratica dei sacrifici di bambini nelle culture precolombiane, in particolare in quelle mesoamericane e sudamericane, \u00e8 ben documentata sia da rilievi archeologici che da fonti scritte. Le precise ideologie che stavano dietro ai sacrifici di bambini nelle varie culture sono sconosciute, ma spesso si crede che il loro obiettivo fosse un omaggio ad alcuni dei.\nMesoamerica.\nOlmechi.\nNonostante non esistano prove certe di sacrifici di bambini nella civilt\u00e0 olmeca, sono stati rinvenuti interi scheletri di neonati o di feti, oltre a femori e crani smembrati, presso la torbiera sacrificale di El Manat\u00ed. Queste ossa sono state associate ad offerte sacrificali. Ancora non si sa come i bambini venissero uccisi.\nAlcuni ricercatori hanno anche associato il sacrificio di bambini alla pittura rituale olmeca che raffigura i bambini, presente soprattutto nell'altare 5 di La Venta o nelle immagini di Las Limas.\nMaya.\nNel 2005 fu rinvenuta nella regione Maya di Comalcalco una fossa comune contenente bambini sacrificati ad uno o due anni. I sacrifici erano apparentemente stati eseguiti durante la consacrazione di nuovi templi sull'acropoli di Comalcalco.\nEsistono anche teschi di bambini rinvenuti che risalgono al periodo Maya. Gli studiosi della civilt\u00e0 Maya credono che, come gli Aztechi, anche i Maya eseguissero sacrifici di bambini in determinate circostanze. Sono state studiate alcune opere d'arte maya risalenti al periodo classico, raffiguranti l'estrazione dei cuori dei bambini durante l'ascensione al trono dei nuovi re o durante l'inizio del calendario maya. In uno di questi casi, sulla Stele 11 di Piedras Negras, in Guatemala, si pu\u00f2 riconoscere un ragazzo sacrificato. Altre scene simili sono riscontrabili sui vasi decorati.\nNello Yucat\u00e1n i sacrifici di bambini proseguirono fino al periodo postclassico e perfino durante i primi anni del periodo coloniale.\nTeotihuacan.\nEsistono prove di sacrifici di bambini presso la civilt\u00e0 di Teotihuacan. Nel 1906 Leopoldo Batres scopr\u00ec bambini sepolti ai quattro angoli della piramide del sole. Gli archeologi hanno scoperto scheletri di neonati associati agli altari, il che farebbe sospettare \"morte deliberata dovuta a sacrifici di bambini\".\nToltechi.\nNel 2007 gli archeologi annunciarono di aver analizzato i resti di 24 bambini, di et\u00e0 compresa tra i 5 ed i 15 anni, trovati sepolti insieme ad un'immagine di Tlaloc. I bimbi, rinvenuti nei pressi delle antiche rovine della capitale tolteca di Tula, erano stati decapitati. I corpi sono stati datati tra il 950 ed il 1150.\n\"Per tentare di spiegare per quale motivo ci sono 24 corpi nello stesso luogo, il solo modo \u00e8 di pensare che fossero un sacrificio umano\" disse l'archeologo Luis Gambo.\nAztechi.\nLa religione azteca \u00e8 una delle pi\u00f9 documentate tra le civilt\u00e0 precolombiane. Diego Dur\u00e1n, nel libro \"Book of the Gods and Rites\", parl\u00f2 delle pratiche religiose dedicate agli: dei dell'acqua, Tlaloc, Chalchiuhtlicue e buona parte di questi riti annuali comprendeva il sacrificio di neonati o giovani bambini.\nSecondo Bernardino de Sahag\u00fan, gli Aztechi pensavano che, se non fossero stati fatti sacrifici a Tlaloc, la pioggia non sarebbe arrivata ed il grano non sarebbe cresciuto. Tlaloc chiedeva le lacrime dei bambini, in modo che poi le loro lacrime avrebbero bagnato la terra. Per questo motivo i sacerdoti facevano piangere i bambini prima di sacrificarli, a volte strappandogli le unghie.\nFernando de Alva Cort\u00e9s Ixtlilxochitl, discendente degli Aztechi ed autore del Codice Ixtlilxochitl, disse che ogni anno un bambino su cinque dei Mexica veniva sacrificato. Queste cifre non sono mai state confermate dagli storici. Hern\u00e1n Cort\u00e9s accenn\u00f2 ad un sacrificio nell'opera \"Lettere\":\nGli archeologi hanno ritrovato i resti di 42 bambini sacrificati a Tlaloc (ed alcuni a Ehec\u00e1tl Quetzalc\u00f3atl) tra le offerte del Templo Mayor di Tenochtitl\u00e1n.\nA Xochimilco sono stati trovati i resti di un bambino tra i 3 ed i 4 anni. Il teschio era rotto e le ossa avevano un colorito giallastro, una struttura vitrea ed un tessuto poroso e compatto. Gli Aztechi bollivano i resti delle vittime sacrificate per eliminarne la carne e mettevano il teschio in uno tzompantli. Gli archeologi sono arrivati alla conclusione che il teschio era stato bollito e si era rotto a causa dell'ebollizione del cervello. Le fotografie di questo teschio sono state pubblicate su riviste specializzate.\nLa tabella sottostante riporta le varie festivit\u00e0 ricorrenti durante i 18 mesi del calendario azteco e le divinit\u00e0 loro associate. Nel codice fiorentino Sahag\u00fan ammise di essere rimasto sbigottito nello scoprire che, durante il primo mese, i sacrifici dei bambini erano approvati dagli stessi genitori, che addirittura poi li mangiavano. I sacrifici di bambini sono riportati nella colonna di destra:\nSudamerica.\nGli archeologi hanno rinvenuto prove concrete di sacrifici di bambini in molte civilt\u00e0 precolombiane. Ad esempio i Mochica del Per\u00f9 settentrionale sacrificavano adolescenti in massa, come dimostrato dall'archeologo Steve Bourget durante lo scavo delle ossa di 42 ragazzi nel 1995.\nInca.\nIl \"Capacocha\" era la pratica Inca del sacrificio umano, effettuato soprattutto tramite l'uso di bambini.\nGli Inca eseguivano sacrifici di bambini durante o dopo importanti eventi, quali la morte del Sapa Inca (imperatore) o durante una carestia. Come vittime sacrificali sceglievano bambini fisicamente perfetti, perch\u00e9 costoro erano la migliore offerta agli dei. Li facevano vestire con abiti preziosi e gioielleria, scortandoli a Cuzco dove avrebbero incontrato l'imperatore e partecipato ad una festa in loro onore. A questo punto gli alti sacerdoti portavano le vittime sulle cime dei monti per il sacrificio. Facevano bere ai bambini una bevanda inebriante per minimizzare dolore, paura e resistenza, quindi li uccidevano per strangolamento, colpendoli alla testa, o lasciando che perdessero conoscenza per il freddo estremo morendo assiderati. I primi missionari spagnoli coloniali parlarono di questa pratica, ma solo recentemente gli archeologi come Johan Reinhard hanno iniziato a ritrovare i corpi delle vittime sulle vette delle Ande, naturalmente mummificati grazie alle condizioni asciutte di quell'ambiente.\nAmerica settentrionale.\nI Pawnee praticavano annualmente una cerimonia della Stella Nascente, che comprendeva il sacrificio di una giovane ragazza. Nonostante il rito si sia protratto fino ai giorni nostri, l'atto del sacrificio \u00e8 stato abbandonato nel XIX secolo. Si dice che gli Irochesi mandassero occasionalmente una vergine al Grande Spirito."}
{"id": "2233566", "revid": "122892941", "url": "https://it.wikipedia.org/wiki?curid=2233566", "title": "Maratelli", "text": "Il Maratelli \u00e8 una variet\u00e0 di riso semifino, costituita nel 1914 ad Asigliano Vercellese grazie a Mario Maratelli. Questa variet\u00e0 \u00e8 una cultivar derivata in origine per ibridazione naturale, dalla variet\u00e0 \"Chinese Originario\", appartenente alla ssp. \"japonica\". Il riso Maratelli \u00e8 incluso nelle variet\u00e0 a ciclo precoce, presenta una taglia media, appartiene al gruppo dei risi con granella semifina, mutica e perlata. La pianta raggiunge un'altezza media di 96\u2013118\u00a0cm, il lembo fogliare risulta a portamento pendulo, la pannocchia risulta di lunghezza media, presenta un pericarpo di colore bianco, i chicchi sono tondeggianti, medi, ricchi di amido e perci\u00f2 molto ben digeribili, le cariossidi hanno una lunghezza di 5,6\u00a0mm e una larghezza di 3,2\u00a0mm e uno spessore di 2,1\u00a0mm, con un rapporto lunghezza/larghezza di 1,8. Mille cariossidi pesano 24,1 g. Resa alla lavorazione grana intera 58,5%. Il ciclo vegetativo \u00e8 di 145-160 giorni, la cultivar fiorisce nella prima met\u00e0 d'agosto.\nLa vita del riso Maratelli.\nLa variet\u00e0 nacque quando Mario Maratelli individu\u00f2 e selezion\u00f2 nell'agosto dell'anno 1914 in una sua risaia coltivata con Chinese Originario una pannocchia che si distingueva dalle altre, decise di isolarla tenendola in evidenza. Dopo anni di sperimentazione, nel 1921 alla nuova variet\u00e0 di risone venne dato il nome del suo selezionatore. La grande scoperta di Mario Maratelli fu quella di notare una pianta \"diversa\". Le nuove piante assicurarono una produzione quantitativamente maggiore rispetto alle altre variet\u00e0, raggiungendo anche una produzione di 24/25 quintali per giornata piemontese (62,4 q/ha).\nNell'anno 1923, Mario Maratelli vinse per la coltivazione del riso omonimo, la Medaglia d'Oro e diploma nel Concorso nazionale di Selezione sementi riso dalla Regia Stazione Sperimentale di Risicoltura di Vercelli.\nNell'anno 1930 gli venne assegnato il Diploma di Gran Merito e un premio di \u00a3. 2.000 dalla Cattedra Provinciale di Agricoltura; nell'anno 1933 fu insignito del diploma di Terza Classe Distinzione al merito rurale e concessa la benemerenza della Stella di Bronzo dal Re Vittorio Emanuele III di Savoia, nell'anno 1952 gli fu conferito il titolo di Cavaliere della Repubblica Italiana.\nLa scoperta del riso ebbe sempre pi\u00f9 successo e il nome del riso Maratelli fu presto sulla bocca di molti risicoltori e di molte massaie. In poco tempo il riso Maratelli si fece apprezzare dai consumatori quale riso ideale per confezionare tipici primi piatti.\nLa sua popolarit\u00e0 si diffuse non solo nel Vercellese ma si allarg\u00f2 in tutto il Piemonte, in Lombardia, in Veneto, in Emilia e addirittura in Svizzera.\nNell'anno 1937 il riso Maratelli assicurava il 6% della produzione nazionale e risultava al secondo posto delle variet\u00e0 pi\u00f9 diffuse, posizione che conserv\u00f2 fino all'anno 1949. Tale ampia diffusione venne mantenuta fino agli anni settanta, quando su una superficie nazionale di 178.779 ettari investiti a riso, la variet\u00e0 Maratelli risultava coltivata su ettari 13.195. Dopo gli anni settanta si incominci\u00f2 drasticamente e rapidamente a ridurre la coltivazione del Maratelli lasciando il primato e lo spazio, ad altre variet\u00e0 che pi\u00f9 si prestavano a tecniche di coltura non tradizionali, finendo cos\u00ec, con lo scomparire quasi del tutto. Nell'anno 1982 gli eredi di Mario Maratelli cancellarono la variet\u00e0 dal registro nazionale delle variet\u00e0, cancellazione che imped\u00ec l'utilizzazione del nome Maratelli ma non il prosieguo della sua coltivazione. Il raccolto ottenuto dopo l'anno 1982, come da normativa di legge sulle variet\u00e0 non presenti nel registro varietale nazionale, obbligava a commercializzare il riso con il nome della classificazione merceologica di appartenenza del chicco e cio\u00e8, medio. Il nome medio \u00e8 stato utilizzato fino a maggio dell'anno 2013 quando con Decreto Ministeriale del 05/04/2013 pubblicato sulla Gazzetta Ufficiale n. 98, la variet\u00e0 Maratelli \u00e8 stata inserita nel registro delle variet\u00e0 vegetali da conservazione, permettendo cos\u00ec nuovamente al riso preferito da Re Vittorio Emanuele III l'utilizzo del nome varietale: \"Maratelli\".\nPerfetto per minestre di riso in brodo, riso e fagioli e la rinomata panissa, ottimo per risotti, Gualtiero Marchesi lo utilizza nella ricetta originale (1981) per il suo famoso risotto \" ORO e ZAFFERANO\". Le sue caratteristiche garantiscono un'eccezionale tenuta alla cottura e una capacit\u00e0 a legarsi naturalmente con tutti gli ingredienti preposti per la preparazione dei diversi piatti.\nSi adatta molto bene all'alimentazione dei bambini in quanto ricco di amido.\nLa conservazione in purezza del seme \u00e8 stata mantenuta dalla famiglia Maratelli dal 1914.\nMemoria storica.\nNell'anno 2012, \u00e8 stata costituita dagli eredi del cavalier Mario Maratelli un'associazione culturale denominata \"Riso Maratelli 1914\" con sede ad Asigliano Vercellese che ha la finalit\u00e0 di mantenere e rivalutare la memoria storica di questo riso, valorizzandone le caratteristiche che lo hanno portato a ricoprire un ruolo di primo piano nel contesto agroalimentare italiano.\nNell'ottobre dell'anno 2013 il riso Maratelli \u00e8 salito sull'Arca del Gusto di Slow Food, progetto mondiale a difesa della biodiversit\u00e0. Nella giornata del 17 maggio 2014, ad Asigliano Vercellese, \u00e8 stato celebrato il centenario della scoperta e selezione di questa variet\u00e0, la presentazione di un docu-film interpretato da Bruno Gambarotta, un convegno, una cartolina commemorativa e uno speciale annullo postale hanno sancito la storicit\u00e0 dell'evento.\nDifferenza tra Maratelli e Nuovo Maratelli.\nOggi, due sono le variet\u00e0 di riso (totalmente\" \"diverse tra loro) che possono fregiarsi del nome Maratelli, la variet\u00e0 delle \"origini\" (Ibrido naturale) con le sue immutate caratteristiche, scoperta e selezionata in un suo campo nell'anno 1914 da Mario Maratelli e il Nuovo Maratelli variet\u00e0 riselezionata (per soddisfare le moderne esigenze di coltivazione) nell'anno 2000 da un'importante azienda sementiera incrociando la pianta di due variet\u00e0, il Sereno e il Maratelli. Azienda sementiera alla quale gli eredi dello scopritore e selezionatore Mario Maratelli hanno concesso l'utilizzo del prestigioso nome preceduto dall'aggettivo \"Nuovo\", per distinguere la nuova variet\u00e0 da quella storica (1914).\nDati statistici.\nSuperfici occupate da alcune delle variet\u00e0 pi\u00f9 coltivate in quegli anni:\nNell'anno 1938 la superficie nazionale in ettari investita a riso \u00e8 cos\u00ec ripartita:\nNell'anno 1948 la superficie nazionale in ettari investita a riso \u00e8 cos\u00ec ripartita:\nNell'anno 1968 la superficie nazionale in ettari investita a riso \u00e8 cos\u00ec ripartita:\nNell'anno 1970 il riparto fra le maggiori variet\u00e0 in ettari:\nNell'anno 1938 la variet\u00e0 Maratelli raggiunge il massimo storico di superficie coltivata, 21.632 ha.\nProduzione:"}
{"id": "2233570", "revid": "767487", "url": "https://it.wikipedia.org/wiki?curid=2233570", "title": "Virtus Pallacanestro Bologna 1979-1980", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1979-1980."}
{"id": "2233576", "revid": "122062831", "url": "https://it.wikipedia.org/wiki?curid=2233576", "title": "European Film Awards 2004", "text": "La 17\u00aa edizione della cerimonia di premiazione dei European Film Awards si \u00e8 tenuta il 11 dicembre 2004 al Forum Convention Center, di Barcellona, Spagna e presentata da Juanjo Puigcorb\u00e9 e Maria de Medeiros.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2233587", "revid": "742538", "url": "https://it.wikipedia.org/wiki?curid=2233587", "title": "Cacls", "text": "codice_1 (Change Access Control Lists) \u00e8 una utility da riga di comando in ambiente Microsoft Windows (da NT/2000 in poi) il cui scopo \u00e8 quello di elencare e variare i permessi o diritti access control list (ACL) su una directory, i suoi contenuti oppure su files. Una access control list, in un sistema operativo, \u00e8 una lista di permessi per un oggetto del filesystem, come un file o una directory, la cui sicurezza possa essere gestita controllando chi possa accedere ai vari oggetti; \u00e8 detta \"elenco di controllo di accesso\" e i singoli elementi che la compongono sono detti \"ACE\" (access control entries).\n\"cacls\" non consente di impostare e variare il proprietario di un oggetto, mentre questa possibilit\u00e0 esiste nel suo successore icacls, da Windows Vista e Server 2003 SP2.\nIn Windows Powershell queste funzionalit\u00e0 sono coperte dalle \"cmdlets\" Set-Acl e Get-Acl.\nSintassi.\n CACLS nome_del_file [/T] [/E] [/C] [/G utente:perm] [/R utente [...] ] [/P utente:&lt;permessi&gt; [...] ] [/D utente [...] ]\ntra parentesi quadre gli switch opzionali; se avviato senza alcun parametro il comando cacls restituisce un brevissimo help.\n nome_del_file oggetto di cui si Visualizzano o si variano i dati ACL.\nSwitch:\n /T Varia gli ACL dei file indicati, nella directory attuale e ricorsivamente.\n /E Varia ACL (non sostituisce).\n /R utente Toglie i diritti di accesso dell'utente indicato (funziona solo in combinazione con /E).\n /C Non si ferma in caso di errori access denied.\n /G utente:&lt;permessi&gt; Assegna all'utente specificato i diritti di accesso, dove \n &lt;permessi&gt; pu\u00f2 assumere i seguenti valori: R Lettura, W Scrittura, C Modifica (scrittura), F Controllo completo\n /P utente:&lt;permessi&gt; Sostituisci i diritti di accesso dell'utente specificato.\n &lt;permessi&gt; pu\u00f2 essere: N Nessuno\n R Lettura\n W Scrittura\n C Modifica (scrittura)\n F Controllo completo\n /D utente Non permette l'accesso all'utente specificato.\n\u00c8 possibile utilizzare caratteri jolly (wildcards) per specificare pi\u00f9 files in un comando.\n\u00c8 possibile specificare pi\u00f9 di un utente in un comando.\nLegenda risultati.\n CI - Eredit\u00e0 contatore.\n ACE sar\u00e0 ereditato dalle directory.\n OI - Eredit\u00e0 oggetto.\n ACE sar\u00e0 ereditato dai file.\n IO - Solo eredit\u00e0.\n ACE non sar\u00e0 applicato al file/directory corrente.\nCritiche.\nL'utility \"cacls\" \u00e8 considerata un editor di permissions \"depotenziato\" in Windows 2000 e successivi, mancante della possibilit\u00e0 di modificare molte delle impostazioni specifiche disponibili come gli ACEs ereditati. Microsoft ha risposto con utilities pi\u00f9 nuove come \"xcacls.exe\", \"xcacls.vbs\", \"fileacl\" e, in Windows Vista, \"icacls\", ognuna delle quali offre miglioramenti, . Altri, come il team di SetACL hanno prodotto propri editor di permessi/diritti da riga di comando e \"scriptabili\" (ovverosia automatizzabili, utilizzabili in script, batch e macro).\nLa documentazione di un programma sostitutivo libero, gratuito e opensource per \"cacls\" ospitato su SourceForge, conosciuto come SetACL suggerisce che \"cacls\" sia stato inventato per Windows NT 4.0 e che non sia adeguato all'uso in sistemi operativi come Windows 2000 e successivi . Pi\u00f9 precisamente, si nota che in Windows 2000 \u00e8 stata aggiunta l'ereditariet\u00e0 delle ACL, ma n\u00e9 l'utility \"cacls\" n\u00e9 \"xcacls\" realizzata in seguito da Microsoft sono state completamente aggiornate per supportarla. Il documento esprime l'opinione che Microsoft avrebbe dovuto rimuovere l'utility da Windows 2000 piuttosto che lasciarcela con il solo risultato di ottenere utenti che inconsapevolmente danneggiano internamente i descrittori di sicurezza del volume (attraverso l'impostazione scorretta dell'ordine degli ACE) in un modo che \u00e8 tanto difficoltoso da scoprire quanto da correggere.\nLa documentazione di questo progetto spiega che utilizzando il comando nativo \"cacls\", per applicare permissions ad un albero di directories, crea una copia dell'ACL per ogni singolo file e cartella e le applica individualmente, comportamento corretto sotto Windows NT 4.0, ma dannoso in Windows 2000 e successivi sistemi, dove il comportamento che ci si attende \u00e8 quello di creare un singolo ACL etichettato come \"ereditabile\" in modo che i cambiamenti futuri si propaghino automaticamente."}
{"id": "2233589", "revid": "1318658", "url": "https://it.wikipedia.org/wiki?curid=2233589", "title": "Laurent Cabannes", "text": "Biografia.\nNativo di Reims, crebbe nel Pau, con cui esord\u00ec in Prima Divisione; passato alla squadra parigina del Racing Club, con essa disput\u00f2 nel 1987 la finale di campionato, persa 12-15 contro il Tolone; tre anni pi\u00f9 tardi fu protagonista della finale disputata al Parco dei Principi contro l'Agen, vinta 22-12 grazie anche a due sue mete.\nEsord\u00ec in Nazionale nel 1990 in un \"test match\" contro la ; l'anno successivo partecip\u00f2 alla prima di sei edizioni consecutive del Cinque Nazioni (una vittoria, nel ), oltre a prender parte alla in Inghilterra, nel corso della quale disput\u00f2 quattro incontri; l'anno successivo vinse la Coppa FIRA.\nPrese parte anche alla in Sudafrica, ove milit\u00f2 anche brevemente, nell'intervallo estivo del campionato francese, nel Western Province, squadra con base a Citt\u00e0 del Capo.\nDivenuto professionista nel 1996, si trasfer\u00ec a Londra agli Harlequins, in cui milit\u00f2 fino al 1998 per poi passare al Richmond, altro club della Capitale: la sua esperienza in tale squadra tuttavia non dur\u00f2 molto perch\u00e9 il club, alle prese con una crisi finanziaria dovuta all'incapacit\u00e0 di reggere il confronto con il professionismo emergente, dovette licenziare numerosi effettivi, tra cui lo stesso Cabannes.\nCessata l'attivit\u00e0 agonistica Cabannes ha intrapreso a tempo pieno quella commerciale, dapprima nel settore tessile, poi nell'informatica e, pi\u00f9 recentemente, nella gestione patrimoniale; nel 2005 prese parte a un progetto dell'UNESCO per combattere l'analfabetismo in Madagascar, offrendosi come \"testimonial\" insieme ad altri sportivi francesi, come l'atleta St\u00e9phane Diagana e il calciatore Emmanuel Petit."}
{"id": "2233590", "revid": "110157", "url": "https://it.wikipedia.org/wiki?curid=2233590", "title": "ZyXEL", "text": "ZyXEL Communications Corp. (in cinese: \u5408\u52e4 \u79d1\u6280, TSE: 2391), con sede a Hsinchu, Taiwan, \u00e8 un'azienda produttrice di DSL e altri dispositivi di rete fondata nel 1989. ZyXEL possiede filiali in Nord America, Europa e Asia. Attualmente, ZyXEL ha circa 3100 dipendenti a livello mondiale e i suoi prodotti vengono commercializzati in pi\u00f9 di 150 paesi nei cinque continenti. ZyXEL lavora insieme ad altri fornitori per la produzione di apparecchiature di rete, telecomunicazioni e ISP.\nL'azienda \u00e8 quotata alla borsa valori di Taiwan e nel 2007 ha raggiunto un fatturato di 480 milioni di dollari, divenendo il primo produttore mondiale di router DSL. ZyXEL \u00e8 attualmente il principale provider nel mercato SOHO per la produzione e commercializzazione di soluzioni di accesso a banda larga, networking, security e wireless.\nL'azienda dispone di 29 uffici vendita, 3 centri di ricerca, sviluppo e distributori localizzati in 70 paesi, con una copertura complessiva di 150 nazioni.\nStoria.\nFondata nel 1989 come azienda sviluppatrice di modem analogici, ZyXEL si \u00e8 trasformata pi\u00f9 volte in risposta ai repentini cambiamenti del settore networking. Dalla sua istituzione, ZyXEL ha cambiato molte volte il prodotto di punta: modem, adattatori terminali ISDN, router domestici o per le piccole imprese e una gamma completa di soluzioni di rete per clienti come grandi aziende e Internet Service Provider.\nProduzione.\nZyXEL produce attualmente i seguenti prodotti/servizi:"}
{"id": "2233592", "revid": "181699", "url": "https://it.wikipedia.org/wiki?curid=2233592", "title": "Gran Rosario", "text": ""}
{"id": "2233593", "revid": "547034", "url": "https://it.wikipedia.org/wiki?curid=2233593", "title": "Jennifer Gareis", "text": "Biografia e carriera.\n\u00c8 famosa - anche in Italia - soprattutto per il ruolo di Donna Logan nella soap opera statunitense \"Beautiful\" (\"The Bold and the Beautiful\"), ruolo che ricopre dal 2006. In precedenza aveva recitato in \"Febbre d'amore\" (\"The Young and the Restless\"), dove ha interpretato il ruolo di Grace Turner.\nNel 1996 \u00e8 stata scelta da Barbra Streisand per una piccola parte nel film \"L'amore ha due facce\". Quello \u00e8 stato l'inizio di numerose partecipazioni cinematografiche, in film come \"Il sesto giorno\" (2000), con Arnold Schwarzenegger, \"Boat Trip\" (2003), con Cuba Gooding Jr. e molti altri. Ha recitato con attori come Luke Perry, Sandra Bullock e altre celebrit\u00e0.\nPrima di iniziare la carriera di attrice, ha partecipato a Miss America nel 1994.\nLa sua bisnonna \u00e8 nata in Italia, ed esattamente a Militello in Val di Catania e per questo motivo, il giorno 8 maggio 2009, Jennifer Gareis ha ricevuto la cittadinanza onoraria assieme ad altre due italo-americane, la mamma Dolores Ann Gareis e Rebecca Ann Gareis-Bent, imprenditrice nel settore agroalimentare e autrice di libri d'arte culinaria.\nNel 2004 recita una piccola parte nel telefilm \"Veronica Mars\".\nVita privata.\nL'8 marzo 2010 sposa il compagno Bobby Ghassemieh, col quale ha due figli: Gavin Blaze Gareis Ghassemieh, nato l'11 giugno 2010, e Sophia Rose Gareis Ghassemieh, nata il 29 giugno 2012."}
{"id": "2233594", "revid": "991694", "url": "https://it.wikipedia.org/wiki?curid=2233594", "title": "K (cirillico)", "text": ""}
{"id": "2233595", "revid": "34392", "url": "https://it.wikipedia.org/wiki?curid=2233595", "title": "Jona Obersk", "text": ""}
{"id": "2233598", "revid": "767487", "url": "https://it.wikipedia.org/wiki?curid=2233598", "title": "Buffet freddo", "text": "Buffet freddo (\"Buffet froid\") \u00e8 un film del 1979 diretto da Bertrand Blier.\nLa pellicola ha tra i principali protagonisti Bernard Blier, padre del regista.\nCritica.\nPer il \"Dizionario Mereghetti\" \u00e8 un \u00abfilm surreale e provocatorio, dichiaratamente antirealista (...) ma lascia l'impressione di un esercizio di stile gratuito\u00bb. Per il \"Dizionario Morandini\" \u00e8 una \u00absurreale, perversa, spudoratamente divertente commedia gialla\u00bb."}
{"id": "2233600", "revid": "1305772", "url": "https://it.wikipedia.org/wiki?curid=2233600", "title": "Simulatore GridSim", "text": "Il simulatore GridSim \u00e8 uno software open-source di simulazione del comportamento di una griglia, scritto in linguaggio Java, usato prettamente in ambito universitario .\nQuesto strumento di simulazione \u00e8 stato progettato e costruito principalmente per lo studio dell'efficienza di un algoritmo di scheduling.\nClassi di risorse.\nIl toolkit GridSim fornisce una struttura per la simulazione di diverse classi di\nrisorse eterogenee, quali utenti, applicazioni, e la funzione di pianificazione denominata risorsa \"broker\" che esegue la scoperta delle risorse e la selezione e aggregazione di una serie diversificata di risorse distribuite per un singolo utente.\nCaratteristiche.\nGli aspetti salienti della GridSim toolkit sono i seguenti:\nArchitettura di sistema.\nL'architettura di questo software \u00e8 stratificata e modulare, in modo da sfruttare tutte le tecnologie annesse ad essa e di gestirla come se fosse costituita da componenti separati.\nIl primo livello si interessa della scalabilit\u00e0 con interfaccia \"Java Runtime\" e Java Virtual Machine, la cui applicazione \u00e8 disponibile per il singolo e sistemi multiprocessore tra cui cluster . \nIl secondo strato si interessa di costruire una base discrete-event infrastructure utilizzando le interfacce fornite dal primo strato. Una delle pi\u00f9 popolari implementazioni discrete-event infrastructure disponibili in Java \u00e8 SimJava . \nIl terzo strato si occupa della modellazione e simulazione dell'entit\u00e0 di griglia come ad esempio le\nrisorse, le informazioni, servizi, e cos\u00ec via.\nIl quarto si occupa, infine, della creazione di organismi di livello superiore. \nIl toolkit si concentra su quest'ultimo livello, che simula il sistema, utilizzando l'entit\u00e0 discrete-event service offerta dal pi\u00f9 basso livello di infrastruttura. Il quarto livello \u00e8 interessato, inoltre, alla simulazione di aggregatori di risorse chiamato Grid risorsa broker o pianificatore.\nEntit\u00e0.\nLa GridSim sostiene \"entit\u00e0\" per la simulazione di un singolo processore e multiprocessore, mediante risorse eterogenee che possono essere configurate nel tempo o nello spazio condiviso, il quale consente di impostare l'orologio a diversi fusi orari con lo scopo di simulare la distribuzione geografica delle risorse, ed enti che simulano le reti utilizzate per la comunicazione fra le risorse. Durante la simulazione, GridSim crea una serie di entit\u00e0 multi-threaded, ciascuna delle quali corre in parallelo nel suo thread. La simulazione GridSim deve contenere entit\u00e0 per gli utenti, la funzione broker, le risorse, le informazioni di servizio e le statistiche di rete basate I / O.\nEnti Principali.\nLa velocit\u00e0 e il tempo di esecuzione dei lavori possono essere definiti in termini di\nparametri di riferimento (ad esempio MIPS).\nLa classe GridSim.\nLa classe di GridSim contengono entit\u00e0 che si occupano dell'inizializzazione, la gestione, e il flusso di controllo:\nLa classe di GridSim sostiene metodi statici per inviare e ricevere comunicazioni o tra le entit\u00e0 direttamente o via entit\u00e0 di rete, maneggiando ed accedendo alle varie entit\u00e0 del GridSim."}
{"id": "2233601", "revid": "599013", "url": "https://it.wikipedia.org/wiki?curid=2233601", "title": "Non desiderare la donna d'altri", "text": ""}
{"id": "2233602", "revid": "177966", "url": "https://it.wikipedia.org/wiki?curid=2233602", "title": "Suore di Nostra Signora (disambigua)", "text": "Suore o Figlie di Nostra Signora \u00e8 il titolo di numerose congregazioni religiose femminili:"}
{"id": "2233605", "revid": "114684882", "url": "https://it.wikipedia.org/wiki?curid=2233605", "title": "Stefano Porcari", "text": "Biografia.\nFormazione e incarichi politici.\nGiovane colto appartenente alla antica e cospicua famiglia romana dei Porcari, Stefano ricevette una formazione umanistica. Predilesse Cicerone, che sembrava riassumere in s\u00e9 tutte le grandi virt\u00f9 della romanit\u00e0. Ebbe modo di approfondire gli studi sulla repubblica romana divenendone un sincero ammiratore. Trasferitosi a Firenze fu eletto per due mandati consecutivi capitano del popolo (nel 1427 e nel 1428) grazie alla protezione di Papa Martino V. Viaggi\u00f2 quindi in Germania e in Francia.\nIn seguito al suo ritorno in Italia (1430), ricopr\u00ec varie cariche pubbliche nei governi di vari Comuni italiani: fu podest\u00e0 di Bologna nel 1432, di Siena nel 1434, di Orvieto nel 1435 e ricopr\u00ec anche l'ufficio di governatore della piazzaforte a Trani. Torn\u00f2 a Roma negli ultimi anni del pontificato di Eugenio IV, papa da poco rientrato nella Citt\u00e0 eterna dopo esserne stato cacciato nel 1434. Alla morte di quest'ultimo, nei giorni che precedettero l'elezione del nuovo pontefice (il cardinale Parentucelli, futuro papa Niccol\u00f2 V), Porcari arring\u00f2 ripetutamente i propri concittadini affinch\u00e9 abbattessero definitivamente il governo pontificio e procedessero senza esitazioni a restaurare in citt\u00e0 e nello Stato della Chiesa un regime che traeva ispirazione dal glorioso modello repubblicano dell'antica Roma.\nEsilio a Bologna.\nPapa Niccol\u00f2 V, nonostante fosse a conoscenza delle manovre ordite del Porcari, lo perdon\u00f2, allontanandolo per\u00f2 da Roma con incarichi di vario tipo (fu anche nominato, nel 1448, rettore della provincia di Campagna e Marittima, stabilendosi per qualche tempo a Ferentino). Nuove trame ordite dal Porcari, forse in occasione dell'imminente incoronazione a Roma dell'imperatore Federico III, indussero il Papa a confinare l'agitatore nella citt\u00e0 di Bologna, onde poterlo meglio sorvegliare. Pur essendo il Porcari libero di muoversi all'interno delle mura cittadine, aveva l'obbligo di non lasciare la citt\u00e0 senza previa autorizzazione delle locali autorit\u00e0 e, per espresso volere del cardinale Basilio Bessarione, dal 1450 legato pontificio in citt\u00e0, anche quello di presentarsi quotidianamente al suo cospetto. Negli ultimi giorni di dicembre del 1452, nonostante lo stretto controllo cui era soggetto, Stefano Porcari riusc\u00ec ad abbandonare la citt\u00e0 emiliana e a raggiungere Roma.\nL'insurrezione e la morte.\nA Roma il Porcari trov\u00f2 rifugio presso il cognato, Angelo Masi, che, d'accordo con lui, si fece parte attiva nell'organizzare un'insurrezione contro il governo pontificio. Si trattava di occupare con un colpo di mano Castel Sant'Angelo, istigare i romani alla rivolta e, una volta imprigionato il Papa insieme alle massime cariche dello Stato, proclamare la repubblica. Stefano Porcari si sarebbe potuto in tal modo autonominare tribuno, proprio come Cola di Rienzo. I due iniziarono a reclutare mercenari e a prendere contatti con i simpatizzanti: l'insurrezione sarebbe dovuta scoppiare pochi giorni pi\u00f9 tardi, il 6 gennaio 1453, in occasione della festa dell'Epifania. Alla vigilia della rivolta il Porcari poteva contare su forze considerevoli: circa trecento armigeri e quattrocento proscritti.\nNel frattempo Papa Niccol\u00f2 V, avvertito dal cardinale Bessarione della scomparsa dell'esiliato, diede ordine di perquisire la casa del Porcari, dei suoi familiari e degli amici pi\u00f9 stretti. Scoperti, i ribelli vennero decimati prima ancora di poter entrare in azione (6 gennaio). Il Porcari, riuscito a fuggire, fu arrestato il giorno seguente dopo aver tentato invano di rifugiarsi in casa del principe Latino Orsini. Processato, fu giudicato colpevole e impiccato con alcuni suoi complici in Castel Sant'Angelo il giorno 9 gennaio 1453. La sua morte venne accolta con indifferenza dal popolo romano.\nUn mistero \u00e8 legato al suo cadavere, perch\u00e9 non fu mai ritrovato, forse gettato nel Tevere o seppellito clandestinamente nella chiesa di Santa Maria in Traspontina.\nBiografie e interpretazioni della sua figura.\nLa principale opera dedicata alla congiura del Porcari fu \"De coniuratione Porcaria dialogus\" del vicentino Pietro Godi; il testo \u00e8 stato tramandato da tre manoscritti, uno dei quali \u00e8 stato oggetto di un'edizione critica di Maximilian Lehnerdt.\nUna descrizione della sua rivolta fu fatta, in uno stile volutamente neutrale al modo degli storici greci, da Leon Battista Alberti nell'epistola \"De porcaria coniuratione\".\nNell'Ottocento la sua figura fu strumentalizzata dai politici del neonato Regno d'Italia; essi, dopo la breccia di Porta Pia, esaltarono il Porcari come esempio di liberalit\u00e0 repressa nel sangue.\nOpere.\nDel Porcari ci sono rimaste sedici \"concioni\", tutte del periodo fiorentino (1427-1428), allorquando, rivestendo la carica di capitano del popolo, si rivolgeva alla cittadinanza o ai suoi rappresentanti ogni qualvolta lo ritenesse opportuno (generalmente in concomitanza di avvenimenti di particolare importanza). Sono, questi, discorsi riguardanti i pi\u00f9 svariati temi, da quelli relativi al buongoverno della citt\u00e0 a quelli concernenti i benefici della forma di governo repubblicana, fino alla convenienza, o meno, di ricorrere a truppe mercenarie per la difesa della citt\u00e0.\nLo stile delle concioni pur rivelando l'erudizione del suo autore, non giunge mai all'affettazione. Frequenti tuttavia sono le citazioni colte, soprattutto degli autori latini, da Tito Livio a Virgilio, con una netta preferenza per Cicerone. Fra i greci, l'unico ad essere citato ripetutamente \u00e8 Aristotele. Alcuni critici attribuiscono per\u00f2 tali concioni non al Porcari, bens\u00ec a Buonaccorso da Montemagno"}
{"id": "2233613", "revid": "486946", "url": "https://it.wikipedia.org/wiki?curid=2233613", "title": "Deputato della Repubblica Italiana", "text": ""}
{"id": "2233615", "revid": "118301121", "url": "https://it.wikipedia.org/wiki?curid=2233615", "title": "Virtus Pallacanestro Bologna 1980-1981", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1980-1981."}
{"id": "2233627", "revid": "33277", "url": "https://it.wikipedia.org/wiki?curid=2233627", "title": "Figlie di Nostra Signora", "text": ""}
{"id": "2233640", "revid": "144796", "url": "https://it.wikipedia.org/wiki?curid=2233640", "title": "Enrico XLII di Reuss-Gera", "text": ""}
{"id": "2233653", "revid": "438678", "url": "https://it.wikipedia.org/wiki?curid=2233653", "title": "Una brutta storia", "text": "Una brutta storia (\"Un mauvais fils\") \u00e8 un film del 1980 diretto da Claude Sautet."}
{"id": "2233663", "revid": "125877621", "url": "https://it.wikipedia.org/wiki?curid=2233663", "title": "Biancade", "text": "Biancade \u00e8 una frazione del comune di Roncade, in provincia di Treviso.\nGeografia fisica.\nBiancade \u00e8 situata a nord del capoluogo comunale da cui dista circa 3\u00a0km. Il centro abitato e il territorio circostante sono attraversati dal fiume Musestre che scorre da nord a sud. Verso nord-est, il fiume Vallio segna il confine con Monastier di Treviso. A nord, inoltre, confina con San Biagio di Callalta e ad ovest con Silea.\nOrigini del nome.\nLo storico Ivano Sartor attribuisce il toponimo Biancade alla termine veneto \"sbiancade\" con il quale si indicavano le aree disboscate. A partire dall'anno Mille, infatti, si not\u00f2 un grande sviluppo agricolo in seguito all'abbattimento di selve e alla bonifica del territorio.\nStoria.\nPreistoria.\nTestimonianze della presenza umana si hanno a partire dal neolitico. Tra il 1992 e il 1994 una campagna di scavi condotti in localit\u00e0 San Andrea del Riul ha portato alla luce interessanti reperti che testimoniano la presenza di un villaggio risalente alla fine del V o agli inizi del IV millennio a.C. Altri reperti nello stesso luogo riguardano la met\u00e0 del IV millennio a.C. Tali insediamenti vennero poi abbandonati probabilmente in conseguenza alle esondazioni del Vallio.\nL'epoca romana e le invasioni barbariche.\nIn epoca romana l'insediamento umano fu favorito dalla vicinanza della via Claudia Augusta Altinate e dalla presenza del fiume Musestre, che proprio da qui pu\u00f2 essere percorso da modeste imbarcazioni sino alla foce sul Sile e pi\u00f9 a valle sino alla laguna di Venezia. Il territorio era compreso nell'agro Altinate orientale.\nDell'alto medioevo non si hanno particolari annotazioni su Biancade, anche se si pu\u00f2 ipotizzare che la presenza della via Claudia Augusta abbia favorito le invasioni barbariche. Nell'anno 453 sarebbe passato di qui Attila per saccheggiare Altino e cos\u00ec i Longobardi nel 568.\nIl Medioevo: i Collalto.\nNel corso del Medioevo Biancade fu sotto la signoria dei conti di Collalto. In localit\u00e0 Castello esisteva allora una fortificazione della famiglia che venne poi venduta ai Sanzi nel 1316. I Collalto rimanevano comunque signori di gran parte dei terreni della zona. Del castello rimangono ancora alcune tracce: un ampio terrapieno digradante dal quale emergono frammenti lapidei ed alcuni fossati che disegnano sul terreno forme circolari.\nDurante il periodo comunale Biancade fu soggetta a Treviso. In quel tempo la localit\u00e0 era divisa nelle tre \"regole\" di Biancade, Castello e Montiron.\nLa Serenissima.\nDopo una breve sottomissione agli Scaligeri, Treviso venne conquistata definitivamente nel 1338 dalla Repubblica di Venezia. Dopo un primo periodo di incertezza, la pace e la sicurezza portarono una nuova stagione di sviluppo economico nella zona. L'attivit\u00e0 dei cantieri navali di Venezia richiedeva un crescente consumo di legname che veniva prelevato dai boschi della pianura. Da Biancade il legname veniva trasportato via fiume fino alla laguna. Fu in questo periodo che le nobili famiglie veneziane trovarono nell'ormai sicuro territorio dell'entroterra la sede per costruzioni di villeggiatura oltre che di servizio alle nuove attivit\u00e0 legate alla coltivazione delle fertili campagne.\nDa Napoleone all'Unit\u00e0 d'Italia.\nCon la caduta della Serenissima, il territorio venne a far parte della repubblica Cisalpina. A Biancade il 15 gennaio del 1798 giunsero i Francesi e vi restarono per cinque giorni depredando oggetti di valore della chiesa parrocchiale e provocando notevoli danni alla popolazione. Dopo varie traversie, solo nel 1815 il Veneto fu assoggettato agli Austriaci che lo tennero sino all'annessione al Regno d'Italia del 1866.\nPer un periodo, Biancade fece parte del comune di Spercenigo, soppresso il 31 gennaio 1877 con Regio Decreto n. 3782; le frazioni di Spercenigo, Nerbon e San Florian (attuale Olmi-San Floriano) vennero accorpate al comune di San Biagio di Callalta, mentre quella di Biancade pass\u00f2 al Comune di Roncade.\nMonumenti e luoghi d'interesse.\nLa chiesa parrocchiale.\nLa chiesa parrocchiale, intitolata a San Giovanni Battista, \u00e8 stata costruita nel 1492 sostituendo o rimaneggiando una chiesa precedente. Al suo interno, oltre a varie opere pittoriche del Settecento veneto attribuite a Francesco Zugno, Bartolomeo Litterini ed una pala con \"La Beata Vergine ed il Bambino con i Santi Simone e Giuda\" di Michelangelo Morlaiter, si trova un'importante pala del Paris Bordone eseguita nel 1531 e raffigurante una \"Sacra Conversazione\". Collocato in una cantoria lignea decorata, sopra l'ingresso principale, si trova un pregevole organo meccanico, a una tastiera, costruito da Angelo Agostini di Padova nel 1876 riutilizzando le canne metalliche del precedente strumento realizzato verso il 1758 da Nicol\u00f2 Moscatelli. Restaurato nell'anno 1989 dalla ditta Alfredo Piccinelli di Padova, l'organo \u00e8 oggetto di interesse per numerosi appassionati e lo strumento \u00e8 utilizzato durante manifestazioni organistiche come il Festival Organistico Internazionale \u201cCitt\u00e0 di Treviso e della Marca Trevigiana\u201d.\nIl Castello di Biancade.\nDel castello di Biancade rimangono ormai poche tracce ed un toponimo - Castello, appunto - riferito ad un'amena localit\u00e0 in riva al Musestre. Qui sorge una chiesetta del XV secolo ricostruita sulle fondazioni di una chiesa altomedievale precedente al 1231. La chiesa, con il campanile del 1560, \u00e8 intitolata a Santa Maria di Castello, anche se la tradizione popolare la vuole dedicata a San Valentino. All'interno \u00e8 conservato un altare ligneo del Seicento ed un ciclo di affreschi in parte ancora ricoperti da intonaco. La presenza nei dintorni di motte e fossati, che disegnano nel terreno forme circolari, testimonia l'esistenza in un lontanissimo passato di una costruzione fortilizia. Qui doveva sorgere inoltre un insediamento del periodo romano, come testimoniato dai numerosi reperti rinvenuti anche durante il recente restauro della chiesetta. Dal 2011 la chiesa grazie all'ottima acustica \u00e8 diventata sede concertistica per eventi di rilievo.\nL'oratorio del Beato Enrico.\nL'oratorio intitolato al beato Enrico (o Erico) da Bolzano, noto anche come Arrigo da Bolzano, \u00e8 stato costruito in suo onore nel 1912 ad ovest della frazione e a ridosso dell'antico tracciato della via Claudia Augusta, non lontano dalla frazione Sant'Elena di Silea. In questa localit\u00e0 il beato Enrico, compatrono di Treviso, visse agli inizi del Trecento con la moglie e il figlio Lorenzo lavorando come umile boscaiolo. L'oratorio, eretto con il contributo delle parrocchie del vicariato di San Cipriano, venne benedetto il 10 giugno del 1914 dal vescovo di Treviso Andrea Giacinto Longhin.\nLa chiesa di Sant'Andrea di Riul.\nL'oratorio, di antichissima origine, \u00e8 costruito vicino al corso d'acqua denominato Riul ed \u00e8 testimoniato fin dagli inizi del XIII secolo.\nIn et\u00e0 medioevale la cappella aveva un proprio sacerdote officiante e il cimitero attiguo; dipendeva dall'Abbazia di Sant'Eustachio di Nervesa e fu oggetto di numerose contese tra Biancade e le parrocchie contermini (San Biagio di Callalta, Monastier di Treviso, Rovar\u00e8, Spercenigo).\nLa cappella venne abbandonata e croll\u00f2 probabilmente gi\u00e0 nel tardo Medioevo. Il luogo dove essa sorgeva era ritenuto \u201cmiracoloso\u201d, poich\u00e9 si notava che sul sedime dell'edificio sacro non cresceva l'erba; a giudicare la natura miracolosa del fatto nel 1593 venne fatto intervenire lo stesso abate di Nervesa il quale, recatosi sul posto, ordin\u00f2 al proprietario del terreno di riedificarvi il sacro edificio. Il proprietario si limit\u00f2 per\u00f2 a costruire un capitello.\nL'attuale oratorio fu ricostruito nel 1884 sul fondo di propriet\u00e0 dei nobili Morosini, al posto del capitello.\nVille Venete.\nDi seguito si riporta una breve descrizione delle ville venete presenti a Biancade:\nAltre Ville Venete presenti nel territorio di Biancade:"}
{"id": "2233664", "revid": "1442080", "url": "https://it.wikipedia.org/wiki?curid=2233664", "title": "Enrico XIV di Reuss-Gera", "text": "Biografia.\nEnrico XIV era il figlio maggiore del principe Enrico LXVII di Reuss-Gera e di sua moglie, la principessa Adelaide di Reuss-Eberdorf (1800-1880), figlia del principe Enrico di Reuss-Ebersdorf (1761-1822).\nCome reggente di Reuss-Greiz, si procur\u00f2 una fama ostile, in particolare per le contrapposizioni politiche che dividevano la sua famiglia da quella dei Reuss-Greiz.\nMatrimonio e figli.\nEnrico XIV spos\u00f2 il 6 febbraio 1858, a Karlsruhe, la principessa Agnese di W\u00fcrttemberg (1835-1886), figlia del duca Eugenio di W\u00fcrttemberg e della principessa Elena di Hohenlohe-Langenburg. La coppia ebbe due figli:\nIl 14 febbraio 1890 il principe Enrico XIV contrasse a Lipsia un matrimonio morganatico con Friederike Graetz (1851-1907), che venne nobilitata in seguito e dalla quale ebbe un figlio:"}
{"id": "2233673", "revid": "1347902", "url": "https://it.wikipedia.org/wiki?curid=2233673", "title": "Ordine della Rivoluzione d'ottobre", "text": "L'Ordine della Rivoluzione d'ottobre () venne istituito il 31 ottobre del 1967, per il cinquantesimo anniversario della Rivoluzione d'ottobre.\nVenne assegnato a individui o unit\u00e0 per servizi resi nella promozione e diffusione del comunismo o dello Stato, o nel miglioramento delle difese dell'Unione Sovietica. Per importanza era il secondo ordine sovietico, dopo l'ordine di Lenin.\nCaratteristiche della medaglia.\nIl distintivo dell'ordine consisteva di una stella rossa con raggi dorati tra le punte, al centro un pentagono contenente l'immagine dell'incrociatore \"Aurora\" che partecip\u00f2 alla Rivoluzione d'ottobre. In alto una bandiera rossa con le parole \"Rivoluzione d'ottobre\". In basso si trovano falce e martello dorati. Il distintivo andava indossato sul lato sinistro del petto ed il nastro era di colore rosso con cinque bande azzurre nel mezzo.\nL'incrociatore \"Aurora\" stesso venne decorato con l'ordine della Rivoluzione d'ottobre, unica nave ad aver ricevuto la decorazione."}
{"id": "2233674", "revid": "30445", "url": "https://it.wikipedia.org/wiki?curid=2233674", "title": "Selva Ercinia", "text": ""}
{"id": "2233686", "revid": "400694", "url": "https://it.wikipedia.org/wiki?curid=2233686", "title": "Robert Cummings", "text": "Sul grande schermo fu principalmente attore brillante, ma si dimostr\u00f2 abile interprete anche di alcuni film drammatici, tra cui vanno ricordati in particolare \"Sabotatori\" (1942) e \"Il delitto perfetto\" (1954), entrambi diretti da Alfred Hitchcock.\nGli sono state dedicate due stelle sulla Hollywood Walk of Fame: la prima, nella categoria Cinema, al 6816 dell'Hollywood Boulevard; la seconda, nella categoria Televisione, al 1718 di Vine Street. \nBiografia.\nGli esordi.\nFiglio di Charles Clarence Cummings, medico chirurgo, e di Ruth Annabelle Kraft, membro del movimento spirituale Scienza religiosa, nacque nello stato americano del Missouri (era, tra l'altro, nipote di uno dei Fratelli Wright, Orville). Studi\u00f2 a Pittsburgh e successivamente all'Accademia Americana di Arti Drammatiche di New York; dopo una breve carriera a Broadway, presso il teatro Blade Stanhope Conway, approd\u00f2 a Hollywood con il nome d'arte di Bruce Hutchens. Negli anni trenta recit\u00f2 in alcuni ruoli minori con il suo nome di battesimo.\nStar di Hollywood.\nCummings divenne una vera e propria \"star\" nel 1939, quando fu protagonista accanto a Deanna Durbin di \"Le tre ragazze in gamba crescono\" (1939). Tra le numerose commedie che interpret\u00f2 durante gli anni quaranta, sono da ricordare \"Il diavolo si converte\" (1941) con Jean Arthur e \"Non c'\u00e8 due... senza tre\" (1946) con Barbara Stanwyck. Dal 1938 al 1945 partecip\u00f2 inoltre al serial radiofonico \"Those We Love\", in onda sulla CBS, nel ruolo di David Adair, accanto a Richard Cromwell e Francis X. Bushman, quest'ultimo celebrit\u00e0 del cinema muto.\nMa le interpretazioni per cui Cummings \u00e8 maggiormente ricordato furono proprio quelle in ruoli drammatici, in particolare in \"Delitti senza castigo\" (1942) accanto all'amico Ronald Reagan, e i due gi\u00e0 citati gialli hitchcockiani \"Sabotatori\" (1942), in cui affianc\u00f2 Priscilla Lane e Norman Lloyd, e \"Il delitto perfetto\" (1954) con Grace Kelly e Ray Milland. Recit\u00f2 inoltre in \"Incontro nei cieli\" (1945), sceneggiato dalla scrittrice russa Ayn Rand.\nDurante la Seconda guerra mondiale si arruol\u00f2 nell'esercito degli Stati Uniti, divenendo poi pilota nella riserva della United States Air Force. In \"Prigionieri del cielo\" (1954) avrebbe dovuto recitare accanto a John Wayne (tra l'altro anche co-produttore della pellicola), nella parte del capitano Sullivan, in cui avrebbe potuto mettere a frutto le sue passate esperienze di volo; tuttavia il ruolo nel film fu poi ricoperto da Robert Stack, anche per volont\u00e0 del regista William A. Wellman.\nIn televisione.\nCummings inizi\u00f2 la sua lunga carriera televisiva nel 1952, anno in cui fu protagonista della commedia \"My Hero\". Partecip\u00f2 alla prima riduzione televisiva del celebre dramma \"La parola ai giurati\" di Reginald Rose, ricevendo per la sua interpretazione del giurato n. 8 (ruolo che fu poi di Henry Fonda nell'omonimo film) il Premio Emmy.\nDal 1955 al 1959 recit\u00f2 nella sitcom della NBC \"The Bob Cummings Show\" (in seguito \"Love That Bob\"), con il ruolo di Bob Collins, ex-pilota militare divenuto apprezzato fotografo. Prese parte anche al sequel dello show, andato in onda nella stagione 1961-1962 e alla sitcom \"My Living Doll\" (1964), entrambe in onda sulla CBS. \nIl suo ultimo ruolo televisivo di rilievo risale al 1973, quando recit\u00f2 assieme a Lee Grant nel film per la TV \"Partners in Crime\"."}
{"id": "2233688", "revid": "466539", "url": "https://it.wikipedia.org/wiki?curid=2233688", "title": "European Film Awards 2005", "text": "La 18\u00aa edizione della cerimonia di premiazione dei European Film Awards si \u00e8 tenuta il 3 dicembre 2005 all'Arena di Berlino, Germania e presentata da Heino Ferch.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2233692", "revid": "320578", "url": "https://it.wikipedia.org/wiki?curid=2233692", "title": "Wall-e", "text": ""}
{"id": "2233693", "revid": "1983214", "url": "https://it.wikipedia.org/wiki?curid=2233693", "title": "Nadja", "text": ""}
{"id": "2233697", "revid": "34928", "url": "https://it.wikipedia.org/wiki?curid=2233697", "title": "Tric-trac", "text": ""}
{"id": "2233716", "revid": "174925", "url": "https://it.wikipedia.org/wiki?curid=2233716", "title": "Trasporto cellulare", "text": ""}
{"id": "2233729", "revid": "104458", "url": "https://it.wikipedia.org/wiki?curid=2233729", "title": "Sergei Novikov", "text": ""}
{"id": "2233752", "revid": "466539", "url": "https://it.wikipedia.org/wiki?curid=2233752", "title": "Sandra Ravel", "text": "Biografia.\nNata a Milano, dalla fine degli anni '20 si dedica, come soubrette, al teatro di variet\u00e0 e, come attrice brillante, al primo cinema sonoro, dove debutta nella pellicola \"La stella del cinema\". Lavora anche all'estero, in Francia e ad Hollywood. A Sandra Ravel, per l'amicizia che li lega, Mario Bonavita, in arte Marf, dedica la canzone \"Nostalgico slow\". Sandra Ravel, dopo il matrimonio con l'attore Maurizio D'Ancora, nome d'arte di Rodolfo Gucci, compagno di lavoro in vari film, dell'omonima dinastia di industriali della moda, abbandona il cinema per dedicarsi alla famiglia, diventando madre di Maurizio Gucci."}
{"id": "2233760", "revid": "173006", "url": "https://it.wikipedia.org/wiki?curid=2233760", "title": "Trattato di Campoformido", "text": ""}
{"id": "2233767", "revid": "287204", "url": "https://it.wikipedia.org/wiki?curid=2233767", "title": "Gruppo del Churfirsten", "text": "Il Gruppo del Churfirsten \u00e8 un massiccio montuoso delle Prealpi di Appenzello e di San Gallo nelle Prealpi Svizzere. Si trova nel Canton San Gallo in Svizzera.\nClassificazione.\nSecondo la SOIUSA il Gruppo del Churfirsten \u00e8 un gruppo alpino con la seguente classificazione:\nVette.\nA seconda del modo in cui vengono contate nel gruppo vi sono da sette a tredici vette:\n(da ovest verso est):"}
{"id": "2233774", "revid": "1305772", "url": "https://it.wikipedia.org/wiki?curid=2233774", "title": "Opium", "text": "Opium (oppio) pu\u00f2 riferirsi a:"}
{"id": "2233775", "revid": "6923", "url": "https://it.wikipedia.org/wiki?curid=2233775", "title": "Strada europea E5", "text": ""}
{"id": "2233777", "revid": "24443", "url": "https://it.wikipedia.org/wiki?curid=2233777", "title": "Churfirsten", "text": ""}
{"id": "2233778", "revid": "287204", "url": "https://it.wikipedia.org/wiki?curid=2233778", "title": "Opium (album)", "text": ""}
{"id": "2233781", "revid": "287204", "url": "https://it.wikipedia.org/wiki?curid=2233781", "title": "Anabaena", "text": "Anabaena \u00e8 un genere di cianobatteri, noti per la loro attivit\u00e0 azotofissatrice, e per le relazioni simbiotiche che stabiliscono con differenti piante, quali le cicadi. "}
{"id": "2233783", "revid": "968255", "url": "https://it.wikipedia.org/wiki?curid=2233783", "title": "Segnalazione cellulare", "text": "La segnalazione cellulare (\"cell signalling\" in inglese) fa parte di qualsiasi processo di comunicazione che regola le attivit\u00e0 di base delle cellule e coordina tutte le azioni cellulari. La capacit\u00e0 delle cellule di percepire e rispondere correttamente al loro microambiente \u00e8 alla base dello sviluppo, della riparazione dei tessuti, dell'immunit\u00e0 e dell'omeostasi dei tessuti normali. Gli errori nelle interazioni di segnalazione e nell'elaborazione delle informazioni cellulari sono responsabili di malattie come il cancro, l'autoimmunit\u00e0 e il diabete. Comprendendo la segnalazione cellulare, le malattie possono essere trattate pi\u00f9 efficacemente e, teoricamente, si possono creare tessuti artificiali.\nLa biologia dei sistemi studia la struttura di base delle reti di segnalazione cellulare e come i cambiamenti in queste reti possono influenzare la trasmissione e il flusso di informazioni (trasduzione del segnale). Tali reti sono sistemi complessi nella loro organizzazione e possono presentare una serie di propriet\u00e0 emergenti tra cui bistabilit\u00e0 e ultrasensibilit\u00e0. L'analisi delle reti di segnalazione cellulare richiede una combinazione di approcci sperimentali e teorici, compreso lo sviluppo e l'analisi di simulazioni e modellazione.\nGeneralit\u00e0.\nI responsabili della comunicazione cellulare sono generalmente molecole extracellulari secrete da altre cellule o dalla cellula stessa che possono agire sulla cellula stessa, a brevi distanze o a lunghe distanze. Tali molecole sono catturate da recettori, che sono spesso proteine transmembrana collocate all'interno della membrana plasmatica con un sito di legame posto nello spazio extracellulare. Una delle categorie pi\u00f9 frequenti di molecole che scatenano una risposta cellulare sono gli ormoni. Il legame del ligando (la molecola extracellulare) con il suo specifico recettore scatena la sua attivazione in una vasta gamma di modalit\u00e0 possibili e a sua volta, il recettore scatena una o pi\u00f9 vie di segnalazione intracellulari. Le vie di segnalazione coinvolgono perlopi\u00f9 proteine di segnalazione, possono essere relativamente semplici ma pi\u00f9 spesso, negli organismi superiori, sono complesse ed interconnesse tra loro, non hanno specifica direzionalit\u00e0 e possono essere lette sia dalla membrana plasmatica verso il citoplasma o il nucleo che viceversa. \nLe proteine non sono per\u00f2 gli unici attori di queste vie di segnalazione che spesso coinvolgono anche ioni inorganici, fosfolipidi, steroidi e loro derivati. Queste proteine infine fanno convergere la segnalazione a proteine effettrici, la cui conformazione viene alterata mediante opportune reazioni chimiche che possono portare alla loro attivazione o inattivazione. Di queste proteine fanno parte ad esempio i canali ionici, proteine regolatrici di geni, enzimi, proteine strutturali del citoscheletro, recettori intracellulari. Tali proteine agiscono su altri bersagli scatenando la risposta finale a quella data via di segnalazione che pu\u00f2 essere l'alterazione dell'espressione genica, l'alterazione del metabolismo di una o pi\u00f9 sostanze, la creazione di complessi proteici, il movimento della cellula per azione sul citoscheletro. \nLe proteine intracellulari necessitano di un'emivita breve e rapida velocit\u00e0 di turnover affinch\u00e9 possano essere regolate dalla cellula, se infatti l'emivita fosse elevata, il range di regolazione possibile sarebbe inferiore. Il turnover aiuta inoltre a modificare la durata della risposta, dal momento che spesso queste proteine sono modificate (ad esempio mediante fosforilazione) per essere attivate, ne risulta che quando una proteina attivata \u00e8 degradata il segnale diventa sempre pi\u00f9 debole poich\u00e9 viene rimpiazzata con una proteina inattiva pronta a ripristinare la segnalazione in seguito alla modificazione appropriata.\nMolecole di segnalazione extracellulari.\nLe molecole segnale conosciute sono migliaia e comprendono ioni inorganici, gas, amminoacidi, peptidi, proteine, nucleotidi, steroidi, lipidi, derivati di acidi grassi. Sono generalmente secrete da una cellula di segnalazione al fine di trasmettere un segnale ad una cellula bersaglio che si trova ad una distanza variabile. Possono essere secrete nella matrice extracellulare o in fluidi specifici, il pi\u00f9 comune dei quali \u00e8 il sangue. La concentrazione delle molecole di segnalazione \u00e8 di norma molto bassa (10-8 M o inferiore) e i recettori cui si legano hanno affinit\u00e0 molto alta per questi ligandi (Ka 10-8 L\\mol o superiore) per cui sono molto specifici. Ciascuna cellula riceve determinati tipi di molecole di segnalazione in base ai recettori che esprime sulla superficie o nel citoplasma. La specializzazione di una cellula determina quali tipi di recettori siano sintetizzati, quali tipologie di proteine di segnalazione intracellulare ed effettrici e in che modo agiscano le molecole di segnalazione su di loro. \nPer questo, due cellule diverse riceventi una stessa molecola segnale possono rispondere diversamente. La diversit\u00e0 della risposta cellulare pu\u00f2 dipendere anche da fattori quantitativi. Alcune cellule per esempio rispondono diversamente a seconda della concentrazione pi\u00f9 o meno alta di una determinata molecola di segnalazione, dando luogo talvolta ad effetti opposti e apparentemente paradossali. La concentrazione della molecola di segnalazione assume un ruolo fondamentale nello sviluppo di un organismo dove gruppi di cellule indifferenziate o parzialmente indifferenziate acquisiscono destini cellulari differenti, un diverso numero di recettori, proteine di segnalazione ed effettrici per quella molecola e una differente specializzazione in base alla loro posizione rispetto al gradiente di concentrazione di quella data molecola generato dalla cellula di segnalazione. La molecola responsabile del differenziamento in questo caso \u00e8 detta morfogeno.\nTipologie di segnalazione.\nSeguono le cinque possibili vie di comunicazione cellulare: autocrina, dipendente da contatto, paracrina, endocrina e sinaptica.\nRecettori.\nI recettori sono proteine che legano specifiche molecole. La specializzazione di una cellula determina quali tipi di recettori siano espressi e quali invece non vengano espressi. Un recettore pu\u00f2 contribuire a determinare la risposta cellulare ad una molecola di segnalazione in base al suo stato d'attivazione. Infatti buona parte dei recettori non sono semplicemente attivi o inattivi, ma possono assumere conformazioni che li rendono parzialmente attivi anche con vari livelli possibili d'attivazione. Alcune proteine per esempio non sono completamente attivate dopo una singola fosforilazione, ma necessitano di due fosforilazioni, oppure di due fosforilazioni e dell'interazione con la subunit\u00e0 di una seconda proteina e cos\u00ec via. Si distinguono recettori di superficie e recettori nucleari. \nSecondi messaggeri e proteine di segnalazione intracellulari.\nI secondi messaggeri o mediatori intracellulari sono piccole molecole di segnalazione intracellulare generate in risposta all'attivazione dei recettori da parte del loro ligando e delle proteine a cui sono accoppiati. Sono generati in gran numero da alcuni enzimi specifici (come adenilato ciclasi, guanilato ciclasi) a partire da substrati (come ATP, GTP, PIP2) e possono essere sia idrofilici (come cAMP, cGMP, Ca2+) che idrofobici (come il diacilglicerolo). In questo modo il segnale viene amplificato, cos\u00ec che per una singola molecola di ligando legata al recettore siano generate centinaia o migliaia di molecole di secondo messaggero. Il secondo messaggero si lega a proteine di segnalazione intracellulari che generalmente costituiscono una cascata o una rete proteica di segnalazione. Tali proteine possono fungere da segnalatori per la successiva proteina di segnalazione, da proteine impalcatura per il complesso di segnalazione (in tal caso avvicinano due o pi\u00f9 proteine successive facilitandone l'interazione), da trasduttori del segnale, da amplificatori del segnale, da integratori del segnale, da diffusori del segnale verso altre vie di segnalazione, da trasportatori delle stesse proteine verso una determinata destinazione nella cellula o da regolatore di altre proteine segnale. Alla fine una cascata di segnalazione attiva una o pi\u00f9 proteine effettrici. \nBuona parte delle proteine di segnalazione utilizzano la fosforilazione o l'associazione con GTP per fungere da interruttori, ed assumono dunque uno stato attivato ed uno inattivo. Nel caso della regolazione per fosforilazione una proteina X \u00e8 attivata da una specifica protein-chinasi che converte ATP in ADP per attaccare un gruppo fosfato alla proteina generica X, che verr\u00e0 successivamente disattivata da una proteina fosfatasi che rimuover\u00e0 il gruppo fosfato. Non sempre la protein-chinasi attiva la proteina X, talvolta la defosforilazione infatti \u00e8 attivante. Le protein-chinasi sono generalmente o serina\\treonina chinasi (dunque fosforilano la proteina X su serine o treonine) oppure tirosina chinasi, o di altri tipi meno frequenti. Le proteine fosfatasi tendono di norma ad essere meno specifiche circa la proteina su cui agiscono delle protein-chinasi, dopotutto l'uomo possiede 250 geni per protein-chinasi e solo 150 geni per proteine fosfatasi. Circa il 30% delle proteine umane subisce fosforilazione. Nel caso della regolazione tramite proteine G si determina lo stato attivato della proteina quando questa lega GTP e lo stato inattivo quando lega GDP. Non vi sono enzimi che convertono il GTP legato in GDP, dato che l'attivit\u00e0 GTPasica \u00e8 intrinseca alla proteina G. Esistono per\u00f2 anche GTPasi monomeriche che sono inattive quando \u00e8 loro legato GDP e attive quando \u00e8 legato GTP. Tali proteine, a differenza delle proteine G sono monomeriche e non trimeriche e necessitano di un fattore di scambio del nucleotide guanilico (GEF) per la sostituzione di GDP con GTP (attivazione) e di una proteina che attiva la GTPasi (GAP) che trasforma il GTP in GDP con rilascio di fosfato (inattivazione). \nAltre proteine sono attivate o inattivate da ubiquitinazione, da proteolisi, o dal legame con determinate molecole. Alcune proteine di segnalazione intracellulari fungono da integratori dei segnali provenienti da diverse vie di segnalazione e sono attivate solo se ricevono in segnale da quelle date vie. Le proteine impalcatura possono invece essere ricondotte a tre grandi categorie. Possono essere proteine impalcatura specifiche presenti all'interno del citoplasma che si avvicinano ai recettori quando inizia la segnalazione e contemporaneamente attirano le proteine del complesso di segnalazione di cui fanno parte, avvicinandole e facilitandone la possibilit\u00e0 d'interazione, velocizzando quindi la segnalazione stessa. Lo stesso recettore pu\u00f2 autofosforilarsi in pi\u00f9 posizioni e fungere esso stesso da proteina impalcatura. Infine, alcuni speciali fosfolipidi possono essere ulteriormente fosforilati e fungere da siti di attracco per alcune proteine intracellulari. L'interazione tra le proteine di segnalazione intracellulari \u00e8 facilitata da domini proteici comuni a molte di esse, che sono interscambiabili e possono legarsi in numerosi siti ad una qualunque proteina senza modificarne il ripiegamento. Tra i pi\u00f9 frequenti si trovano SH2 e SH3 (domini di omologia Src2 e Src3), i domini di omologia alla pleckstrina (PH), i domini di legame alla fosfotirosina (PTB).\nRegolazione del segnale.\nI due principali modi con cui una cellula regola le proprie proteine di segnalazione sono il feedback negativo e il feedback positivo. \nQuando una cellula \u00e8 esposta in continuazione ad un segnale generato da una molecola che funge da stimolo si verifica il fenomeno dell'adattamento o della desensibilizzazione, che opera come un feedback negativo con breve ritardo. La desensibilizzazione pu\u00f2 avvenire per sequestro del complesso recettore+ligando all'interno di endosomi nel citoplasma, in questo caso generalmente il ligando resta negli endosomi e viene successivamente degradato mentre il recettore viene liberato e ritorna nella membrana plasmatica, oppure per down-regolazione del recettore, in tal caso il complesso recettore+ligando \u00e8 internato in un endosoma che si fonde con un lisosoma il quale degrada sia il ligando che il recettore. Il recettore pu\u00f2 ancora essere inattivato da una molecola intracellulare che lo rende incapace di legarsi al suo normale ligando qualora la concentrazione extracellulare sia troppo elevata, oppure pu\u00f2 essere inattivata una proteina funzionalmente correlata al recettore, o ancora pu\u00f2 essere trascritta una proteina che inibisce l'interazione del recettore con le proteine a valle.\nSegnalazione tramite recettori collegati a proteine G.\nI recettori collegati a proteine G o GPCRs (\"g-protein coupled receptors\") sono ubiquitari in tutti gli eucarioti e costituiscono la pi\u00f9 vasta famiglia di recettori di superficie, con circa 700 geni nell'uomo. I loro ligandi sono di natura molto variabile, possono essere peptidi, neurotrasmettitori, ormoni, amminoacidi e loro derivati, acidi grassi e loro derivati, proteine e fotoni, ciascuno pu\u00f2 legarsi ad un singolo GPCR ma anche a numerosi GPCRs, in tal caso di frequente questi GPCR si trovano in cellule differenti. Non sono noti tutti i ligandi per i GPCR per cui alcuni recettori sono orfani. Malgrado il loro numero sono tutti costituiti da proteine transmembrana a sette passaggi, con un dominio extracellulare in cui si lega il ligando (di differente grandezza in base al ligando) e sono tutti accoppiati a proteine G che utilizzano per trasmettere il segnale all'interno della cellula. \nI sensi della vista, dell'olfatto e del gusto sono mediati da recettori di questa tipologia. I GPCR sono desensibilizzati per inattivazione del recettore, in modo che non possano pi\u00f9 interagire con le proteine G, per sequestro del recettore che viene internalizzato in endosomi oppure per down-regolazione, che comporta internalizzazione e distruzione del recettore e del ligando. Tutti e tre questi processi dipendono dalla fosforilazione in serine o treonine specifiche GPCR da parte di PKA o PKC o una GPCR chinasi (GRK). Svolta la fosforilazione, il recettore \u00e8 completamente inattivato dal legame con una proteina della famiglia delle arrestine, che impedisce il legame con le proteine G e accoppia il recettore alle fossette rivestite da clatrina, favorendone l'internalizzazione che pu\u00f2 comportare la degradazione del recettore o il suo temporaneo sequestro e successiva liberazione e reintegrazione nella membrana plasmatica.\nCiascun GPCR \u00e8 accoppiato ad una proteina G che si trova o legata alla faccia citoplasmatica della membrana plasmatica in prossimit\u00e0 del recettore oppure attaccata al recettore stesso anche quando il ligando non \u00e8 legato e dunque il recettore \u00e8 inattivo. Quando risulta legata alla membrana lo fanno tramite ancore lipidiche che si dipartono dalle subunit\u00e0 \u03b1 e \u03b3. Le proteine G sono numerose ma tutte hanno la stessa struttura generale. Sono proteine trimeriche composte da una subunit\u00e0 \u03b1, \u03b2 e \u03b3. La subunit\u00e0 \u03b1 lega nello stato inattivo GDP e GTP nello stato attivo. Quando il ligando si lega a un GPCR esso funge da proteina GEF per la proteina G cui \u00e8 accoppiato, dunque promuove lo scambio di GDP con GTP sulla subunit\u00e0 \u03b1, attivandola e facendole cambiare conformazione. Nella maggior parte dei casi, ma non sempre, in seguito all'attivazione la proteina G si divide nella subunit\u00e0 \u03b1 e in un complesso formato dalle subunit\u00e0 \u03b2 e \u03b3. La proteina G non ha bisogno di una GAP per trasformare il GTP in GDP ed inattivarsi, ma lo fa spontaneamente dal momento che la subunit\u00e0 \u03b1 possiede attivit\u00e0 GTPasica, con un tempo variabile a seconda della sua capacit\u00e0 d'idrolizzazione. Di norma il tempo \u00e8 breve perch\u00e9 tale subunit\u00e0 agisce sulla sua proteina bersaglio o su un regolatore della segnalazione della proteina G (RGS) che funge da GAP. Esistono circa 25 proteine RGS, ciascuna delle quali agisce su di un gruppo specifico di proteine G. \nVia cAMP - PKA.\nLa subunit\u00e0 \u03b1 della proteina G interagisce con l'adenilato ciclasi (un enzima transmembrana con il sito attivo intracellulare) attivandola, questa a sua volta converte l'ATP nel citoplasma in AMP ciclico (cAMP), uno dei pi\u00f9 comuni secondi messaggeri della cellula, amplificando il segnale, dal momento che l'attacco di un ligando determina la sintesi di migliaia di molecole di secondo messaggero in pochi secondi. La concentrazione di cAMP nella cellula varia cos\u00ec dai 10-7 M in condizioni normali sino a 2.10-6 M. L'adenilato ciclasi \u00e8 a sua volta regolata da una proteina G stimolatrice (Gs), che pu\u00f2 essere la proteina G sopra menzionata, e da una proteina G inibitrice (Gi). Il cAMP si lega alla protein-chinasi dipendente da cAMP (PKA). Una volta completata la segnalazione, il cAMP viene rapidamente convertito dalla cAMP fosfodiesterasi in adenosina-5'-monofosfato (5'-AMP). La PKA \u00e8 un tetramero composto da due subunit\u00e0 regolatrici, cui si legano due molecole di cAMP per ciascuna subunit\u00e0 e da due subunit\u00e0 catalitiche. \nIl legame comporta la dissociazione della proteina nel dimero regolatore e nelle due subunit\u00e0 catalitiche (che agiscono come monomeri), che vengono attivate. Tali subunit\u00e0 fosforilano serine o treonine di una vasta gamma di proteine bersaglio che possono essere altre proteine di segnalazione cos\u00ec come proteine effettrici. Esistono proteine di ancoraggio della chinasi A (AKAP) che si associano alle due subunit\u00e0 regolatrici della PKA e le legano ad un componente del citoscheletro o alla membrana di un organello, rendendo cos\u00ec facile la localizzazione di una parte della PKA intracellulare. Malgrado il loro nome, le AKAP non legano esclusivamente PKA ma anche altre proteine, in questo modo possono farle interagire con la stessa PKA, ne \u00e8 un esempio la stessa cAMP fosfodiesterasi che cos\u00ec pu\u00f2 facilmente idrolizzare le quattro molecole di cAMP presenti sulle subunit\u00e0 regolatrici. Tale proteina, inoltre, \u00e8 attivata per fosforilazione dalla stessa PKA che dunque regola la propria attivazione tramite feedback negativo. \nIn alcune cellule PKA pu\u00f2 attivare geni codificanti alcuni ormoni, come la somatostatina, poich\u00e9, dopo essere entrata nel nucleo, fosforila la proteina CREB (\"CRE binding protein\"), attivandola, questa a sua volta si lega a sequenze note come CRE (\"cAMP response element\") poste nella regione regolatrice di quel gene. A questo punto una seconda proteina, il coattivatore trascrizionale CBP (\"CREB binding protein\") si lega a CREB e il complesso attiva la trascrizione del gene. Come in tutte le vie che coinvolgono la trascrizione di geni il tempo necessario in questo caso non \u00e8 di pochi minuti come potrebbe essere qualora PKA attivasse altre proteine segnalatrici, ma ore. Si pensa che questo processo sia associato a forme di apprendimento e memoria del cervello. In altre cellule cAMP non agisce su PKA ma come ligando attivatore per esempio per canali ionici della membrana plasmatica (come nei neuroni olfattivi). Pu\u00f2 inoltre attivare Rap1, una GTPasi monomerica che promuovere l'adesione cellulare mediata da integrine.\nVia PIP2 - fosfolipasi C.\nAlcune proteine G (dette Gq) non attivano adenilato ciclasi o guanilato ciclasi, ma la fosfolipasi C-\u03b2 (PLC\u03b2), per esempio in risposta al legame con vasopressina nel fegato e acetilcolina nel pancreas e nel muscolo liscio. La fosfolipasi C-\u03b2 \u00e8 un enzima che agisce sul fosfatidilinositolo-4,5-difosfato (PIP2), un fosfolipide presente nello strato interno della membrana plasmatica, trasformandolo in inositolo-1,4,5-trifosfato (IP3) e in diacilglicerolo (DAG). L'IP3 \u00e8 idrosolubile e diffonde nel citosol legandosi ai canali di rilascio del Ca2+ regolati da IP3 o semplicemente recettori dell'IP3, immersi nella membrana del reticolo endoplasmatico liscio (REL). Il legame di IP3 con tali canali induce la fuoriuscita di Ca2+ dal reticolo endoplasmatico liscio, facendone rapidamente aumentare la concentrazione nel citosol. In seguito gli ioni Ca2+ in eccesso sono ricondotti nel reticolo endoplasmatico liscio da canali del Ca2+ controllati dal deposito. L'IP3 al termine della segnalazione \u00e8 degradato da fosfatasi ad IP2 oppure fosforilato da chinasi per formare IP4, il quale a sua volta pu\u00f2 fungere da molecola di segnalazione. Il DAG nel frattempo pu\u00f2 essere usato per formare acido arachidonico o eicosanoidi come le prostaglandine, ma pi\u00f9 comunemente resta attaccato alla membrana plasmatica ed attiva la protein-chinasi dipendente da Ca2+ (PKC), una serina-treonina chinasi. \nLa PKC \u00e8 attivata sia da DAG che dal Ca2+ liberato da IP3, quindi fosforila le sue proteine bersaglio, che variano in base alla cellula in cui viene effettuata la segnalazione. Esiste una seconda classe di PKC, dette PKC atipiche, perch\u00e9 non attivate da DAG e Ca2+. Il Ca2+ in eccesso nel citosol \u00e8 pompato fuori dalla cellula da apposite pompe proteiche poste sulla membrana plasmatica che consumano ATP, in quanto devono pompare contro gradiente, essendo la concentrazione del Ca2+ extracellulare diecimila volte pi\u00f9 alta rispetto a quella intracellulare (10-3 M contro 10-7 M). Senza di esse, utilizzando canali del calcio, il Ca2+ tenderebbe ad affluire nel citoplasma. I neuroni possiedono oltre alle pompe del Ca2+ anche gli antiporti Ca2+/Na+. Altre pompe del calcio sono presenti nei mitocondri. Il Ca2+ in seguito a rilascio dai recettori leganti IP3 si diffonde nel citoplasma sotto forma di onde oscillatorie della frequenza di pochi secondi con picchi chiamati \"spike\" fino a che la segnalazione non termina. I picchi parrebbero essere generati dal fatto che il Ca2+ rilasciato dai recettori per IP3 attiva anche i recettori rianodinici che liberano ulteriori ioni Ca2+ nel citoplasma, attuando un feedback positivo. \nTuttavia, oltre una certa concentrazione, il Ca2+ inibisce un suo ulteriore rilascio da tali canali. In alternativa all'attivazione di PKC il Ca2+ pu\u00f2 attivare la calmodulina, una proteina molto abbondante nel citoplasma di tutte le cellule (ne costituisce sino all'1%). La calmodulina \u00e8 una proteina dalla forma a manubrio, formata da due estremit\u00e0 globulari leganti ciascuna due ioni Ca2+ interconnesse da un \u03b1-elica. La calmodulina inizia ad attivarsi con due ioni Ca2+ legati, cambiando la sua conformazione, ma \u00e8 completamente attiva solo con quattro ioni calcio. La calmodulina non possiede attivit\u00e0 enzimatica e si lega ad altre proteine della cellula attivandole; ne sono esempi la pompa del Ca2+ posta sulla membrana plasmatica che, come detto, riequilibra la concentrazione di ioni Ca2+ nel citoplasma. Un bersaglio molto comune del complesso Ca2+-calmodulina sono le chinasi dipendenti da Ca2+-calmodulina (CaM-chinasi). Tali proteine spesso fosforilano fattori di trascrizione, attivandoli o inattivandoli. La CaM-chinasi II presente nei neuroni sembra essere fondamentale in alcuni processi di memoria cellulare, viene infatti inizialmente attivata da Ca2+-calmodulina, ma successivamente si autofosforila su residui di serina e treonina e resta attiva anche quando il Ca2+ \u00e8 stato sottratto finch\u00e9 non viene spenta da alcune fosfatasi.\nSegnalazione tramite recettori collegati ad enzimi.\nI recettori collegati ad enzimi sono proteine transmembrana, generalmente a singolo passaggio, che possiedono un dominio extracellulare per il legame con il ligando e un dominio citosolico che possiede attivit\u00e0 enzimatica intrinseca o \u00e8 associato a diverse proteine, tra cui enzimi. Malgrado la diversit\u00e0 strutturale, molti recettori collegati ad enzimi attivano le stesse vie di segnalazione dei GPCR. Se ne distinguono sei classi.\nRecettori tirosin-chinasici.\nI recettori tirosin-chinasici (RTK) sono una delle tipologie pi\u00f9 comuni di recettori di superficie collegati agli enzimi. I loro ligandi spesso sono fattori di crescita o neurotrofine come VEGF, NGF, EGF, HGF, FGF, MCSF, PDGF, IGF-1 e i recettori assumono spesso il nome dal loro ligando. Una classe di otto proteine extracellulari dette efrine (correlate con la migrazione e la crescita assonica) \u00e8 strettamente associata ad alcuni RTK chiamati recettori Eph (dall'inglese \"ephrine\"), codificati da 13 geni sui 60 geni umani per RTK. Le efrine quando si legano al loro recettore Eph attivano sia se stesse che il recettore, determinando cambiamenti sia nella cellula di segnalazione che nella cellula bersaglio. In generale un recettore RTK in forma inattiva \u00e8 costituito da due monomeri a singolo passaggio che vengono attivati e dimerizzati una volta che il ligando si lega al dominio extracellulare. La dimerizzazione comporta la transautofosforilazione (un monomero fosforila l'altro e viceversa) su residui specifici di tirosina. Talvolta, come per il recettore dell'insulina, l'RTK in forma attiva \u00e8 un tetramero. Le tirosina fosforilate aumentano l'attivit\u00e0 chinasica dell'RTK e fungono da siti di legame per proteine intracellulari specifiche per ciascuna tirosina. \nIl legame avviene perch\u00e9 tali proteine sono in grado di riconoscere la tirosina fosforilata e la conformazione dell'RTK attorno ad essa. Queste proteine sono attivate dal legame con la fosfotirosina e talvolta possono a loro volta autofosforilarsi o essere fosforilate su tirosine (questo secondo caso accade a IRS1, proteina associata al recettore per l'insulina). Tre delle pi\u00f9 note proteine associate a RTK sono la fosfolipasi C-\u03b3, che attiva la via dell'inositolo trifosfato e quindi PKC, la proteina Src che \u00e8 a sua volta una tirosina chinasi e la fosfoinositide-3'-chinasi (PI 3-chinasi) che fosforila alcuni lipidi trasformandoli in siti d'attracco per altre proteine di segnalazione. Un dominio comune alle tre proteine elencate e con cui queste si legano alle fosfotirosine di RTK \u00e8 SH2 (\"Src homology 2 domain\"), ma vi si pu\u00f2 legare anche il dominio PTB (\"phosphotyrosine binding domain\"). Generalmente il legame di proteine alle fosfotirosine attiva una via di segnalazione, ma in alcuni casi la inibisce, come fa la proteina c-Cbl che monoubiquitina alcuni recettori segnalandoli per la degradazione (down-regolazione) che viene effettuata da proteine che contengono UIM (motivi d'interazione con l'ubiquitina) le quali dirigono il recettore verso vescicole rivestite da clatrina che infine si fondono con lisosomi. Fino a quando un recettore non \u00e8 degradato pu\u00f2 potenzialmente attivare ancora vie di segnalazione nell'endosoma. \nLe proteine associate a RTK sono a loro volta spesso associate ad una proteina adattatrice, Grb2, tramite un dominio SH2. Grb2 possiede inoltre altri due domini SH3 per l'interazione con altre proteine. Uno dei domini SH3 spesso interagisce con Sos, una Ras-GEF (fattore di scambio guanilico per Ras) adesa alla membrana plasmatica tramite un dominio PH (\"pleckstrin homology domain\") che si lega ad un fosfoinositide trifosfato. Sos attiva Ras, una GTPasi monomerica che ha dunque GDP legato quando inattiva, per cui sostituisce GDP con GTP, a sua volta Ras attiva ulteriormente Sos in un circuito a feedback positivo. Successivamente fosfatasi specifiche rimuovono il fosfato da proteine a monte di Ras, inattivandole, mentre Ras stessa \u00e8 inattivata da una Ras-GAP che idrolizza il GTP in GDP con liberazione di fosfato inorganico. Ras, quando attiva, fosforila il modulo della protein-chinasi attivata da mitogeni, comunemente noto come modulo della MAP chinasi. Ras attiva Raf (la chinasi MAPKKK), la quale a sua volta, con un meccanismo a cascata, attiva tramite fosforilazione Mek (MAPKK) che a sua volta attiva per fosforilazione Erk (MAPK). Erk entra nel nucleo e fosforila alcune proteine regolatrici di geni oppure attiva altre proteine. Tra i geni attivati ve ne sono alcuni che regolano la proliferazione cellulare, come le cicline, perci\u00f2 non sorprende che mutazioni iperattivanti di Ras inducano la sovraespressione di queste proteine con conseguente iperproliferazione cellulare e dunque cancro. Ras infatti \u00e8 mutata nel 30% delle neoplasie umane, il che ne fa uno dei bersagli preferiti delle cellule tumorali dopo p53. \nIl modulo MAP chinasi viene spesso spento dalla stessa Erk che inattiva Raf tramite feedback negativo, altre volte invece sono delle fosfatasi a doppia specificit\u00e0 (sia per tirosina che per treonina) ad inattivare il complesso rimuovendo i gruppi fosfato. Generalmente la cascata delle MAP chinasi funziona efficientemente grazie a proteine impalcatura che legano tutte le chinasi coinvolte migliorandone l'interazione a causa della prossimit\u00e0 indotta. In un'altra importante via (via PI3-chinasi-Akt) attivata dagli RTK una classe di proteine nota come PI 3 chinasi, attaccata normalmente alla coda di RTK, fosforila alcuni inositolo fosfolipidi (PIP2) in siti multipli generando fosfoinositidi (PIP3). I fosfoinositidi sono siti d'attracco ideali per molte proteine. I GPCR possono attivare la stessa via, tuttavia agiscono sulla classe Ib delle PI 3 chinasi, mentre gli RTK sulla classe Ia. \nPer far terminale il segnale alcune fosfatasi, in particolare le PTEN, defosforilano i fosfoinositidi determinando il distacco delle proteine che vi si legano. Mutazioni in PTEN aumentano il rischio di sviluppare alcuni tipi di cancro. Ai fosfoinositidi si attaccano due proteine, Akt (detta anche protein-chinasi B, PKB) e la protein-chinasi 1 dipendente da fosfoinositidi (PDK1). Il legame delle due proteine ad un fosfoinositide determina l'attivazione di Akt da parte di PDK1. Akt attiva una GAP chiamata Tsc2 che a sua volta disattiva Rheb. Rheb \u00e8 una GTPasi attiva con GTP legato che attiva il complesso proteico mTOR. mTOR nei mammiferi \u00e8 costituita dal complesso mTOR1, con legata la proteina raptor, oppure mTOR2, con legata la proteina rictor. Sono entrambe legate alla crescita e alla sopravvivenza cellulare ed interagiscono con la GTPasi monomerica Rho che a sua volta agisce sul citoscheletro. Akt inoltre, oltre ad attivare Tsc2, viene fosforilata da mTOR. A questo stato d'attivazione Akt \u00e8 in grado di fosforilare i complessi Bad-proteina antiapoptotica (Bad \u00e8 una proteina proapoptotica), determinando il distacco di Bad dalla proteina antiapoptotica e la sua inattivazione da parte della proteina 14-3-3. Il risultato netto \u00e8 un'inibizione dell'apoptosi coerente con la proliferazione e la crescita cellulare.\nRecettori associati a tirosina chinasi.\nI recettori associati a tirosina chinasi non possiedono attivit\u00e0 tirosin-chinasica intrinseca ma sono associati covalentemente a tirosine chinasi sul lato citoplasmatico. La classe pi\u00f9 comune di tirosin-chinasi associate a questo tipo di recettori \u00e8 la famiglia delle Src, che comprende Src, Yes, Fgr, Fyn, Lck, Lyn, Hck e Blk. Ciascuna proteina Src contiene un dominio SH2 con cui si lega al recettore e almeno un dominio SH3 con cui interagisce con altre proteine. Proteine della famiglia Src sono attivate anche da proteine G e collegate a recettori GPCR. I recettori associati a tirosina chinasi comprendono alcuni recettori per l'antigene, per le interleuchine, per le integrine e per le citochine. Nel caso dei recettori per le citochine la proteina con attivit\u00e0 tirosin-chinasica a cui sono associati \u00e8 una JAK chinasi o chinasi Janus. Si conoscono quattro JAK chinasi, chiamate JAK1, JAK2, JAK3 e TYK2. \nI recettori sono due monomeri separati quando inattivati, ma il legame del ligando li fa dimerizzare ed avvicina le due JAK chinasi che si fosforilano per transautofosforilazione su tirosine. Una volta attivate, fosforilano tirosine anche sul recettore per le citochine. Le fosfotirosine attirano proteine regolatrici di geni della famiglia STAT (\"signal transducers and activators of transcription\") normalmente presenti nel citoplasma. Tali proteine contengono un dominio SH2 che si lega alla fosfotirosina del recettore, dopodich\u00e9 vengono fosforilate dalle JAK ed attivate. Le STAT che si legano al recettore sono generalmente STAT1, STAT2 o STAT5. Le due STAT fosforilate si staccano dal recettore e formano un omodimero o un eterodimero tramite il dominio SH2, dopodich\u00e9 migrano nel nucleo e si legano ad elementi di risposta alle citochine, favorendone la trascrizione dei geni corrispondenti. La via viene spenta da tirosina fosfatasi che possono anche essere a doppia specificit\u00e0 (rimuovono cio\u00e8 gruppi fosfato anche da serina o treonina oltre che da tirosina).\nRecettori serina/treonina chinasi.\nSono proteine transmembrana a singolo passaggio con almeno un dominio serina/treonina-chinasi sul lato citoplasmatico della membrana, capaci di autofosforilazione. Si distinguono in recettori serina/treonina chinasi di tipo I e di tipo II, sono entrambi omodimeri e strutturalmente simili. I ligandi principali di questo tipo di recettori sono le BMP (bone morphogenic proteins) e la famiglia del fattore trasformante di crescita \u03b2 (TGF\u03b2). Quando il ligando si lega al recettore appropriato, questo si autofosforila nel dominio con attivit\u00e0 chinasica su serine o treonine specifiche, attirando una classe di proteine nota come Smad ed attivandole. Qualora il ligando sia una proteina della famiglia di TGF\u03b2, sono coinvolte Smad2 e Smad3, qualora invece sia una BMP sono coinvolte Smad1, Smad5 o Smad8. Le cinque Smad nominate sono dette Smad attivate da recettore (R-Smad). Una volta fosforilata, come gi\u00e0 visto per le STAT, Smad si dissocia dal recettore e si associa con Smad4 detta anche co-Smad in quanto si lega alle R-Smad per formare un complesso. \nIl complesso cos\u00ec formato si dirige nel nucleo dove si lega a sequenze specifiche che aiutano ad attivare o inibire alcuni geni. La via \u00e8 spenta dall'endocitosi dipendente da caveole dei recettori che legano BMP o proteine della famiglia di TGF\u03b2; successivamente questi sono ubiquitinati e quindi degradati. In realt\u00e0, l'endocitosi pu\u00f2 anche attivare ulteriormente questi recettori se endocitati in endosomi precoci derivati da vescicole rivestite da clatrina. Una proteina chiamata SARA (Smad anchor for receptor activation) si lega ai recettori migliorando l'efficienza della fosforilazione di Smad. Nel nucleo il complesso Smad \u00e8 defosforilato e poi trasportato nuovamente nel citoplasma dove pu\u00f2 iniziare un nuovo ciclo. \nI recettori inoltre possono anche essere inibiti da Smad-inibitrici (Smad6 e Smad7) la cui trascrizione \u00e8 favorita dalle R-Smad, si attua cos\u00ec una regolazione a feedback negativo. Le Smad inibitrici competono con le R-Smad per il legame al recettore, saturandone il dominio di legame e quindi impedendo alle Smad leganti il recettore di intervenire. Possono inoltre attirare Smurf, un'ubiquitina ligasi che marca il recettore per la degradazione, o, ancora, possono reclutare proteine fosfatasi che defosforilano il recettore, inattivandolo e si legano a Smad4 competendo con le R-Smad.\nSegnalazione tramite proteolisi.\nUna delle vie di segnalazione pi\u00f9 dirette ed ampiamente utilizzate nel corpo umano e in molti animali \u00e8 quella che fa uso del recettore Notch. Notch \u00e8 una proteina transmembrana a singolo passaggio che interagisce con la proteina Delta, posta sulla membrana plasmatica di una seconda cellula. Quando Notch \u00e8 attivata da Delta una proteasi taglia la coda di Notch ed essa, dopo una successiva proteolisi da parte della \u03b3-secretasi, migra nel nucleo attivando la trascrizione di una serie di geni tramite una proteina che nello stato latente funge da repressione ma in seguito ad interazione con la coda di Notch diviene un attivatore. I geni che influenza sono molti, ma i principali sono quelli della famiglia Hes, che codificano per proteine regolatrici inibitorie verso altri geni. Questa via \u00e8 coinvolta nel differenziamento in senso non-neuronale di una cellula, dal momento che permette il blocco dei geni che specializzerebbero la cellula in senso neuronale. Una volta effettuata la proteolisi, il recettore non pu\u00f2 pi\u00f9 essere riutilizzato."}
{"id": "2233788", "revid": "216401", "url": "https://it.wikipedia.org/wiki?curid=2233788", "title": "Matthias \u0160indel\u00e1\u0159", "text": ""}
{"id": "2233794", "revid": "287204", "url": "https://it.wikipedia.org/wiki?curid=2233794", "title": "Money (album)", "text": ""}
{"id": "2233800", "revid": "3115", "url": "https://it.wikipedia.org/wiki?curid=2233800", "title": "Eugenio D'Orsi", "text": "Biografia.\nInizia l'attivit\u00e0 politica nel Partito Socialista Italiano. \u00c8 stato consigliere comunale di Palma di Montechiaro dal 1992 al 2003, militando nel Nuovo PSI. Successivamente \u00e8 transitato nel MpA. Dal 1994 al 1999 \u00e8 presidente del Consiglio comunale e nel 2003 vice sindaco di Palma di Montechiaro. Alle elezioni regionali in Sicilia del 2001 \u00e8 candidato nella lista del Nuovo PSI in Provincia di Agrigento, raccogliendo 2472 preferenze e non venendo eletto.\nNel 2005 \u00e8 nominato assessore al lavoro e formazione professionale della Provincia Regionale di Agrigento nella giunta guidata da Vincenzo Fontana. \u00c8 stato Commissario straordinario dell'Istituto regionale ricerca educativa, oggi Agenzia nazionale per lo sviluppo dell'autonomia scolastica. Alle elezioni regionali in Sicilia del 2006 \u00e8 candidato nella lista dell'MpA in Provincia di Agrigento, raccogliendo 3099 preferenze e non venendo eletto. Nel febbraio 2008 diviene segretario provinciale di Agrigento del Movimento per l'Autonomia.\nAlle elezioni provinciali del 2008 guida\nuna coalizione di centrodestra, vincendo con il 67,88% dei voti e si dimette da segretario provinciale MpA. Da Presidente della provincia di Agrigento porta avanti il progetto della costruzione dell'aeroporto di Agrigento. Ritenendola una infrastruttura necessaria per dare un nuovo impulso allo sviluppo socio-economico della Provincia, conduce un'azione di protesta trasferendo il proprio ufficio in una tenda dal met\u00e0 febbraio ai primi di marzo del 2010, dove ha vissuto e dormito per quasi venti giorni. Nel gennaio 2011 subisce l'incendio doloso della propria casa di villeggiatura e gli vengono recapitati dei proiettili in una busta anonima. Durante il suo mandato da Presidente della Provincia di Agrigento, varia diverse volte la sua maggioranza e la sua giunta.\nProcedimenti giudiziari.\nNell'ottobre 2011 \u00e8 indagato per truffa, peculato, concussione e abuso d'ufficio per diverse irregolarit\u00e0 contestategli dalla Guardia di Finanza nella sua attivit\u00e0 da Presidente della Provincia di Agrigento.\nCondannato in primo grado a quattro mesi di reclusione, viene assolto in appello nel maggio 2019."}
{"id": "2233801", "revid": "48344", "url": "https://it.wikipedia.org/wiki?curid=2233801", "title": "SoHo", "text": ""}
{"id": "2233803", "revid": "767487", "url": "https://it.wikipedia.org/wiki?curid=2233803", "title": "Naic", "text": "Naic \u00e8 una municipalit\u00e0 di Seconda classe delle Filippine, situata nella Provincia di Cavite, nella Regione di CALABARZON.\nNaic \u00e8 formata da 30 baranggay:"}
{"id": "2233804", "revid": "287204", "url": "https://it.wikipedia.org/wiki?curid=2233804", "title": "Adios (album)", "text": ""}
{"id": "2233810", "revid": "287204", "url": "https://it.wikipedia.org/wiki?curid=2233810", "title": "Faulhorn", "text": "Il Faulhorn (2.681 ) \u00e8 una montagna delle Prealpi Bernesi nelle Prealpi Svizzere. Si trova nel Canton Berna poco a sud del lago di Brienz."}
{"id": "2233811", "revid": "28592", "url": "https://it.wikipedia.org/wiki?curid=2233811", "title": "Teatro dell'800", "text": ""}
{"id": "2233813", "revid": "228587", "url": "https://it.wikipedia.org/wiki?curid=2233813", "title": "Adi\u00f3s", "text": ""}
{"id": "2233814", "revid": "125401344", "url": "https://it.wikipedia.org/wiki?curid=2233814", "title": "Corin Redgrave", "text": "Biografia.\nFiglio di Sir Michael Redgrave e di Rachel Kempson, era fratello delle attrici Vanessa e Lynn Redgrave. Attivo al cinema dagli anni sessanta, ha fatto parte di una delle pi\u00f9 note e attive famiglie del mondo dello spettacolo. Corin Redgrave \u00e8 stato anche attivista della Sinistra, come sua sorella Vanessa, ed entrambi furono iscritti al Partito rivoluzionario dei lavoratori del Regno Unito. Si \u00e8 battuto molto per gli interessi dei Rom della Gran Bretagna.\nMor\u00ec il 6 aprile 2010 all'et\u00e0 di 70 anni dopo aver lottato per dieci anni contro un tumore alla prostata. Sua sorella Lynn mor\u00ec un mese dopo per un cancro al seno."}
{"id": "2233817", "revid": "1498232", "url": "https://it.wikipedia.org/wiki?curid=2233817", "title": "Canon EOS 400D", "text": "La Canon EOS 400D \u00e8 una fotocamera reflex digitale (DSLR) presentata dalla Canon il 24 agosto 2006; \u00e8 chiamata Digital Rebel XTi in Nord America e Kiss Digital X in Giappone.\nStoria.\n\u00c8 il terzo modello appartenente alla fascia economica, introdotta proprio da Canon ed inaugurata 4 anni prima con la EOS 300D. Il corpo \u00e8 pressoch\u00e9 identico a quello della EOS 350D che la rende all'epoca una delle pi\u00f9 compatte reflex sul mercato.\nCaratteristiche.\nRispetto al modello precedente monta un sensore CMOS a risoluzione pi\u00f9 elevata (10.1 megapixel), un buffer pi\u00f9 capiente per gli scatti in continuo ed un monitor LCD pi\u00f9 grande da 2,5 pollici a 230000 pixel che sostituisce anche il display LCD monocromatico, non pi\u00f9 presente. A differenza della 350D, ha inoltre un file system in cui ogni cartella pu\u00f2 contenere fino a 9999 immagini (e non pi\u00f9 sole 100).\nLa 400D \u00e8 in assoluto il primo modello Canon a montare un sistema di autopulizia del sensore. Altra notevole caratteristica \u00e8 data dal sistema autofocus di impostazione semiprofessionale a 9 punti gi\u00e0 impiegato sulla EOS 30D e dal sensore di prossimit\u00e0 al mirino che disattiva il monitor LCD quando la macchina \u00e8 portata all'altezza dell'occhio.\nRispetto ai modelli precedenti, alcuni utilizzatori rilevano come l'esposimetro della 400D, in modo \"evaluative\" tenda a sottoesporre leggermente. Si tratta in realt\u00e0 di una caratteristica positiva, soprattutto nel campo della fotografia digitale, poich\u00e9 contribuisce ad evitare la perdita di informazione (clipping) sulle alte luci.\n\u00c8 perfettamente compatibile con il pi\u00f9 recente sistema flash di Canon (al marzo 2009), denominato E-TTL II, supportando anche funzioni avanzate quali il flash-zoom adattabile in funzione del formato sensore ed il bilanciamento del bianco dinamico in funzione dello stato di carica del flash stesso.\n\u00c8 l'ultima fotocamera digitale Canon di fascia economica ad utilizzare schede di memoria CompactFlash e priva di live view.\nNella sua fascia di prezzo \u00e8 sostituita dalla Canon EOS 450D nel gennaio del 2008.\nObiettivi.\nCome tutte le macchine fotografiche Canon EOS, pu\u00f2 montare senza alcuna limitazione la gamma completa di obbiettivi EF prodotti dall'introduzione del sistema (1987) ad oggi; pu\u00f2 inoltre montare tutti gli obbiettivi EF-S destinati alle fotocamere con sensore in formato APS-C.\nCon opportuni adattatori pu\u00f2 utilizzare (in stop down) gran parte delle ottiche a fuoco manuale mantenendo il fuoco all'infinito, la funzionalit\u00e0 dell'esposimetro in tutti i modi di lettura (valutativa, media, semispot) e la conferma di corretta messa a fuoco."}
{"id": "2233818", "revid": "72811", "url": "https://it.wikipedia.org/wiki?curid=2233818", "title": "Lion Rafale", "text": ""}
{"id": "2233825", "revid": "74801", "url": "https://it.wikipedia.org/wiki?curid=2233825", "title": "Noveleta", "text": "Noveleta \u00e8 una municipalit\u00e0 di Terza classe delle Filippine, situata nella Provincia di Cavite, nella Regione di CALABARZON.\nNoveleta \u00e8 formata da 16 baranggay:"}
{"id": "2233833", "revid": "270591", "url": "https://it.wikipedia.org/wiki?curid=2233833", "title": "EOS 400D", "text": ""}
{"id": "2233837", "revid": "339392", "url": "https://it.wikipedia.org/wiki?curid=2233837", "title": "Partigiani jugoslavi", "text": ""}
{"id": "2233840", "revid": "1165513", "url": "https://it.wikipedia.org/wiki?curid=2233840", "title": "WWIII", "text": ""}
{"id": "2233843", "revid": "785863", "url": "https://it.wikipedia.org/wiki?curid=2233843", "title": "Scuola di polizia (serie di film)", "text": "Scuola di polizia (\"Police Academy\") \u00e8 una serie cinematografica, comica e d'azione, in cui diversi personaggi bizzarri ricoprono il ruolo di cadetti dell'accademia di polizia.\nSerie televisive.\nDalla serie cinematografica sono state tratte due serie televisive, una delle quali \u00e8 una popolare serie animata:"}
{"id": "2233844", "revid": "287204", "url": "https://it.wikipedia.org/wiki?curid=2233844", "title": "Lucia da Valcaldara", "text": " \nVita.\nA 15 anni si consacr\u00f2 totalmente al Signore e fond\u00f2 a Norcia, presso una casa paterna, un primo nucleo di vergini consacrate, che nel 1386, con l'approvazione del vescovo di Spoleto Ferdinando, divenne il monastero di San Girolamo.\nNel 1390 Lucia fond\u00f2 un altro monastero presso la chiesa di Santa Maria a Valcaldara\n(frazione di Norcia). Riuniti in uno solo, i due monasteri presero nel 1407 la regola delle Clarisse e costituirono, con l'approvazione del vescovo Agostino, il Monastero di Santa Chiara, che poi, dopo il terremoto del 1703, prender\u00e0 il nome di \"Santa Maria della Pace\".\nLucia mor\u00ec a Norcia il 12 gennaio 1430 e fu subito venerata e invocata come \"santa\".\nCulto.\nIl corpo della Beata, custodito nel suo \"deposito\" del 1637, \u00e8 stato esposto nella chiesa del monastero delle Clarisse di Santa Maria della Pace a Norcia fino al 2017. A seguito dei danni provocati dal terremoto al loro monastero, le \"Sorelle povere di Santa Chiara\" si sono trasferite nell'ex convento di sant'Antonio, a Biccari, in Puglia, ribattezzato il 26 novembre 2017 monastero di \"Santa Maria della Pace in S. Antonio\". Nella chiesa di Sant'Antonio da Padova \u00e8 stato anche traslata la reliquia delle spoglie mortali della beata Lucia da Norcia, posta sotto l'altare maggiore."}
{"id": "2233845", "revid": "287204", "url": "https://it.wikipedia.org/wiki?curid=2233845", "title": "Rosario (Cavite)", "text": "Rosario \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nRosario \u00e8 formata da 20 baranggay:"}
{"id": "2233851", "revid": "121836", "url": "https://it.wikipedia.org/wiki?curid=2233851", "title": "Robert Spencer, secondo conte di Sunderland", "text": ""}
{"id": "2233857", "revid": "486946", "url": "https://it.wikipedia.org/wiki?curid=2233857", "title": "Grecale (F 556)", "text": ""}
{"id": "2233860", "revid": "28592", "url": "https://it.wikipedia.org/wiki?curid=2233860", "title": "Irredentismo irlandese", "text": ""}
{"id": "2233862", "revid": "478814", "url": "https://it.wikipedia.org/wiki?curid=2233862", "title": "Wat Phra Kaew", "text": "Il Wat Phra Kaew (tradotto come Tempio del Buddha di Smeraldo, in thai: \u0e27\u0e31\u0e14\u0e1e\u0e23\u0e30\u0e41\u0e01\u0e49\u0e27; RTGS: \"Wat Phra Kaeo\", ); nome ufficiale completo Wat Phra Sri Rattana Satsadaram (in italiano Residenza del Sacro Gioiello di Buddha, in thai: \u0e27\u0e31\u0e14\u0e1e\u0e23\u0e30\u0e28\u0e23\u0e35\u0e23\u0e31\u0e15\u0e19\u0e28\u0e32\u0e2a\u0e14\u0e32\u0e23\u0e32\u0e21) \u00e8 considerato il pi\u00f9 sacro tempio buddhista (wat) in Thailandia. Si trova nel centro storico di Bangkok (nel distretto di Phra Nakhon).\n\u00c8 un complesso di edifici religiosi ed una delle quattro parti in cui si divide il comprensorio del Grande Palazzo Reale. All'interno del suo tempio principale (Phra Ubosot) \u00e8 custodita la sacra statua del Buddha di Smeraldo che \u00e8 considerata il palladio della monarchia thailandese.\nStoria.\nLa tradizione di costruire un tempio all'interno delle mura che circondano il palazzo reale in Thailandia si tramanda dai tempi del regno di Sukhothai. Tutto il complesso del Grande Palazzo Reale, compreso Wat Phra Kaew, fu costruito tra il 1782 e il 1784, quando il re Rama I trasfer\u00ec la capitale del regno da Thonburi a Rattanakosin, l'odierno nucleo centrale di Bangkok. Rattanakosin significa la \"citt\u00e0 del gioiello\", dove per gioiello si intende il Buddha di Smeraldo. Il regno di Thailandia prima di prendere questo nome tra il 1782 ed il 1939 si chiam\u00f2 regno di Rattanakosin o regno del Siam. Con l'ascesa al trono re Rama I instaur\u00f2 anche la nuova dinastia Chakri che tuttora guida il paese.\nWat Phra Kaew fu costruito al duplice scopo di conservare la sacra statua e di servire come Cappella Reale, fu inaugurato insieme al resto del Grande Palazzo Reale nel 1785, in concomitanza con l'incoronazione del re Rama I. Nel corso dei secoli fu ristrutturato ed ampliato diverse volte durante i regni di Rama III, Rama V, Rama VII e Rama IX.\nArchitettura.\nIl complesso di Wat Phra Kaew \u00e8 composto da 100 costruzioni e si trova su un'area recintata all'interno e nell'angolo a nord-est del complesso del Grande Palazzo Reale. Al suo interno sono contenuti alcuni tra i migliori esempi di scultura, architettura e pittura buddhista siamese.\nTempio principale.\nIl tempio principale Phra Ubosot si trova al sud di quest' area, ospita la sacra statua ed \u00e8 l'edificio pi\u00f9 importante. \u00c8 elegantemente decorato in tardo stile siamese di Ayutthaya. Il tetto \u00e8 fatto con tegole di ceramica smaltate verdi e arancioni. I pilastri sono rivestiti di mosaici ed hanno i basamenti in marmo finemente lavorato.\nLa statua del Buddha di Smeraldo \u00e8 seduta su uno splendido trono in legno intarsiato e dorato, posizionato sopra un altare circondato da decorazioni dorate. Sul piedistallo \u00e8 raffigurato un garu\u1e0da (simboleggiante Buddha) che stringe nelle mani il suo mortale nemico N\u0101ga. Ai fianchi vi sono due statue di un Buddha incoronato rivestite in oro e gemme che sono dedicate ai re Rama I e Rama II.\nNel corso degli anni sono state fatte modifiche, manutenzioni e aggiunte. Le parti in legno furono rimpiazzate durante i regni di Rama III e Rama V. Le eleganti porte rivestite da pannelli di madreperla, le finestre intarsiate e le placche in rame sul pavimento furono aggiunte da re Mongkut. Rama III fece restaurare gli affreschi dei muri interni che raffigurano la cosmologia buddhista e scene della vita di Buddha. Tre stanze furono aggiunte sul lato ovest durante il regno di Re Mongkut. L'entrata \u00e8 presidiata da una coppia di \"Yak\" (giganti della mitologia thai) alti 5 metri.\nEdifici e statue minori.\nAttorno al tempio principale vi sono dodici padiglioni aperti (\"sala\" in lingua thai), ognuno dei quali contiene reperti religiosi provenienti da varie regioni, tra le quali la Cambogia e Giava.\nNel centro del complesso si trovano tre pagode: quella ad est, il \"Pantheon Reale\", costruito nel XIX secolo in stile Khmer che contiene statue ed immagini dei sovrani della dinastia Chakri, quella al centro, \"Phra Mondop\", un edificio aperto sui fianchi costruito in stile tardo Ayutthaya da Rama I che contiene antichi manoscritti sacri ed \u00e8 circondato da uno stagno che lo protegge dalle termiti, e quella ad ovest, il \"Phra Si Ratana Chedi\", uno stupa dorato costruito nel XIX secolo nello stile di Sri Lanka contenenti delle ceneri di Buddha.\nA nord della biblioteca sorge un modello in scala ridotta di Angkor Wat fatto costruire da Re Mongkut. Statue di elefanti sono disseminate in tutto il complesso come portatrici di buon auspicio e come simbolo dell'indipendenza e della forza del regno. Attorno al Mondop vi sono le statue raffiguranti i sei monarchi della dinastia Chakri. Altre statue, capitelli e costruzioni minori completano lo splendido insieme.\nSul lato interno delle mura perimetrali sono dipinte scene del Ramakien (una versione siamese del R\u0101m\u0101ya\u1e47a indiano)\nCerimonie.\nAd ogni cambio di stagione si tiene la solenne cerimonia del cambio delle vesti del Buddha di Smeraldo. Le stagioni in Thailandia sono tre, quindi questa cerimonia si tiene tre volte all'anno: il primo giorno di luna calante del quarto, ottavo e dodicesimo mese lunare (di solito capitano rispettivamente in marzo, luglio e novembre).\nQuesta celebrazione viene eseguita dal monarca in persona che \u00e8 il maggiore maestro di cerimonie per i riti buddhisti thailandesi. All'inizio dell'estate (ottavo mese lunare) il re cinge la divinit\u00e0 con una corona d'oro tempestata da pietre preziose e con vesti dorate e ingioiellate che adornano la statua dalle spalle alle caviglie. Quando inizia l'inverno invece viene fatta indossare una lunga tonica in scaglie d'oro che copre anche le spalle. Durante la stagione delle piogge, che di solito comincia a luglio, il Buddha di Smeraldo indossa un copricapo d'oro con la sommit\u00e0 a punta e veste una tonaca d'oro che lascia una spalla scoperta e gli arriva fino alle caviglie.\nIn queste occasioni il re rimuove la polvere che si \u00e8 accumulata e incorona il Buddha, poi la cerimonia viene completata da un suo incaricato che cambia le vesti. I due completi che non sono usati vengono tenuti in un padiglione dell'adiacente Palazzo Reale dove sono esibiti al pubblico.\nUn'altra cerimonia nel tempio \u00e8 quella del \"Chakri Day\", che si tiene tutti i 6 aprile dal 1782, per festeggiare l'insediamento della Dinastia Chakri sul trono della Thailandia. Vi presenziano il monarca con la consorte, tutto l'entourage reale, il Primo Ministro e diversi altri ministri. Dopo aver pregato il Buddha di Smeraldo la comitiva si sposta nel vicino Pantheon per rendere omaggio ai precedenti re della dinastia."}
{"id": "2233872", "revid": "767487", "url": "https://it.wikipedia.org/wiki?curid=2233872", "title": "Il ponte di San Luis Rey (film 2004)", "text": "Il ponte di San Luis Rey (\"The Bridge of San Luis Rey\") \u00e8 un film del 2004 diretto da Mary McGuckian, con F. Murray Abraham, Kathy Bates e Gabriel Byrne: del cast fanno parte anche altri celebri attori quali Geraldine Chaplin, Robert De Niro e Harvey Keitel e Pilar L\u00f3pez de Ayala.\n\u00c8 basato sul romanzo omonimo di Thornton Wilder, vincitore, per quest'opera, del Premio Pulitzer 1928: romanzo e film sono liberamente ispirati alla figura della famosa artista Micaela Villegas (1748-1819), conosciuta anche come \"la P\u00e9richole\" e la cui vita \u00e8 stata di ispirazione anche per il racconto \"Le Carrosse du Saint-Sacrement\" di Prosper M\u00e9rim\u00e9e, l'opera buffa \"La P\u00e9richole\" di Jacques Offenbach e per \"La carrozza d'oro\", film del 1953 di Jean Renoir.\nDegli avvenimenti narrati nel film erano gi\u00e0 state tratte due versioni cinematografiche, tutte con il medesimo titolo \"The Bridge of San Luis Rey\": nel 1929 per la regia di Charles Brabin e nel 1944, regia di Rowland V. Lee.\nTrama.\nPer\u00f9, 1714: il crollo di un ponte uccide cinque persone. Fra Ginepro assiste all'accaduto e indaga sul fatto, cercando di capire le cause e ricostruendo le vite dei cinque deceduti nel tragico evento. Ne nasce un problema morale su cui si pronuncia anche la Chiesa e che chiama in causa la Provvidenza: si \u00e8 trattato di una tragedia o di una punizione divina, che ha fatto incrociare i destini dei cinque nel medesimo luogo alla medesima ora?\nAccoglienza.\nIncassi.\nIl film \u00e8 stato un colossale flop al box office USA, incassando appena $ 49.981."}
{"id": "2233873", "revid": "729019", "url": "https://it.wikipedia.org/wiki?curid=2233873", "title": "Silang", "text": "Silang \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nSilang \u00e8 formata da 64 baranggay:"}
{"id": "2233875", "revid": "729019", "url": "https://it.wikipedia.org/wiki?curid=2233875", "title": "VFW VAK 191B", "text": "Il VFW VAK 191B fu un cacciabombardiere a getto sperimentale con caratteristiche VTOL realizzato, in collaborazione con la Fiat Aviazione, dall'azienda aeronautica tedesca Vereinigte Flugtechnische Werke (VFW) destinato alle missioni di bombardamento nucleare tattico.\nIl progetto fu inteso come possibile sostituto sia del Lockheed F-104 Starfighter che del Fiat G.91, entrambi in dotazione alla Luftwaffe.\nIl VAK \u00e8 l'abbreviazione di \"Vertikalstartendes Aufkl\u00e4rungs und Kampfflugzeug\" (Aereo da Ricognizione e Attacco V/STOL).\nStoria del progetto.\nIl programma ebbe inizio nel 1962 quando la NATO band\u00ec un concorso per rimpiazzare gli aerei da attacco al suolo G.91 con un aereo VTOL.\nVennero presi in considerazione quattro progetti di cui uno britannico, l'Hawker P.1127 Kestrel, due tedeschi, l'EWR VJ 101 ed il Focke-Wulf Fw 1262, e uno italiano, il Fiat G.95 progettato da Giuseppe Gabrielli.&lt;ref name=\"RA 06/01\"&gt;.&lt;/ref&gt;\nLa NATO scart\u00f2 l'EWR VJ 101 perch\u00e9 non convinta della soluzione tecnica che prevedeva motori in gondole girevoli alle estremit\u00e0 alari, soluzione attualmente adottata per i convertiplani Bell V-22 e Bell-Agusta BA609, nel frattempo gli inglesi decisero di continuare in proprio il progetto Kestrel, che poi divenne l'Harrier.\nRimanevano il Focke-Wulf Fw 1262 ed il FIAT G.95 che avevano in comune la soluzione che prevedeva un motore principale ad ugelli orientabili e motori di gettosostentazione, la NATO sugger\u00ec di fondere i due progetti.\nLe aziende coinvolte ed i rispettivi governi accettarono e nel 1964 costituirono la nuova societ\u00e0 Vereinigte Flugtechnische Werke (VFW) per il nuovo programma che era ripartito al 60% per la Focke-Wulf ed al 40% per la Fiat Aviazione, che era responsabile della progettazione delle ali, della cabina di pilotaggio e del sistema di eiezione.\nTre aerei VAK 191B volarono tra il 1970 e il 1975 compiendo un totale di 91 voli. Il primo volo si comp\u00ec a Brema il 20 settembre 1971. La prima transizione da volo verticale a volo orizzontale e viceversa avvenne il 26 ottobre 1972 a Monaco di Baviera. Il prototipo venne usato per testare alcuni aspetti di quello che sarebbe divenuto pi\u00f9 avanti il programma per il Panavia Tornado, tra cui la tecnologia 'fly-by-wire'.\nTecnica.\nIl VAK 191B era simile in concetto all'Harrier britannico, ma venne progettato per capacit\u00e0 di volo supersonico (Mach 1.2-1.4) a medie ed elevate altitudini.\nLa propulsione era affidata ad un Rolls-Royce/MTU con prese d'aria ai lati della fusoliera con due ugelli orientabili su ogni lato della fusoliera pi\u00f9 due motori per il sollevamento verticale, (gettosostentazione), uno dietro alla cabina e l'altro nella fusoliera posteriore dietro al carrello principale, entrambi con prese d'aria dorsali ed ugelli ventrali coperti durante il volo da appositi portelli.\n\u00c8 stato giudicato che il fatto di avere un unico motore avrebbe creato troppa resistenza aerodinamica, ma i due motori di sollevamento sarebbero stati un peso inutile durante il volo orizzontale, ed il piccolo motore da crociera avrebbe avuto uno scarso rapporto spinta/peso. L'aereo aveva anche delle piccole ali con elevato carico alare. Per contro, l'Harrier aveva un buon rapporto spinta/peso, ed era efficace nei combattimenti ravvicinati, e le grandi ali erano molto adatte per i decolli da piste corte.\nIl carrello d'atterraggio era simile a quello dell'Harrier con carrello principale singolo a ruota doppia sotto alla fusoliera, carrello anteriore a ruota singola ed un carrello a ruota singola all'estremit\u00e0 di ogni semiala."}
{"id": "2233882", "revid": "30753", "url": "https://it.wikipedia.org/wiki?curid=2233882", "title": "Tempio del Buddha di Smeraldo", "text": ""}
{"id": "2233896", "revid": "36426", "url": "https://it.wikipedia.org/wiki?curid=2233896", "title": "Bernardo Antonio de Medici", "text": ""}
{"id": "2233903", "revid": "729019", "url": "https://it.wikipedia.org/wiki?curid=2233903", "title": "Tanza", "text": "Tanza \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nTanza \u00e8 formata da 41 baranggay:"}
{"id": "2233911", "revid": "599013", "url": "https://it.wikipedia.org/wiki?curid=2233911", "title": "Stadio \u015e\u00fckr\u00fc Saraco\u011flu", "text": ""}
{"id": "2233918", "revid": "330270", "url": "https://it.wikipedia.org/wiki?curid=2233918", "title": "Tippo Tip", "text": ""}
{"id": "2233921", "revid": "287204", "url": "https://it.wikipedia.org/wiki?curid=2233921", "title": "Ternate (Cavite)", "text": "Ternate \u00e8 una municipalit\u00e0 di Quarta classe delle Filippine, situata nella Provincia di Cavite, nella Regione di CALABARZON.\nTernate \u00e8 formata da 10 baranggay:"}
{"id": "2233927", "revid": "22149137", "url": "https://it.wikipedia.org/wiki?curid=2233927", "title": "Classe Aldebaran (corvetta)", "text": ""}
{"id": "2233928", "revid": "838137", "url": "https://it.wikipedia.org/wiki?curid=2233928", "title": "Ignazio d'Amico", "text": "Biografia.\nIl catanese Ignazio D'Amico resse la diocesi di Patti solo per 4 anni, ma vi lasci\u00f2 segni indelebili della sua presenza, prima di essere trasferito nel 1666 ad Agrigento.\nSi deve a questo vescovo la raccolta di tutte le scritture, dei contratti, delle liti, dei decreti e delle bolle che costituiscono oggi l'\"Arca Magna\" dell'Archivio Capitolare. Esperti da lui incaricati vi raccolsero il materiale in 40 volumi, secondo il contenuto, ricucendo anche in essi documenti originali e pergamene, di grande interesse per la storia religiosa e politica non solo della Sicilia. Un \"Libro Maestro\" in due volumi ne raccoglie gli indici e li completa con l'aggiunta di sommari e materiale vario.\nDue poderosi volumi di 1198 fogli contengono gli Atti di una visita da lui compiuta alla diocesi, che fornisce dati preziosi sulle chiese e sulle loro dotazioni, sul numero di anime e sacerdoti, sulle suppellettili sacre, suppliche e controversie; un insieme che d\u00e0 anche nei dettagli uno spaccato vivace e documentato sulla vita della diocesi pattese.\nNel 1666 fu nominato vescovo di Agrigento, dove mor\u00ec il 15 dicembre 1668.\nGenealogia episcopale.\nLa genealogia episcopale \u00e8:"}
{"id": "2233929", "revid": "6923", "url": "https://it.wikipedia.org/wiki?curid=2233929", "title": "Quality Street (cioccolato)", "text": "Quality Street \u00e8 un marchio di una selezione di dolciumi distribuiti in scatola di metallo originariamente creato nel 1936 dalla compagnia dolciaria inglese John Mackintosh &amp; Sons Ltd., dal 1988 di propriet\u00e0 di Nestl\u00e9.\nStoria.\nI dolciumi Quality Street vennero introdotti sul mercato nel 1936 dall'industria dolciaria di Halifax John Mackintosh &amp; Sons, dopo che questa aveva nel 1932 rilevato la divisione di produzione di cioccolato della A.J. Caley &amp; Son Ltd. di Norwich con l'intento di avere nuove capacit\u00e0 industriali per espandersi tramite il lancio di nuovi prodotti. I Quality Street furono esportati per la prima volta negli Stati Uniti nel 1950. La denominazione e l'illustrazione del box di metallo del prodotto furono ispirati dall'omonima commedia teatrale del 1902 scritta da James Matthew Barrie, e rappresentano i due personaggi principali di questa: (il Capitano Brown e Miss Phoebe). L'immagine \u00e8 comparsa fino al 2000 sulle scatole e sui barattoli.\nIl marchio \u00e8 passato sotto il controllo di Nestl\u00e9 nel 1988 quando la multinazionale elvetica ha rilevato la compagnia dolciaria inglese Rowntree Mackintosh.."}
{"id": "2233931", "revid": "2176160", "url": "https://it.wikipedia.org/wiki?curid=2233931", "title": "Ernst R\u00fcdiger Starhemberg", "text": "Egli era figlio del principe Ernst R\u00fcdiger von Starhemberg (1861\u20131927) e della contessa Franziska (\"Fanny\") von Larisch-Moennich (1875\u20131943), che tra il 1920 ed il 1930 fu membro del Parlamento Federale Austriaco.\nBiografia.\nNel corso della prima guerra mondiale, si arruol\u00f2 nell'esercito austriaco e combatt\u00e9 sul fronte italiano come guardiamarina. Dal 1920 studi\u00f2 Economia ad Innsbruck, ove entr\u00f2 nel \"Corps Rhaetia\" (una corporazione studentesca della zona di Innsbruck). Nel 1921 si arruol\u00f2 nel \"Corpo Franco\" e prese parte all'assalto di St. Annaberg Dopo lo scioglimento dei \"Corpi Franchi\", von Starhemberg, come molti ex appartenenti a queste formazioni libere militari, si avvicin\u00f2 ai movimenti nazisti e partecip\u00f2 nel 1923 al Putsch della birreria di Monaco, ma pi\u00f9 tardi divenne un convinto avversario di Hitler.\nNel 1930 divenne comandante del movimento paramilitare austriaco di impronta fascista \"Heimwehr\" e nel 1932 sostenne il cancelliere Engelbert Dollfu\u00df nel suo tentativo di instaurare in Austria un regime impostato sul modello fascista italiano.\nSu richiesta di Dollfu\u00df, von Starhemberg si adoper\u00f2 per mettere insieme i numerosi gruppi politici di destra che esistevano nel paese per formare con questi un'unica entit\u00e0 politica. I suoi sforzi ebbero successo e fu fondata la \"Vaterl\u00e4ndische Front\".\nNel maggio del 1934, dopo la repressione della rivolta socialdemocratica in Austria, von Starhemberg, grazie anche al successo che aveva avuto nel formare la \"Vaterl\u00e4ndische Front\", assunse la carica di vice-cancelliere. Dopo l'assassinio di Dollfu\u00df ad opera di nazisti austriaci, partecip\u00f2 con la sua \"Heimwehr\", grazie anche al sostegno di Mussolini, alla repressione del tentativo nazista di impadronirsi del potere ed annettere l'Austria alla Germania hitleriana.\nAssunse, quindi, la \"leadership\" della \"Vaterl\u00e4ndische Front\" e, oltre a mantenere la carica di vice-cancelliere, ebbe pure l'incarico di Ministro per la Sicurezza nel governo Schuschnigg. Nel 1936 von Starhemberg rinunci\u00f2 a tutte le sue funzioni nel governo austriaco. Il principale motivo delle sue dimissioni era la convinzione che solo un forte sostegno da parte dell'Italia poteva assicurare la sopravvivenza dell'Austria come stato indipendente, poich\u00e9 sia la Francia che l'Inghilterra, in caso di un attacco da parte della Germania, non sarebbero stati pronti a provvedere in tal senso. Con questa idea von Starhemberg si trov\u00f2 in evidente contrasto con la linea di governo del cancelliere Kurt Schuschnigg, e poi anche l'Italia si stava preparando ad abbandonare l'Austria in cambio di garanzie da parte tedesca sul confine del Passo del Brennero.\nInoltre, egli risult\u00f2 coinvolto in uno scandalo finanziario-assicurativo (lo scandalo \"Ph\u00f6nix\"), che rese pi\u00f9 facile al cancelliere Schuschnigg l'allontanamento dei suoi rivali dal centro del potere. Nel 1937 von Starhemberg emigr\u00f2 con la moglie, l'attrice Nora Gregor, in Svizzera. L'anno successivo vendette il suo vigneto nella Wachau al suo locatario. Nel 1940 si trasfer\u00ec in Francia. Durante la seconda guerra mondiale egli milit\u00f2 nella aviazione inglese ed in quella della Francia libera, dalle quali tuttavia usc\u00ec dopo che i due paesi si allearono con l'Unione Sovietica. Dal 1942 fino al 1955 Starhemberg visse in Argentina per rientrare poi in Austria ove mor\u00ec.\nMatrimonio e figli.\nIl 2 dicembre 1937 Ernst R\u00fcdiger spos\u00f2 l'attrice Nora Gregor (1901 \u2013 1949), gi\u00e0 sposata e poi divorziata dal pianista Mitja Nikish, dalla quale aveva avuto gi\u00e0 un figlio:\nBibliografia.\nin tedesco:"}
{"id": "2233934", "revid": "77594", "url": "https://it.wikipedia.org/wiki?curid=2233934", "title": "Casa de los Azulejos", "text": "La casa de los Azulejos \u00e8 un edificio coloniale costruito nel XVI secolo che si trova nel centro storico di Citt\u00e0 del Messico tra le vie di Madero, 5 di Maggio e la calle Condesa. \u00c8 molto riconoscibile dall'esterno per via degli azulejos, un tipo di piastrella ceramica smaltata e colorata (tipicamente di azzurro), originaria della citt\u00e0 di Puebla. Attualmente ospita un ristorante / negozio Sanborns."}
{"id": "2233937", "revid": "287204", "url": "https://it.wikipedia.org/wiki?curid=2233937", "title": "M\u00e4nnlichen", "text": "Il M\u00e4nnlichen (2.343 ) \u00e8 una montagna delle Prealpi Bernesi nelle Prealpi Svizzere.\nLa vetta pu\u00f2 essere raggiunta da Wengen con la funivia Luftseilbahn Wengen-M\u00e4nnlichen (LWM) oppure da Grindelwald con la cabinovia Gondelbahn Grindelwald-M\u00e4nnlichen (GM). Dagli arrivi degli impianti di risalita la vetta \u00e8 raggiungibile in circa 15 minuti. Si tratta di un popolare punto di vista sulla Lauterbrunnental e un punto di partenza per gli escursionisti e gli sciatori."}
{"id": "2233938", "revid": "736476", "url": "https://it.wikipedia.org/wiki?curid=2233938", "title": "Henry Spencer, I conte di Sunderland", "text": "Biografia.\nNacque il 23 novembre 1620 da William Spencer e da sua moglie Penelope Wriotheslay, nella residenza avita di Althorp, vicino al villaggio di Brington, Northamptonshire, nella cui chiesa venne battezzato. Segu\u00ec le orme del padre, entrando al Magdalen College di Oxford, dove si laure\u00f2 con il titolo prestigioso di Master of Arts (M.A.) nel 1636; il 19 novembre dello stesso anno succedette al padre nel titolo di terzo barone di Wormleighton, accedendo cos\u00ec alla Camera dei Lords.\nIl 20 luglio 1639 spos\u00f2 a Penshurst Place lady Dorothy Sidney, figlia di Robert Sidney, II conte di Leicester, la quale aveva precedentemente rifiutato la mano a Edmund Waller: fu un matrimonio felice, allietato dalla nascita di tre figli. Due le femmine, lady Dorothy, che spos\u00f2 George Savile, I marchese di Halifax, lady Penelope, morta nubile, e un maschio, chiamato Robert come il bisnonno, che sar\u00e0 il II conte di Sunderland e una importante figura politica nella seconda met\u00e0 del XVII secolo in Inghilterra. Tra il 1641 e il 1642 Henry Spencer ricopr\u00ec la carica di luogotenente del Northamptonshire per investitura del Parlamento. Lord Spencer si mise in mostra come partigiano di re Carlo I durante la guerra civile che vide contrapposte le forze monarchiche a quelle parlamentari guidate da Oliver Cromwell. Nel 1642 prese parte alla battaglia di Edgehill, in seguito alla quale venne ricompensato con l'investitura a conte di Sunderland, segnando cos\u00ec una nuova progressione della sua famiglia nella gerarchia nobiliare (anche se per ottenere la nomina dovette sborsare 3.000 sterline); all'interno dell'esercito regio, i Cavaliers, come venivano chiamati, poteva inoltre contare sull'appoggio dello zio, il conte di Southampton, uno dei leader della fazione monarchica.\nIl 5 settembre del 1642, insieme a lord Falkland, guid\u00f2 una delegazione regia incaricata di trasmettere al Parlamento le proposte di conciliazione del re. Combatt\u00e9 in seguito all'assedio di Gloucester, nell'agosto del 1643, e a Newbury, il 20 settembre successivo, dove trov\u00f2 la morte, a soli 23 anni, colpito da una palla di cannone. Il cronista Cokayne riferisce che, secondo lord Clarendon, Spencer fu: \u00abun signore di grande fortuna, giovane et\u00e0 e precoce giudizio; che senza avere un comando nell'esercito, si pose al servizio della persona del Re sotto l'obbligo dell'onore; e lanciandosi quel giorno tra le truppe del Re come volontario, prima che queste caricassero fu sbalzato via da una palla di cannone\u00bb.\nMatrimonio.\nSpos\u00f2, il 20 luglio 1639, Dorothy Sidney, figlia di Robert Sidney, II conte di Leicester. Ebbero tre figli:\nDopo la morte del conte, la moglie Dorothy si ritir\u00f2 con i figli presso la residenza della sua famiglia a Penshurst Place nel Kent; si rispos\u00f2 nel 1652 con sir Robert Smythe, dal quale ebbe un altro figlio, anch'egli chiamato Robert; la sua morte, nel 1684, fu probabilmente dovuta al dolore provocatole dalla morte del fratello Algernon, condannato a morte per la sua opposizione alla Restaurazione di Carlo II."}
{"id": "2233942", "revid": "1310927", "url": "https://it.wikipedia.org/wiki?curid=2233942", "title": "Campeonato Paulista S\u00e9rie A2", "text": "Il Campeonato Paulista S\u00e9rie A2 \u00e8 il secondo livello nella gerarchia dei Campionato Paulista, il campionato di calcio dello Stato di San Paolo, in Brasile.\nVi partecipano 20 squadre. Le prime quattro classificate promosse in S\u00e9rie A1, le ultime quattro retrocesse in S\u00e9rie A3.\nNoto come \"Segunda Divis\u00e3o\", mantenne tale nome fino al 1994.\nAlbo d'oro.\nEra amatoriale.\n(*) I club che hanno partecipato alla massima divisione paulista dell'anno successivo.&lt;br&gt;\n.&lt;br&gt;"}
{"id": "2233944", "revid": "767487", "url": "https://it.wikipedia.org/wiki?curid=2233944", "title": "Bobby Colomby", "text": "Si \u00e8 laureato alla City College di New York; suo fratello maggiore, Harry Colomby, era il manager di Thelonious Monk.\nHa inoltre prodotto vari album tra cui: il primo album solista (omonimo) di Jaco Pastorius; \"Destiny\" dei The Jackson 5; \"December\", \"When I Fall in Love\", \"To Love Again\", \"Italia\" di Chris Botti; \"Courage\" di Paula Cole; \"He Had a Hat\" di Jeff Lorber.\nAlla fine degli anni ottanta ha fatto il reporter per un programma della CBS. Nel 2000 Ha fondato con Richard Marx una etichetta discografica: la Signal 21 Records, che produrr\u00e0 solo un album prima di chiudere.\n\u00c8 sposato con Donna Abbott, una designer nativa della California."}
{"id": "2233947", "revid": "255751", "url": "https://it.wikipedia.org/wiki?curid=2233947", "title": "Lockheed-Martin RQ-3 DarkStar", "text": ""}
{"id": "2233954", "revid": "287204", "url": "https://it.wikipedia.org/wiki?curid=2233954", "title": "Sankhol", "text": "Sankhol \u00e8 una suddivisione dell'India, classificata come \"census town\", di 5.178 abitanti, situata nel distretto di Jhajjar, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 42' 52 N e 76\u00b0 54' 05 E.\nSociet\u00e0.\nEvoluzione demografica.\nAl censimento del 2001 la popolazione di Sankhol assommava a 5.178 persone, delle quali 2.816 maschi e 2.362 femmine. I bambini di et\u00e0 inferiore o uguale ai sei anni assommavano a 692, dei quali 409 maschi e 283 femmine. Infine, coloro che erano in grado di saper almeno leggere e scrivere erano 3.601, dei quali 2.184 maschi e 1.417 femmine."}
{"id": "2233959", "revid": "729019", "url": "https://it.wikipedia.org/wiki?curid=2233959", "title": "Dean Phoenix", "text": "Biografia.\nDebutta nel 1994 nel film diretto da Chi Chi LaRue \"The Complexxx\" per la All Worlds Video, nel corso degli anni partecipa a molti film porno guadagnandosi la fama come attivo, dotato di un pene non circonciso di 23\u00a0cm. Continua la sua carriera fino al 2001, anno in cui decide di ritirarsi dall'industria della pornografia gay. Il suo ultimo film \u00e8 \"Poolside\", di cui, oltre a essere interprete, \u00e8 sceneggiatore e produttore.\nNel 2004, dopo tre anni di inattivit\u00e0 e una relazione sentimentale terminata, torna a lavorare come porno attore nel film in due parti \"Buckleroos\", prodotto dai COLT Studio, dove ricopre per la prima volta il ruolo di passivo. Il suo ritorno sulle scene \u00e8 un successo, tanto da vincere due GayVN Award come miglior attore e per la miglior scena di sesso, assieme a Marcus Iron.\nNel 2009 viene inserito nella \"Hall of Fame\" dei GayVN Award, riconoscimento conferito per il suo contributo nella pornografia gay. Vive a Los Angeles e continua a lavorare nell'industria pornografica."}
{"id": "2233961", "revid": "287204", "url": "https://it.wikipedia.org/wiki?curid=2233961", "title": "Sasauli", "text": "Sasauli \u00e8 una suddivisione dell'India, classificata come \"census town\", di 15.753 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 08' 38 N e 77\u00b0 15' 35 E.\nSociet\u00e0.\nEvoluzione demografica.\nAl censimento del 2001 la popolazione di Sasauli assommava a 15.753 persone, delle quali 8.526 maschi e 7.227 femmine. I bambini di et\u00e0 inferiore o uguale ai sei anni assommavano a 1.611, dei quali 882 maschi e 729 femmine. Infine, coloro che erano in grado di saper almeno leggere e scrivere erano 12.228, dei quali 7.121 maschi e 5.107 femmine."}
{"id": "2233962", "revid": "287204", "url": "https://it.wikipedia.org/wiki?curid=2233962", "title": "Sukhrali", "text": "Sukhrali \u00e8 una suddivisione dell'India, classificata come \"census town\", di 10.384 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 28' 58 N e 77\u00b0 03' 20 E.\nSociet\u00e0.\nEvoluzione demografica.\nAl censimento del 2001 la popolazione di Sukhrali assommava a 10.384 persone, delle quali 5.612 maschi e 4.772 femmine. I bambini di et\u00e0 inferiore o uguale ai sei anni assommavano a 1.218, dei quali 706 maschi e 512 femmine. Infine, coloro che erano in grado di saper almeno leggere e scrivere erano 8.139, dei quali 4.597 maschi e 3.542 femmine."}
{"id": "2233976", "revid": "287204", "url": "https://it.wikipedia.org/wiki?curid=2233976", "title": "Microregione di Paul\u00ednia", "text": "Paul\u00ednia \u00e8 una microregione dello Stato di San Paolo in Brasile, appartenente alla mesoregione di Campinas.\nComuni.\nComprende 3 comuni:"}
{"id": "2233977", "revid": "1226", "url": "https://it.wikipedia.org/wiki?curid=2233977", "title": "Carmen de moribus", "text": "Il Carmen de moribus \u00e8 un'opera dell'autore latino Marco Porcio Catone detto il Censore, composta nella prima met\u00e0 del II secolo a.C. Si tratta di una raccolta in prosa ritmica di \"sententiae\" a carattere morale: Catone, fiero oppositore alla penetrazione in Roma, favorita dal circolo degli Scipioni, della cultura ellenistica, che considerava fautrice di corruzione ed eccessivamente raffinata, intendeva tramite la sua opera ribadire l'importanza fondamentale dei valori, derivanti dal mondo agricolo, veicolati dal \"mos maiorum\", cardine della figura del \"civis Romanus\".\nAl livello letterario, il \"Carmen\" si inserisce nel filone dell'antica tradizione precettistica a carattere sapienziale, che gi\u00e0 aveva avuto un importante esponente in Appio Claudio Cieco, autore di una raccolta di \"Sententiae\".\nDell'opera di Catone rimangono solo tre frammenti, riportati da Aulo Gellio nelle sue \"Noctes Atticae\". Lo stile \u00e8 ruvido e paratattico, in conformit\u00e0 allo stile asciutto, moraleggiante e quasi oracolare dell'opera."}
{"id": "2233982", "revid": "122158441", "url": "https://it.wikipedia.org/wiki?curid=2233982", "title": "European Film Awards 2006", "text": "La 19\u00aa edizione della cerimonia di premiazione dei European Film Awards si \u00e8 tenuta il 2 dicembre 2006 al Varsavia, Polonia e presentata da Sophie Marceau e Maciej Stuhr.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2233992", "revid": "92723", "url": "https://it.wikipedia.org/wiki?curid=2233992", "title": "Acustica non lineare", "text": "L'acustica non lineare \u00e8 una branca dell'acustica che studia i fenomeni dovuti ad un termine quadratico (non lineari) nell'equazione che descrive le onde sonore.\nLa necessit\u00e0 di un modello non lineare deriva dal fatto che la velocit\u00e0 di propagazione di un'onda sonora \u00e8 funzione della pressione. In particolare, la velocit\u00e0 del suono aumenta con l'aumentare della pressione, quindi le onde di compressione si propagano a velocit\u00e0 maggiore delle onde di rarefazione, e questo effetto produce una distorsione della perturbazione che cresce con la profondit\u00e0 di penetrazione. Lo spettro dell'onda viene modificato con il manifestarsi di componenti armoniche successive.\nPer fare un esempio intuitivo, supponiamo di generare un'onda piana sinusoidale: durante la sua propagazione i picchi viaggeranno a una velocit\u00e0 pi\u00f9 elevata delle valli, producendo una distorsione del segnale che, da sinusoidale, tender\u00e0 ad un segnale di tipo dente di sega, generando quindi componenti armoniche originariamente non presenti. Questo fenomeno pertanto necessita di un modello fortemente non lineare per la propria descrizione, dal momento che non \u00e8 possibile spiegare la nascita di componenti in frequenza originariamente non presenti con un modello lineare. Matematicamente la non linearit\u00e0 \u00e8 esplicita nella presenza di un termine quadratico nell'equazione d'onda.\nEquazioni fondamentali.\nLe equazioni che definiscono le relazioni tra la pressione, la velocit\u00e0 delle particelle e le grandezze che esprimono il comportamento di un dato mezzo quando immerso in un campo acustico sono forme particolari rispettivamente del bilancio della quantit\u00e0 di moto e del bilancio di entalpia:\ndove \nformula_6 e formula_7 sono quindi le variabili di bilancio del \"campo acustico\", \u03c1 e \u03b2 definiscono i parametri di trasporto sonoro ed infine formula_8 e formula_3 definiscono le sorgenti sonore.\nEquazione d'onda, caso lineare.\nPartendo dalle equazioni fondamentali ed assumendo piccole oscillazioni del valore di pressione attorno al valore di riposo si pu\u00f2 derivare l'equazione d'onda per il modello lineare nell'ipotesi di mezzo omogeneo privo di perdite:\nformula_10\ndove:\nIn questo modello la velocit\u00e0 del suono viene considerata costante e cos\u00ec anche la compressibilit\u00e0 e la densit\u00e0 del mezzo all'interno del quale la perturbazione si propaga. In questo modello, si pu\u00f2 calcolare un campo all'interno di un mezzo omogeneo senza perdite con un'operazione di convoluzione della sorgente con la funzione di Green, che \u00e8 la soluzione dell'equazione d'onda nel momento in cui la sorgente fosse \"puntiforme\", cio\u00e8 modellata con una delta di Dirac spaziale e temporale:\nformula_14.\nEquazione d'onda, caso non lineare.\npartendo dalle equazioni fondamentali si pu\u00f2 derivare l'equazione d'onda per il modello non lineare nell'ipotesi di mezzo omogeneo privo di perdite. Questa equazione \u00e8 anche nota come \"equazione di Westervelt\":\nformula_15.\ndove formula_16 \u00e8 il \"coefficiente di non linearit\u00e0\" dipende dal mezzo e dalla temperatura. Nella tabella seguente sono elencati i valori di questo coefficiente relativi a vari materiali per una temperatura di .\nSottraendo l'equazione d'onda lineare dall'equazione d'onda non lineare si ottiene\nformula_17\nche si pu\u00f2 definire \"termine non lineare\".\nL'equazione per la velocit\u00e0 di propagazione pu\u00f2 essere linearizzata come segue secondo il metodo perturbativo:\nformula_18,\ndove:\nOsservando la formula si pu\u00f2 facilmente notare come per variazioni della pressione di riposo molto piccole la velocit\u00e0 di propagazione pu\u00f2 considerarsi costante e di conseguenza il modello lineare sar\u00e0 pi\u00f9 che sufficiente. per dare un esempio degli ordini di grandezza in gioco la pressione atmosferica al livello del mare intorno vale 0,1 MPa. presupponendo di osservare la propagazione di un'onda acustica in acqua possiamo ragionevolmente assumere formula_21, formula_22 e formula_23. Assumendo questi valori per produrre una variazione della velocit\u00e0 di propagazione dell'1% dovremmo essere in grado di generare una variazione di pressione di circa 9 MPa. \u00c8 comunque importante notare come la formula sia valida per variazioni di pressione tali da mantenere il termine sotto radice positivo.\nAnalisi in frequenza.\nOsservare la dipendenza della velocit\u00e0 di propagazione rispetto al valore della pressione rappresenta una causa del fenomeno, verificabile sperimentalmente, della generazione di armoniche superiori. pu\u00f2 essere interessante svolgere anche un'analisi in frequenza dell'equazione di Westerveld.\nEffettuando la trasformata di Fourier otteniamo infatti\nformula_24.\ndove\nIl termine non lineare \u00e8 quindi proporzionale, tramite una costante che dipende dal mezzo, al prodotto tra formula_31 e formula_32.\nNelle due figure a lato \u00e8 rappresentato, nel dominio del tempo e nel dominio della frequenza, una funzione gaussiana modulata in frequenza. Questa funzione \u00e8 di interesse pratico, perch\u00e9 \u00e8 usata come impulso standard utilizzato per la generazione di immagini ecografiche. Assumendo quindi che tale funzione rappresenti la variazione di pressione \u00e8 facile intuire come, applicando un integrale di convoluzione, emerge dall'analisi in frequenza la generazione di componenti armoniche.\nApplicazioni.\nNegli anni ottanta fu osservato, per le frequenze e le pressioni utilizzate nella generazione di immagini in ambito ecografico, un effetto non lineare cumulativo durante la propagazione di un ultrasuono attraverso un tessuto. Originariamente considerato un effetto secondario fu invece rivalutato negli anni novanta quando si intu\u00ec come poter sfruttare tale distorsione per migliorare la qualit\u00e0 delle immagini ecografiche. L'attuale impiego della teoria non lineare, nota come \"Tissue Harmonic Imaging\", permette di migliorare la risoluzione dell'immagine e di mitigare fenomeni indesiderati come l'echo di clutter e l'effetto di lobi secondari. Un esempio \u00e8 mostrato nelle figure seguenti. Anche l'applicazione all'audio engineering (studio degli amplificatori e microfoni valvolari) ha recentemente assunto un'importanza molto rilevante nell'ambito dell'acustica non lineare."}
{"id": "2233993", "revid": "144796", "url": "https://it.wikipedia.org/wiki?curid=2233993", "title": "Charles Spencer, III conte di Sunderland", "text": "Conosciuto come Lord Spencer dal 1688 al 1702, fu uno statista inglese appartenente alla nobile famiglia Spencer. Ha servito come Lord luogotenente d'Irlanda (1714-1717) e Lord del sigillo privato (1715-1716). Avendo cumulato le cariche di Lord Presidente del Consiglio e di Primo lord del tesoro negli anni 1718-1719, fu in tale periodo Primo ministro \"de facto\" del Regno di Gran Bretagna, anche se il primo uomo politico ad aver ricoperto tale carica \u00e8 considerato il suo successore e rivale Robert Walpole.\nBiografia.\nPrimi anni.\nCharles Spencer era figlio di Robert Spencer, II conte di Sunderland e di sua moglie Anne Digby, figlia del conte di Bristol. Alla morte del suo fratello maggiore Henry, avvenuta a Parigi nel 1688, divenne erede del titolo paterno. Chiamato da John Evelyn \"un giovane di straordinarie speranze\", complet\u00f2 la sua educazione presso Utrecht; nel 1695 entr\u00f2 a far parte della Camera dei Comuni per il collegio di Tiverton. In quel periodo si ritrov\u00f2 coinvolto anche nello scandalo legato alla fuga del cognato lord Clancartry il quale, riconciliatosi con la moglie Elizabeth, sorella di Charles Spencer, fugg\u00ec dalla Torre di Londra dove era imprigionato per le sue simpatie giacobite, e fu nuovamente arrestato grazie all'intervento del cognato: l'episodio caus\u00f2 grave imbarazzo ai genitori di Charles, ma il re Guglielmo III non fece ritorsioni; la coppia and\u00f2 in esilio ad Amburgo e di loro non si sent\u00ec pi\u00f9 parlare.\nCarriera politica.\nNel 1702 succedette al padre nel titolo di conte di Sunderland divenendo Pari d'Inghilterra. Tre anni dopo, nel 1705, fu uno dei maggiori artefici della nascita della Gran Bretagna, come membro della commissione che stabil\u00ec l'unione di Inghilterra e Scozia in un unico regno. La regina Anna Stuart lo invi\u00f2 allora come ambasciatore straordinario a Vienna. Le voci che gli attribuivano simpatie repubblicane e l'ostilit\u00e0 verso il principe consorte Giorgio di Danimarca lo resero inviso alla Regina Anna; ottenne comunque la carica di \"Secretary of State for the Southern Department\" (Segretario di Stato per il Dipartimento del Sud) nel 1706 grazie all'appoggio del duca di Marlborough. Dal 1708 al 1710 fu uno dei cinque Whigs che formarono il gruppo di governo denominato \"Whig Junto\". Tuttavia, circondato di avversari, nel giugno 1710 si dimise. Pur osteggiandolo, la regina Anna gli offr\u00ec una pensione di 3000 sterline che il conte rifiut\u00f2. Anche lui, come gi\u00e0 il padre, si era reso impopolare, fatto che la regina stessa precis\u00f2 a Marlborough quando questi protest\u00f2 per le dimissioni di Sunderland. Egli prosegu\u00ec per\u00f2 la sua carriera politica, avvicinandosi alla corte degli Hannover. Quando l'elettore Giorgio divenne re di Gran Bretagna con il nome di Giorgio I, Sunderland ottenne l'importante incarico di Lord Luogotenente d'Irlanda.\nNel 1715 divenne Lord del Sigillo Privato e nel 1717, dopo una visita in Hannover allo stesso Giorgio I, divenne \"Secretary of State for the Northern Department\" (Segretario di Stato per il Dipartimento del Nord), incarico gi\u00e0 ricoperto dal padre. Ma la sua carriera non si limit\u00f2 a questo e negli anni successivi ottenne gli incarichi di \"First Lord of the Treasury \"e Lord Presidente del Consiglio divenendo a tutti gli effetti Primo Ministro. In questa veste propose una legge che doveva limitare la creazione di nuovi Pari (una specie di serrata della Camera dei Lords), provvedimento che per\u00f2 venne bocciato a causa dell'opposizione di Robert Walpole.\nSi fece anche promotore della cultura, attraverso la protezione offerta alla Reale Accademia di Musica nel 1719, istituzione che promuoveva l'Opera barocca, introdotta proprio a quell'epoca in Inghilterra da H\u00e4ndel. Entrato in conflitto con Walpole, a decretare la sua fine fu la South Sea Bubble, un'inchiesta su una bolla speculativa avviata dal suo rivale che lo costrinse, nel 1721 a dimettersi dai suoi incarichi; rimase comunque a fianco di Giorgio I come consigliere non ufficiale per il resto del regno del sovrano, mantenendo la sua influenza su quest'ultimo.\nFu membro della Massoneria.\nMor\u00ec l'anno seguente, il 19 aprile 1722. Caratterialmente aveva ereditato la passione del padre per l'intrigo, caratteristica che da un lato gli consent\u00ec di raggiungere posizioni elevate nella vita pubblica, dall'altra gli alien\u00f2 molte simpatie. Poco prima di morire era anche stato coinvolto in un complotto per riportare gli Stuart sul trono, guidato dal vescovo di Rochester Francis Atterbury, ma proprio a causa della sua scomparsa il piano non ebbe seguito. Una sua grande passione fu il collezionismo librario, tanto che, a detta dei contemporanei. costitu\u00ec ad Althorp la pi\u00f9 bella biblioteca d'Europa, anche se una parte di questa verr\u00e0 poi trasferita a Blenheim Palace nel 1749, la residenza dei duchi di Marlborough, quando il titolo passer\u00e0 alla Casa degli Spencer. Si spos\u00f2 tre volte ed ebbe figli da ciascuno dei matrimoni.\nLa citt\u00e0 di Sunderland, nel Massachusetts, fu cos\u00ec chiamata in suo onore nel 1718, poco dopo la sua nomina a Lord Presidente del Consiglio reale.\nMatrimoni.\nPrimo Matrimonio.\nNel 1695 spos\u00f2 Arabella Cavendish, figlia di Henry Cavendish, II duca di Newcastle-upon-Tyne. Ebbero una figlia:\nArabella mor\u00ec nel 1698.\nSecondo Matrimonio.\nNel 1700 spos\u00f2 Anne Churchill, figlia di John Churchill, primo duca di Marlborough e Sarah Churchill, duchessa di Marlborough. Questa \u00e8 stata un'importante alleanza per Sunderland e per i suoi discendenti, attraverso di esso \u00e8 stato introdotto alla vita politica e poi il ducato di Marlborough and\u00f2 agli Spencer.\nLa coppia ebbe cinque figli:\nTerzo Matrimonio.\nSpos\u00f2, il 16 dicembre 1717, Judith Tichborne, figlia di Benjamin Tichborne e Elizabeth Gibbs. Ebbero tre figli ma morirono tutti durante l'infanzia."}
{"id": "2233994", "revid": "125384373", "url": "https://it.wikipedia.org/wiki?curid=2233994", "title": "Presidente emerito della Repubblica Italiana", "text": "Presidente emerito della Repubblica Italiana \u00e8 il titolo onorifico che assumono i presidenti della Repubblica una volta terminato il loro mandato istituzionale. Il Presidente emerito della Repubblica Italiana \u00e8 anche senatore di diritto e a vita, salvo rinunzia.\nLa qualifica.\nIl presidente emerito della Repubblica Italiana \u00e8 una figura non prevista nella Costituzione italiana, istituita con decreto del presidente del Consiglio dei ministri del 23 luglio 1998 \"Del trattamento degli ex Presidenti della Repubblica\", successivamente sostituito dal DPCM del 25 settembre 2001.\nCon decreto del presidente della Repubblica del 17 maggio 2001, pubblicato sulla Gazzetta Ufficiale n. 117 del 22 maggio 2001, si \u00e8 creata l'insegna distintiva per i presidenti emeriti; esso cos\u00ec recita: \"L'insegna distintiva degli ex Presidenti della Repubblica \u00e8 costituita da uno stendardo la cui foggia, quadrata, \u00e8 conforme al modello allegato [...] inquadrato: nel I e IV di verde, nel II e nel III di rosso, al grande rombo appuntato ai lembi di bianco, esso rombo caricato dalla cifra d'onore della Presidenza della Repubblica di cui al D.P. 14 ottobre 1986, n\u00b0 19/N\". Per l'espletamento delle proprie funzioni il presidente emerito ha diritto al trasporto aereo di Stato.\nI presidenti emeriti siedono a Palazzo Madama, infatti l'art. 59 della Costituzione, al primo comma sancisce che: \"\u00c8 senatore di diritto e a vita, salvo rinunzia, chi \u00e8 stato Presidente della Repubblica\", pertanto i presidenti emeriti sono anche senatori a vita a tutti gli effetti dopo la fine del loro incarico come presidenti della Repubblica Italiana. Come senatori a vita, i presidenti emeriti hanno un ufficio a Palazzo Giustiniani.\nI presidenti emeriti possono essere ascoltati per un loro parere dal presidente della Repubblica in carica durante le consultazioni per la formazione di un nuovo governo.\nAttualmente, l'unico presidente emerito della Repubblica Italiana in vita \u00e8 Giorgio Napolitano. Finora nessun presidente ha rinunziato al titolo di senatore di diritto a vita.\nLista dei presidenti emeriti.\nFino al 1998 non esisteva il titolo di \"presidente emerito\", cosicch\u00e9 gli ex presidenti erano semplicemente \"senatori di diritto e a vita\", come specifica la Costituzione. I primi ad assumere il titolo vero e proprio di presidenti emeriti furono Francesco Cossiga e Giovanni Leone, mentre Oscar Luigi Scalfaro fu il primo ad assumere tale carica subito dopo la cessazione del suo mandato come presidente."}
{"id": "2233996", "revid": "121836", "url": "https://it.wikipedia.org/wiki?curid=2233996", "title": "Charles Spencer, 3\u00b0 Conte di Sunderland", "text": ""}
{"id": "2233997", "revid": "287204", "url": "https://it.wikipedia.org/wiki?curid=2233997", "title": "Largo Consumo", "text": "Largo Consumo \u00e8 una rivista italiana di economia e marketing, fondata nel 1980 da Pier Carlo Garosci.\nStoria.\nNasce per opera dell'editore torinese Pier Carlo Garosci, figlio del Giorgio Garosci gi\u00e0 fondatore nel 1959 assieme al bergamasco Emilio Lombardini e ad altri grossisti del Consorzio V\u00e8g\u00e8, prima struttura d'acquisto comune centralizzata costituita in Italia; oltre che uno degli importatori del modello di supermercato all'americana. Le licenze del Gruppo Garosci verranno vendute prima a Standa nel corso del 1970 e successivamente riacquistate dai Garosci che le cedettero nuovamente a Carrefour nel 1992 (nella fase di polarizzazione della distribuzione) tramite il partner francese Promod\u00e8s.\nSulla base di questa esperienza familiare Garosci vide nello sviluppo della distribuzione un potenziale pubblico, interessato ad informarsi sulle dinamiche che intercorrono tra l'industria fornitrice e i moderni canali di vendita. L'iniziativa editoriale esord\u00ec cos\u00ec nel 1970 con il mensile \"Cash and Carry\" un titolo che, bench\u00e9 rimanga l'originale prova in Italia di editoria rivolta al trade moderno, e sebbene prendesse il nome dal canale commerciale che allora rappresentava il massimo grado di attualit\u00e0, non rispecchiava la rapida evoluzione dello scenario distributivo:\nUn concetto preponderante nel progetto editoriale di Garosci tanto da convincerlo ad adottarlo nel 1980 per titolare la nuova testata, col significato di trattare senza eccezioni la complessit\u00e0 dei rapporti tra i settori produttivi, il commercio moderno e i consumatori.\nLa rivista fu la prima in Italia a rivolgersi al pubblico di operatori con un linguaggio di marketing, contribuendo alla crescita della cultura economica in un momento di forte cambiamento della societ\u00e0. Uscendo dagli anni di piombo, infatti, si inaugurava una fase di forte espansione economica spinta dall'aumento della produttivit\u00e0 e dei consumi, sostenuti dalla pubblicit\u00e0 televisiva che ampliava i propri confini con il termine del monopolio Rai e la nascita della televisione commerciale.\nRiportando le esperienze pionieristiche dei retailer, \"Largo Consumo\" cominci\u00f2 in quegli anni a descrivere le nuove reti commerciali e le aziende fornitrici di beni e servizi collegati facendole dialogare tra loro; spesso anticipando tematiche divenute poi centrali nell'analisi del mercato e codificando espressamente un concetto \u2013 il largo consumo appunto \u2013 allora non ancora iscritto nel linguaggio comune.\nNel 1994 l'ex direttore responsabile Enrico Facchini, con altri giornalisti fuoriusciti dalla redazione di Via Bodoni, dar\u00e0 vita allo spin-off \"Mark Up\"; edito inizialmente Gruppo Quasar, da allora questa testata ha vissuto numerose cessioni, al gruppo De Agostini, poi a Seat Pagine Gialle, al gruppo Il Sole 24 ORE Business Media e oggi a Tecniche Nuove.\nContenuti e caratteristiche editoriali.\n\"Identifica i prodotti e comunica i mercati\"\nLa rivista osserva il mercato dei beni di consumo volgendosi all'integrazione merceologica e alla multicanalit\u00e0. \n\u00c8 suddivisa in sezioni che ricalcano le fasi della filiera: \"Tendenze &amp; Scenari\", \"Produzione\", \"Distribuzione\", \"Ristorazione\", \"Consumatori\", \"Comunicazione\", \"Imballaggio\", \"Logistica\", \"Risorse Umane\", \"Finanza\", \"Ambiente\", \"Energia\". La foliazione media a fascicolo \u00e8 di circa 150 pagine.\nL'impostazione sobria e rigorosa \u00e8 improntata alla documentazione (ogni fascicolo riporta pressappoco 1400-1500 citati tra aziende, nomi, marchi, ecc. ed in media un elemento grafico a pagina), requisito che ha concorso qualificare nel tempo la rivista come un reputato strumento di lavoro.\nLa periodicit\u00e0 \u00e8 mensile e la distribuzione in Italia e all'estero su abbonamento cartaceo ed elettronico. \nGli utilizzatori corrispondono ai contenuti trattati:\nPeriodicamente contiene in allegato i supplementi annuali tematici:\nPropone inoltre la testata \"I Percorsi di Lettura\", rassegne stampa che raccolgono il pubblicato biennale della rivista e i suoi supplementi relativo ad uno specifico argomento.\nEditore.\nLa rivista e i suoi supplementi sono editi a Milano per i tipi della societ\u00e0 indipendente Editoriale Largo Consumo srl.\nFin dalla sua fondazione la propriet\u00e0 della testata \u00e8 della famiglia Garosci, che ne detta anche la linea editoriale.\nEstero.\nLe principali pubblicazioni omologhe in Europa sono:\nVoci correlate.\nEditoria:\nMondo del largo consumo:"}
{"id": "2234010", "revid": "162719", "url": "https://it.wikipedia.org/wiki?curid=2234010", "title": "Classe Granatiere (fregata)", "text": ""}
{"id": "2234018", "revid": "1543377", "url": "https://it.wikipedia.org/wiki?curid=2234018", "title": "Waltersdorf (Sch\u00f6nefeld)", "text": "Waltersdorf \u00e8 una frazione (\"Ortsteil\") del comune tedesco di Sch\u00f6nefeld.\nStoria.\nIl centro abitato di Waltersdorf , e costituiva un piccolo centro rurale.\nGeografia antropica.\nAlla frazione di Waltersdorf appartiene le localit\u00e0 di Rotberg, Tollkrug, Siedlung Waltersdorf, Vorwerk e Siedlung Hubertus."}
{"id": "2234020", "revid": "313652", "url": "https://it.wikipedia.org/wiki?curid=2234020", "title": "Telesubalpina-Telesu", "text": ""}
{"id": "2234022", "revid": "712828", "url": "https://it.wikipedia.org/wiki?curid=2234022", "title": "Personale di Impel Down", "text": ""}
{"id": "2234024", "revid": "313652", "url": "https://it.wikipedia.org/wiki?curid=2234024", "title": "Gruppo Editoriale San Paolo", "text": ""}
{"id": "2234026", "revid": "287204", "url": "https://it.wikipedia.org/wiki?curid=2234026", "title": "Uncha Siwana", "text": "Uncha Siwana \u00e8 una suddivisione dell'India, classificata come \"census town\", di 10.609 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 37' 15 N e 76\u00b0 59' 58 E e ha un'altitudine di 234 .\nSociet\u00e0.\nEvoluzione demografica.\nAl censimento del 2001 la popolazione di Uncha Siwana assommava a 10.609 persone, delle quali 6.883 maschi e 3.726 femmine. I bambini di et\u00e0 inferiore o uguale ai sei anni assommavano a 1.101, dei quali 617 maschi e 484 femmine. Infine, coloro che erano in grado di saper almeno leggere e scrivere erano 7.989, dei quali 5.832 maschi e 2.157 femmine."}
{"id": "2234029", "revid": "287204", "url": "https://it.wikipedia.org/wiki?curid=2234029", "title": "Multimedia San Paolo", "text": ""}
{"id": "2234031", "revid": "119761041", "url": "https://it.wikipedia.org/wiki?curid=2234031", "title": "European Film Awards 2007", "text": "La 20\u00aa edizione della cerimonia di premiazione dei European Film Awards si \u00e8 tenuta il 1\u00ba dicembre 2007 all'Arena di Berlino, Germania e presentata da Emmanuelle B\u00e9art e Jan Josef Liefers.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2234032", "revid": "287204", "url": "https://it.wikipedia.org/wiki?curid=2234032", "title": "Seddin (Seddiner See)", "text": "Seddin \u00e8 una frazione del comune tedesco di Seddiner See, nel Brandeburgo.\nStoria.\nNel 1993 il comune di Seddin venne fuso con i comuni di K\u00e4hnsdorf e Neuseddin, formando il nuovo comune di Seddiner See."}
{"id": "2234033", "revid": "52076", "url": "https://it.wikipedia.org/wiki?curid=2234033", "title": "Presidente emerito della Repubblica", "text": ""}
{"id": "2234035", "revid": "287204", "url": "https://it.wikipedia.org/wiki?curid=2234035", "title": "Uklanamandi", "text": "Uklanamandi \u00e8 una citt\u00e0 dell'India di 10.936 abitanti, situata nel distretto di Hisar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 31' 0 N e 75\u00b0 52' 0 E e ha un'altitudine di 208 .\nSociet\u00e0.\nEvoluzione demografica.\nAl censimento del 2001 la popolazione di Uklanamandi assommava a 10.936 persone, delle quali 5.844 maschi e 5.092 femmine. I bambini di et\u00e0 inferiore o uguale ai sei anni assommavano a 1.559, dei quali 905 maschi e 654 femmine. Infine, coloro che erano in grado di saper almeno leggere e scrivere erano 7.658, dei quali 4.424 maschi e 3.234 femmine."}
{"id": "2234037", "revid": "712828", "url": "https://it.wikipedia.org/wiki?curid=2234037", "title": "Blugori", "text": ""}
{"id": "2234041", "revid": "287204", "url": "https://it.wikipedia.org/wiki?curid=2234041", "title": "Ivan Javorcic", "text": ""}
{"id": "2234042", "revid": "287204", "url": "https://it.wikipedia.org/wiki?curid=2234042", "title": "Uchana", "text": "Uchana \u00e8 una citt\u00e0 dell'India di abitanti, situata nel distretto di Jind, nello stato federato dell'Haryana. In base al numero di abitanti la citt\u00e0 rientra nella classe IV (da a persone).\nGeografia fisica.\nLa citt\u00e0 \u00e8 situata a 29\u00b0 28' 0 N e 76\u00b0 10' 0 E e ha un'altitudine di 214 .\nSociet\u00e0.\nEvoluzione demografica.\nAl censimento del 2001 la popolazione di Uchana assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e 951 femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2234043", "revid": "287204", "url": "https://it.wikipedia.org/wiki?curid=2234043", "title": "Vladimir Petkovic", "text": ""}
{"id": "2234047", "revid": "1543377", "url": "https://it.wikipedia.org/wiki?curid=2234047", "title": "Scandals Futsal Club", "text": "Lo Scandals Futsal Club, conosciuto inizialmente anche come Scandals Bar, \u00e8 una squadra di calcio a 5 maltese fondata nel 1999, che milita nel campionato maltese di calcio a 5.\nHa perso lo spareggio promozione nella stagione 2003/2004, venendo comunque ripescata l'anno successivo in prima divisione maltese, giungendo ultima nel Girone B e non partecipando poi al successivo campionato di prima divisione, rinunciandovi per la categoria inferiore. Tornato in prima divisione nella stagione 2006/2007, giunge ai playoff per il titolo ma nel mini-girone finale a quattro giunge ultima. \nNella stagione successiva, con il primo campionato a girone unico con playoff in coda, dopo il terzo posto in stagione regolare, ai playoff batte entrambe le squadre che l'avevano preceduta in classifica, con un epilogo della manifestazione differito di circa un mese: a sette minuti dal termine della gara con l'European Pilot Academy, i tifosi di quest'ultima squadra hanno provocato un principio di incendio all'interno del palazzo dello sport sul punteggio di 6-4 per lo Scandals. La federazione maltese ha dichiarato successivamente lo Scandals campione di Malta per la prima volta, tramutando il 6-4 in 2-0 a tavolino. "}
{"id": "2234048", "revid": "729019", "url": "https://it.wikipedia.org/wiki?curid=2234048", "title": "Enrico Cottino", "text": "Biografia.\nNacque a Torino il 28 luglio 1894. In qualit\u00e0 di soldato semplice fu ammesso al Battaglione Aviatori il 13 dicembre 1913, promosso subito al gradi di caporale. Sette mesi dopo, promosso Sergente, fu ammesso all'addestramento al pilotaggio dei velivoli Maurice Farman presso il Campo di addestramento di Somma Lombardo. Promosso sottotenente di complemento, sostenne la prima lezione di volo il 24 novembre 1914 su un aeroplano Farman 70 R. Il 23 aprile 1915 consegu\u00ec il brevetto di I grado sul campo d'aviazione di Cascina Malpensa, proseguendo successivamente l'addestramento fino a conseguire il brevetto militare 24 maggio dello stesso anno.\nLa guerra.\nDopo l'entrata in guerra del Regno d'Italia, avvenuta quello stesso giorno, il 14 luglio successivo fu trasferito alla 1\u00aa Squadriglia da ricognizione e combattimento basata a Padova. La sua unit\u00e0 fu subito impegnata in voli di guerra e ricognizioni partendo da Aviano e da Santa Maria la Longa. In seguito al bombardamento della citt\u00e0 di Brescia da parte di apparecchi austriaci, avvenuto il 25 agosto, la sua squadriglia fu schierata a difesa della citt\u00e0. Impegnato in missione di ricognizione sul lago di Garda e sulle zone montane circostanti, comp\u00ec numerose azioni di caccia ai velivoli nemici. Il 1\u00ba ottobre, durante un volo di trasferimento da Brescia a Verona, atterr\u00f2 fuori campo a Mantova sfasciando completamente il suo Farman 80 R (matricola 518). Anche il 17 febbraio 1916, con a bordo l'osservatore tenente Mario Poli, esegu\u00ec un atterraggio di fortuna distruggendo un Farman (matricola 757). Il 15 aprile, con il passaggio ad un nuovo metodo di numerazione, la 1\u00aa Squadriglia Farman divent\u00f2 31\u00aa Squadriglia con base a Verona. Il 3 maggio, appena promosso tenente, sostenne ben due duelli aerei durante una missione di ricognizione e il giorno 21, sopra Ala, fu attaccato da due caccia senza subire danni. Per le azioni compiute sopra il Trentino, e in particolare nella zona di Caldonazzo, tra il 1915 e il 1916 fu insignito di una Medaglia d'argento al valor militare.\nNei primi giorni di giugno del 1916 assunse il comando della neocostituita Sezione Difesa Ravenna, composta da 3 biplani Farman MF.14, basata sul nuovo campo d'aviazione situato in localit\u00e0 La Spreta (oggi aeroporto di Ravenna). La Sezione svolse una intensa attivit\u00e0 di volo, sia diurna che notturna, a difesa della citt\u00e0 con missioni di pattugliamenti sul mare coordinate con la vicina base degli idrovolanti di Porto Corsini. Durante uno di questi voli, il 16 maggio 1917, il Farman MF.14 con a bordo il tenente Cottino ed il sergente pilota Francesco Guadalupi precipit\u00f2 in mare davanti al porto, causando la morte degli sfortunati aviatori.\nIn ricordo.\nAllo sfortunato pilota \u00e8 intitolata una via (per molto tempo indicata erroneamente come Via Ottino) in localit\u00e0 Porto Corsini, frazione di Ravenna sulla sponda Nord del Canale di accesso al Porto di Ravenna."}
{"id": "2234050", "revid": "287204", "url": "https://it.wikipedia.org/wiki?curid=2234050", "title": "Tosham", "text": "Tosham \u00e8 una citt\u00e0 dell'India di 11.271 abitanti, situata nel distretto di Bhiwani, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 52' 60 N e 75\u00b0 55' 0 E e ha un'altitudine di 206 .\nSociet\u00e0.\nEvoluzione demografica.\nAl censimento del 2001 la popolazione di Tosham assommava a 11.271 persone, delle quali 5.989 maschi e 5.282 femmine. I bambini di et\u00e0 inferiore o uguale ai sei anni assommavano a 1.620, dei quali 857 maschi e 763 femmine. Infine, coloro che erano in grado di saper almeno leggere e scrivere erano 7.196, dei quali 4.321 maschi e 2.875 femmine."}
{"id": "2234055", "revid": "22150791", "url": "https://it.wikipedia.org/wiki?curid=2234055", "title": "Aven Roshd", "text": ""}
{"id": "2234058", "revid": "287204", "url": "https://it.wikipedia.org/wiki?curid=2234058", "title": "Bentley S3", "text": "La S3 \u00e8 un modello di autovettura di lusso costruita dalla Bentley dal 1962 al 1965.\nDescrizione.\nMolto simile alla S2, la differenza pi\u00f9 visibile era nella nuova collocazione degli indicatori di direzione sul frontale anzich\u00e9 lateralmente, insieme ai gruppi ottici sdoppiati, il cofano pi\u00f9 basso e una griglia del radiatore modificata. Di fatto, anche questo modello era un clone del modello superiore della casa madre Rolls-Royce. \nIl modello montava un motore basato su quello installato sulla S2. I carburatori vennero ingranditi. Il sistema di aspirazione, il rapporto di compressione ed il servosterzo furono modificati. Era un V8 da 6230 cm\u00b3 di cilindrata.\nAnche gli interni furono aggiornati: i sedili anteriori vennero sdoppiati e per quelli posteriori fu incrementato lo spazio per le gambe.\nFu anche realizzata una versione sportiveggiante chiamata \"Continental\". Molti degli esemplari prodotti furono carrozzati da carrozzieri di fiducia del cliente, e pi\u00f9 precisamente da Mulliner. Come i modelli Continental che la precedettero, il corpo della vettura fu fabbricato in alluminio al posto del pi\u00f9 pesante acciaio, utilizzato per la serie \"Standard\" berlina. Questo e rapporti marcia pi\u00f9 lunghi, con un pi\u00f9 alto rapporto di compressione fecero della modello un'auto con importanti performance. Conosciuta come \"Flying Spur\", fu prodotta in pochi esemplari e la S3 berlina di serie, considerevolmente meno costosa, fu di gran lunga la pi\u00f9 venduta, se non addirittura la pi\u00f9 ambita."}
{"id": "2234062", "revid": "287204", "url": "https://it.wikipedia.org/wiki?curid=2234062", "title": "Tohana", "text": "Tohana \u00e8 una citt\u00e0 dell'India di 51.518 abitanti, situata nel distretto di Fatehabad, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 41' 60 N e 75\u00b0 54' 0 E e ha un'altitudine di 223 .\nSociet\u00e0.\nEvoluzione demografica.\nAl censimento del 2001 la popolazione di Tohana assommava a 51.518 persone, delle quali 27.262 maschi e 24.256 femmine. I bambini di et\u00e0 inferiore o uguale ai sei anni assommavano a 7.738, dei quali 4.211 maschi e 3.527 femmine. Infine, coloro che erano in grado di saper almeno leggere e scrivere erano 31.528, dei quali 18.218 maschi e 13.310 femmine."}
{"id": "2234065", "revid": "287204", "url": "https://it.wikipedia.org/wiki?curid=2234065", "title": "Tilpat", "text": " \nTilpat \u00e8 una suddivisione dell'India, classificata come \"census town\", di 6.377 abitanti, situata nel distretto di Faridabad, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Tilpat assommava a 6.377 persone, delle quali 3.501 maschi e 2.876 femmine. I bambini di et\u00e0 inferiore o uguale ai sei anni assommavano a 1.117, dei quali 580 maschi e 537 femmine. Infine, coloro che erano in grado di saper almeno leggere e scrivere erano 4.174, dei quali 2.636 maschi e 1.538 femmine."}
{"id": "2234067", "revid": "767487", "url": "https://it.wikipedia.org/wiki?curid=2234067", "title": "...poi ti sposer\u00f2", "text": "...poi ti sposer\u00f2 (\"Un monsieur de compagnie\") \u00e8 un film del 1964 diretto da Philippe de Broca.\nIl soggetto \u00e8 tratto da un romanzo di Andr\u00e9 Couteaux dall'omonimo titolo francese.\nTrama.\nAntoine, giovane scapestrato che non ha voglia di lavorare, \u00e8 stato allevato dal nonno nel culto del \"dolce far niente\" e del corteggiamento alle belle donne. I due vanno d'accordo e conducono una pigra e oziosa esistenza, finch\u00e9 un giorno il vecchio muore.\nRimasto solo, Antoine inizia a girovagare e stringe amicizia con un gelataio e con la sua fidanzata - che subito seduce - ma quando i due gli propongono un lavoro, egli fugge spaventato dall'idea. Ospitato da un giovane principe, vero e proprio maniaco di trenini elettrici, lo lascia esasperato, e vestito da capostazione finisce a bordo di un treno autentico che lo porta a Roma.\nNella capitale italiana, dopo aver accettato di posare come modello in un \"atelier\" di moda, e diventato subito l'amante di una pizzaiola, con cui amoreggia approfittando del lavoro notturno di fornaio del marito, si fa passare per intimo d'un giovane defunto poich\u00e9 attratto dalle sue avvenenti sorelle. Tuttavia, spacciatosi per studente modello e per questo motivo entrato nelle grazie del padre di queste, di fronte all'offerta di un lavoro nell'universit\u00e0, si fa cacciare, lasciando precipitosamente la citt\u00e0.\nImbarcatosi per l'Inghilterra, qui conquista la simpatia d'un ricchissimo collezionista che lo riconduce in Francia, e lo convince a scrivere un libro sull'ozio, dalle pagine tutte bianche. Tuttavia, stanco di vivere alle spalle dei ricchi, finisce per innamorarsi perdutamente d'una avvenente operaia, ritrovandosi inspiegabilmente con prole a lavorare nella fabbrica in cui la ragazza \u00e8 impiegata. Per Antoine, un vero e proprio incubo. Ma tutte queste rocambolesche peripezie che egli ha vissuto non sono state altro che un sogno, dal quale si risveglia per lo shock dovuto al lavoro pesante.\nAntoine, infatti, si ridesta felicemente accanto al nonno, mentre insieme stanno pescando in riva ad un lago. L'incubo del lavoro \u00e8 scampato, e tutto torna alla normalit\u00e0 per il giovane, felice di continuare a bighellonare con l'adorato nonno."}
{"id": "2234069", "revid": "1008732", "url": "https://it.wikipedia.org/wiki?curid=2234069", "title": "Hanny's Voorwerp", "text": "Hanny's Voorwerp (\"oggetto di Hanny\", in olandese) \u00e8 un oggetto astronomico di natura insolita scoperto da un'olandese, l'insegnante Hanny van Arkel, nel 2007 visitando come astrofila il sito di Galaxy Zoo, sebbene gi\u00e0 individuato in precedenza senza coglierne le peculiarit\u00e0.\nOsservabile in prossimit\u00e0 della galassia a spirale IC 2497 nella costellazione del Leone Minore, l'oggetto appare come una nube, molto calda (16.000/20.000\u00a0\u00b0C) ed altamente ionizzata, caratterizzata da un'insolita luminescenza di colore verde (5.200 \u00c5ngstr\u00f6m) in cui sono presenti numerose linee di emissione. Non \u00e8 neppure chiara l'origine del buco di circa 16.000 anni luce posto al centro della nube.\nPosto rispetto alla galassia vicina quasi alla stessa distanza dalla Terra (700 milioni di anni luce), privo di stelle al proprio interno, le ipotesi pi\u00f9 accreditate suggeriscono che si tratti di una nube di polveri e gas, probabilmente provenienti da una galassia nana perturbata da forze di marea, che risulta luminescente in quanto sta riflettendo la luce di un brillantissimo quasar esistito 100.000 anni prima al centro di IC 2497. Il quasar \u00e8 ora esaurito, e quindi non osservabile direttamente, mentre lo \u00e8 la luce riflessa dalla nube che ha dovuto percorrere una distanza maggiore per raggiungere la Terra. L'oggetto \u00e8 stato anche definito una \"eco luminosa\" di un quasar.\nL'Hanny's voorwerp \u00e8 stato anche \"Oggetto del Giorno\" sul sito web della NASA con una immagine effettuata con il telescopio Isaac Newton di 2,5 metri delle Isole Canarie da Don Smith, Peter Herbert e Chris Lintott."}
{"id": "2234072", "revid": "119323786", "url": "https://it.wikipedia.org/wiki?curid=2234072", "title": "Ragow (Mittenwalde)", "text": "Ragow \u00e8 una frazione della citt\u00e0 tedesca di Mittenwalde, nel Brandeburgo.\nStoria.\nRagow \u00e8 un piccolo centro rurale di antica origine.\nIl 26 ottobre 2003 il comune di Ragow fu aggregato alla citt\u00e0 di Mittenwalde."}
{"id": "2234077", "revid": "729019", "url": "https://it.wikipedia.org/wiki?curid=2234077", "title": "Giacomo Perlasca", "text": "Tra l'ottobre del 1943 e il gennaio del 1944 coordina i piccoli gruppi di ribelli in Valsabbia e organizza alcune azioni nella zona. Nel febbraio 1944 viene catturato e giustiziato a Brescia.\nBiografia.\nGiacomo Perlasca nasce a Brescia il 19 dicembre 1919 da Francesco e Gina Vimercati, originari di Como. Il padre, Francesco (1868-1936), promuovendo opere benefiche nel 1923 fonda un banco poi assorbito dall'Unione Bancaria Nazionale che nel 1932 \u00e8 costretta al fallimento per le difficolt\u00e0 frapposte dal regime fascista. Dopo aver studiato al collegio \u201cCesare Arici\u201d, si iscrive alla facolt\u00e0 di ingegneria al Politecnico di Milano, ma nel 1941 si arruola volontario. Inquadrato nel Regio Esercito, entra a far parte del corpo degli alpini come sottotenente del 4\u00ba Reggimento Artiglieria Alpina a Riva del Garda. L'8 settembre 1943 si trova a Roma, viene fatto prigioniero dai tedeschi ma riesce a fuggire in un parapiglia e raggiunge avventurosamente, il 14 settembre, Brescia.\nIl 22 settembre decide di entrare nella Resistenza. Si rivolge ai padri della Pace che lo mettono in contatto con la nascente organizzazione clandestina. Alla fine di ottobre inizia la sua attivit\u00e0 partigiana come comandante e coordinatore delle formazioni Fiamme Verdi in Valle Sabbia e Valtenesi, col nome di battaglia \u201cFranco Zenith\u201d e \u201cCapitano Zenith\u201d. Promuove la costituzione di nuove formazioni stabilendo un collegamento con la Svizzera per permettere ai prigionieri alleati di fuggire dall'Italia, inoltre dirige a Rocca d'Anfo colpi di mano su autocolonne ed attrezzature del nemico.\nVa alla ricerca di armi nelle cascine e nei boschi di quelle lanciate l'8 dicembre dagli Alleati e finite per errore in Val Degagna anzich\u00e9 in Val di Vesta. Ma con il suo vice comandante Bettinzoli cade ben presto nella rete della polizia.\nA causa di una delazione, viene arrestato dai tedeschi il 18 gennaio 1944 a Brescia per opera di fascisti in via Moretto e quale organizzatore di bande armate ma anche per contatti col nemico. Il 14 febbraio 1944 viene processato dal Tribunale Militare tedesco di Brescia viene condannato a morte assieme a Bettinzoli. Pur avendo sottoscritto la domanda di grazia e nonostante i tentativi compiuti soprattutto dalla madre per ottenere la commutazione della pena, il mattino del 24 febbraio 1944 alle otto Perlasca e il Bettinzoli vengono portati in automobile al maneggio della ex caserma del 77\u00ba Reggimento Fanteria, attuale caserma Randaccio, dove poco dopo vengono fucilati.\nTeresio Olivelli, su Il Ribelle, periodico delle Fiamme Verdi, lo ricorda con queste parole: \nPerlasca e la resistenza nella Valsabbia (ottobre 1943 - gennaio 1944).\nLa situazione delle bande in Valsabbia subito dopo l'armistizio.\nSubito dopo l'8 settembre 1943 in Valsabbia, spontaneamente e autonomamente, si formano i primi gruppi di ribelli. In questa fase tali gruppi sono da considerare pi\u00f9 delle bande che dei gruppi organizzati, malgrado ci siano alcuni tentativi di organizzare la rivolta anche se con scarso successo. Questi gruppi sono formati sia da sbandati, ovvero soldati dell'esercito italiano che dopo l'8 settembre sono tornati in valle dalle loro dislocazioni originarie e che si rifugiano per non essere deportati in Germania dai nazisti, sia da cittadini delle popolazioni locali ostili al regime. I quali, prevedendo la sconfitta dei repubblichini, volevano dare una speranza di riscatto agli italiani che stavano per essere liberati dagli Alleati.\nIn una evoluzione sempre maggiore, il primo tentativo di coordinare le bande \u00e8 di Giorgio Oliva, originario di Vestone. Poco dopo si aggiunge Andr\u00e9 Petitpierre che organizza la prima azione alla Rocca d'Anfo per recuperare armamenti necessari alla rivolta. Con Petitpierre si iniziano a organizzare i primi contatti tra i gruppi della Valsabbia e la citt\u00e0. A fine ottobre Petitpierre viene inviato in Svizzera dal CLN bresciano per coordinare il collegamento tra gli Alleati e i partigiani delle valli.\nDopo la sua partenza, nei mesi di ottobre e novembre, viene a mancare un'organizzazione centralizzata dei gruppi di ribelli della Valsabbia ma dopo la seconda met\u00e0 di novembre l'organizzazione viene garantita in maniera continuativa da Perlasca e Bettinzoli. Questo tuttavia solo dopo la costituzione del Comando delle Fiamme Verdi avvenuta a Brescia in novembre.\nLa coordinazione di Perlasca e Bettinzoli dopo la costituzione del Comando Fiamme Verdi.\nIn questo contesto di scarsa organizzazione dei gruppi, la costituzione del Comando delle Fiamme Verdi \u00e8 di grande impulso per la resistenza, in particolare nella Valsabbia. Perlasca e Bettinzoli, prima dell'incarico ottenuto dal Comando delle Fiamme Verdi, erano gi\u00e0 presenti in valle ma le loro mansioni si limitavano allo stabilire contatti e collegamenti tra alcuni esponenti del movimento ribellistico della Valsabbia.\nDopo la creazione delle Fiamme Verdi si risolvono i maggiori problemi organizzativi dei gruppi gi\u00e0 esistenti in valle e vengono avviati contatti sia pur precari e difficili con la citt\u00e0. Da questo momento l'azione di Perlasca e Bettinzoli ha un carattere organizzativo e questo rende possibile l'aggregazione sotto una sola organizzazione dei molti sbandati e dei gruppi esistenti. Grazie alla presa in carico dell'organizzazione da parte di Perlasca e Bettinzoli, nel gennaio del 1944 \u00e8 possibile realizzare delle attivit\u00e0 di guerriglia. Questa nuova organizzazione delle azioni viene subito avvertita da tutti i gruppi attivi in valle. Una volta terminata la guerra, Severino Liberini stende una relazione dove afferma: \nDa questo momento si tengono molti incontri dove si discute soprattutto di problemi organizzativi, si stabiliscono i nomi di battaglia e le parole d'ordine ma anche il recapito delle staffette, si fa l'inventario delle armi e delle munizioni e si individuano i punti stradali pi\u00f9 favorevoli in cui effettuare azioni contro i fascisti. Grazie all'influenza di Perlasca si stabiliranno anche dei contatti con un gruppo di resistenti sorto e stanziato a Vobarno. Per facilitare i contatti e l'organizzazione delle riunioni, durante questi incontri si decide che Perlasca, quando si trova in Valsabbia, si stabilisca a Vestone nella casa di Maria Guerra (madre di Giorgio Oliva) o a Forno d'Ono nell'abitazione di Antonio Zanaglio. Perlasca organizza una spedizione a Capovalle per recuperare dei muli lasciati dagli alpini scappati dopo l'8 settembre. Bettinzoli e Valerio Mor si occupano di mantenere i contatti con il comando di Brescia e di recuperare cibo e vestiario. In particolare Bettinzoli il 5 dicembre d\u00e0 l'incarico a Valerio Mor di trasportare generi alimentari dalla pianura e pochi giorni dopo anche del vestiario.\nL'aviolancio dell'8 dicembre e le operazioni di recupero.\nAlla fine di ottobre Petitpierre viene incaricato dal CLN di Brescia di gestire i contatti con gli alleati e molto probabilmente, grazie a questo lavoro di collegamento, gi\u00e0 dalla fine di novembre i gruppi erano in attesa dell'invio di armi in Valsabbia. Inizialmente venne individuato un campo a Vesta di Cima dove lanciare i rifornimenti e viene valutato \u201cscomodo perch\u00e9 distante, ma abbastanza sicuro ed esteso\u201d. Il lancio sembrava imminente gi\u00e0 agli inizi di novembre, infatti alcuni uomini partono da diverse localit\u00e0 (Nozza organizzati da Ferremo, da Lavenone, Idro e Anfo) per raggiungere il campo a Vesta di Cima. Una volta arrivati sul posto, questi gruppi rimangono ad aspettare per quindici giorni ma il volo viene rimandato diverse volte a causa del maltempo. Il campo rimane controllato fino al 28 novembre, dopodich\u00e9 i gruppi devono scappare a causa di una notizia di rastrellamento della Feldgendarmerie che in effetti sarebbe avvenuto il giorno successivo.\nL'8 dicembre Liberini riceve una telefonata da Perlasca che gli chiede di preparare un gruppo per il recupero del materiale lanciato dagli Alleati. Il gruppo di quattro uomini si prepara a partire dal lago d'Idro ma nel frattempo \u201cverso le 19 un aereo sorvola e gira per due volte da Vobarno a Degagna e al secondo giro il Poli, data la bassa quota dell'apparecchio, pu\u00f2 individuare bene la sua direzione fra Gardoncello e Degagna. Il lancio doveva riuscire alla perfezione se non fosse stato sganciato qualche attimo prima, ingannati [gli aviatori] dal fuoco di carbonai situati fra Prato della Noce e Campiglio. Vari paracadute con venti quintali di materiale scendono nella notte lungo la valletta che da Degagna conduce a Campiglio\u201d. In realt\u00e0 il lancio doveva avvenire in un altro posto (Vesta di Cima) ma all'ultimo istante gli aviatori decidono di cambiare campo di atterraggio.\nIl materiale paracadutato \u00e8 suddiviso in casse di armi e materiale utile e una volta atterrato, i montanari della zona intercettano il carico e sottraggono il materiale utile (non le armi) e lo nascondono nelle loro case e fienili. La notte del 10 novembre alcuni elementi delle bande Valsabbine si recano nella zona del lancio e constatano la mancanza di gran parte del materiale lanciato. Per questo motivo avvertono il Comando di Vestone e decidono di ritornare il 12 dicembre con un contingente di uomini maggiore per fare pressione sulle popolazioni della zona, usando anche le maniere forti con lo scopo di ottenere tutto il materiale nascosto.\nDopo avere effettuato approfondite perquisizioni nelle case e dopo avere minacciato di morte i responsabili del furto, i partigiani riescono a recuperare il materiale utile tra cui doveva esserci anche una radio che per\u00f2, malgrado le approfondite ricerche, non viene trovata. Tutto il materiale recuperato viene portato provvisoriamente nell'abitazione di Pietro Franzoni e da qui, prima le armi e poi il resto, De Martin e Boldini, aiutati da Bernardo e Cesare Butturini, trasportano tutto a Monte Spino. Per il trasporto i quattro requisiscono un cavallo e un mulo e lo spostamento del materiale avviene poco prima del Natale 1943. Le armi vengono suddivise e nascoste in tre grotte molto ben nascoste sul Forcello, un monte vicino allo Spino. Nei primi giorni di gennaio del 1944 un gruppo di Sabbio Chiese col comando di Perlasca e Bettinzoli, ritira le armi da queste grotte e le trasporta in Valtrompia senza alcun problema. Un altro carico di armi viene nascosto in una caverna vicino a Vobarno e poi spostato nel fienile di Pietro Bertoletti sul monte Gardoncello. Un'altra parte delle armi viene nascosta nel fienile di Enrico Zuaboni sul monte Trat. Per sorvegliare le armi e i materiali nascosti, Boldini, De Martin, Federici e i fratelli Butturini per qualche giorno si fermano in una cascina disabitata.\nL'aviolancio, ma soprattutto il trattamento ricevuto dai montanari per ottenere il materiale nascosto ma anche la presenza stessa delle armi arrivate col lancio l'8 dicembre 1943, provoca parecchie resistenze nei montanari della Degagna che denunciano ai Carabinieri i fatti avvenuti. La denuncia allarma i fascisti e di conseguenza i tedeschi e questo provoca un grave senso di insicurezza nei resistenti.\nNegli ultimi giorni di dicembre del 1943 Perlasca si ammala e decide di recarsi a Brescia dove rimane per tutto il periodo di malattia, durante il quale probabilmente incontra Francesco Brunelli a cui parla della sua intenzione di non ritornare pi\u00f9 in Valle Sabbia e ipotizza di passargli il comando. Mentre Perlasca \u00e8 a Brescia ammalato, durante le operazioni di ricerca delle armi, Bettinzoli prende il comando. Dopo aver incontrato Brunelli, Perlasca decide di andare a Brescia e di prendere contatti diretti col comando. Lo scopo di questo spostamento \u00e8 di evitare l'arresto in quanto Perlasca inizia a rendersi conto che dopo la denuncia dei montanari per i fatti della Degagna, i ribelli rischiano la cattura in qualsiasi momento.\nA seguito di questa denuncia, nei primi giorni di gennaio 1944 a Brescia i fascisti fanno i primi arresti che terminano il 6 gennaio. Dopo questi arresti, tra l'11 e il 16 gennaio iniziano i primi rastrellamenti in Valsabbia e Valtrompia che per\u00f2 non producono alcun risultato. Durante questi rastrellamenti, il 13 gennaio, mentre altri gruppi erano intenti a nascondere le armi, una pattuglia composta da sei militi forestali sorprende e cattura nel fienile del Monte Spino Mario Boldini e altri 4 compagni di Perlasca che qui si erano installati per sorvegliare le armi nascoste nelle grotte. Dopo l'arresto vengono tutti portati a Gargnano e consegnati al Comando delle SS. Nel comando vengono sottoposti a torture e interrogatori ma non cedono e, dopo l'esecuzione di Boldini, vengono portati alle carceri giudiziarie di Brescia.\nGli arresti del gennaio 1944 e la cattura di Perlasca e Bettinzoli.\nIl 14 gennaio met\u00e0 delle armi recuperate in seguito alle vicende della Degagna, come gi\u00e0 detto, viene nascosta nella casa di Ebenestelli a Forno D'Ono e l'altra met\u00e0 viene nascosta \nLa notte tra il 17 e il 18 gennaio viene effettuata l'ultima spedizione di ex prigionieri in Svizzera, condotta da Perlasca e Bettinzoli e lo stesso giorno Perlasca, come unico rifornimento, porta con s\u00e9 della farina ad Ennio e Flavio Doregatti a Forno d'Ono. Toni racconta \nNei tre giorni successivi alla morte di Mario Boldini, avvenuta il 14 gennaio 1944, vengono identificati e catturati i gruppi maggiormente attivi ed esposti della Valsabbia. Questi arresti segnano una grave crisi delle Fiamme Verdi valsabbine che culmina il 18 gennaio con la fuga alle 5 del mattino di Perlasca, Bettinzoli, Giulio Ebenestelli e Valerio Mor dalla localit\u00e0 Forno in direzione Brescia viaggiando in bicicletta ed evitando un posto di blocco a Vestone. Il gruppo verso le 8:30 giunge a Brescia nei pressi dell'Istituto Pastori dove si trova un posto di blocco dei fascisti. Perlasca si occupa di gestire la situazione con i fascisti e dopo essere stati attentamente osservati dal gruppetto di militi, uno di essi ordina di lasciarli passare. Gli \u00abamici\u00bb di cui Perlasca si fidava gli permisero di entrare in citt\u00e0, ma al solo scopo di arrestarlo in seguito assieme alle persone che avrebbero avuto dei contatti con lui. Superato questo posto di blocco, Ebenestelli e Mor girano senza meta per la citt\u00e0 e, dopo avere sostato brevemente in casa di Mor, Ebenestelli si dirige a Bornato e Mor a Gussago per rifugiarsi presso parenti. Perlasca invece va a trovare Alda Prosperina Mafezzoni nella sua casa in via Elia Capriolo a Brescia. Alda racconta che progettavano di fuggire in treno a Milano ma che Perlasca era intenzionato a ritornare a casa dalla fidanzata. Alda per\u00f2 lo sconsiglia di andare in quanto, gli disse, la casa era sicuramente controllata. Il giorno successivo Alda si reca in stazione e, prima di partire, aspetta inutilmente Perlasca ignara del fatto che la notte precedente, poco dopo avere lasciato la sua casa, era stato arrestato dalla banda di Ferruccio Sorlini in via Moretto sul tragitto che porta alla casa di Maria Boccardi, una sua vecchia domestica.\nPi\u00f9 tardi, sempre il 18 gennaio alle 13:30, anche Bettinzoli viene arrestato nella sua casa in via Bottonaga. Bettinzoli e Perlasca, come gli altri resistenti arrestati nei giorni precedenti, vengono radunati dalla banda di Ferruccio Sorlini e dalla Feldgendarmerie nella caserma dell'Arsenale \u201cGnutti\u201d in via Crispi, 10 che fungeva da carcere giudiziario.\nIl processo e la fucilazione di Perlasca e Bettinzoli.\nIl 17 gennaio Liberini incontra De Martin e riesce a scambiare con lui brevi parole. La stessa sera Manlio Poli viene rinchiuso nella cella di Liberini e lo stesso Liberini informa degli arresti di Vestone e il 21 gennaio 1944. Successivamente Liberini e Valsuani vengono interrogati come Perlasca, nelle prigioni della caserma Arsenale \u201cGnutti\u201d di via Crispi dove viene crudelmente torturato tanto che, il 24 gennaio, quando viene trasferito a Canton Mombello, \nIl 23 gennaio Perlasca scrive la prima lettera dal carcere destinata alla madre:\nSi susseguono diversi interrogatori e Perlasca si dimostra sempre ottimista con tutti, assumendosi tutte le responsabilit\u00e0 e non coinvolgendo nessun compagno nelle accuse che gli venivano rivolte.\nGli imputati vengono processati il 14 febbraio con l'accusa di organizzazione di avere organizzato bande armate e di intelligenza col nemico.\nGiacomo Perlasca, Mario Bettinzoli e Giulio De Martin vengono condannati a morte ma del processo non \u00e8 stato possibile rintracciare n\u00e9 i verbali n\u00e9 il dispositivo della sentenza. Nel frattempo il padre di Bettinzoli e la madre di Perlasca fanno tutto il possibile per ottenere una commutazione della pena, ma tutto risulta inutile. Il 23 febbraio le domande di grazia di Perlasca e Bettinzoli vengono respinte.\nDopo la condanna dei due, le famiglie cercano invano di contattarli e solo la madre di Perlasca ottiene un colloquio col figlio, per questo si reca a Brescia assieme alla sorella e alla fidanzata Mimy. L'ultimo incontro con i familiari avviene la sera del 23 febbraio 1944.\nIl 23 febbraio Perlasca scrive la lettera dal carcere destinata alla madre in cui nomina anche sua sorella e la fidanzata Mimy.\nAlle otto del mattino del 24 febbraio 1944 Perlasca e Bettinzoli vengono portati in automobile al maneggio della ex caserma del 77\u00ba Reggimento Fanteria, attuale caserma Randaccio, dove poco dopo vengono fucilati.\nDurante il marzo e l'aprile del 1944 la situazione all'interno del corpo delle Fiamme Verdi precipita a causa della scomparsa di Perlasca e degli arresti di tutti i componenti rimasti. Sul terreno preparato dall'attivit\u00e0 dei primi gruppi, e in particolare dallo sforzo organizzativo di Perlasca e Bettinzoli, dopo molte avversit\u00e0 come la durezza dell'inverno e la repressione, si innestano le formazioni che nell'estate del 1944 costituiscono la brigata \u00abGiacomo Perlasca\u00bb.\nLa Brigata Perlasca.\nLa Brigata si costituisce ufficialmente il 1 agosto 1944, ma le sue origini risalgono all'autunno del 1943 grazie ai gruppi organizzati da Giacomo Perlasca e Mario Bettinzoli.\nDopo la morte di Giacomo Perlasca, il suo nome viene attribuito a una delle formazione delle Brigate Fiamme Verdi chiamata appunto Brigata Perlasca. Con un organico di 280 uomini e operante tra la Valle Sabbia e la Valle Trompia, alla fine del conflitto conter\u00e0 una trentina di caduti.\nRiconoscimenti.\nUna brigata delle Fiamme Verdi nata durante l'estate del 1944 ha preso il suo nome. La citt\u00e0 di Brescia ha dedicato il nome di un quartiere a Giacomo Perlasca. Anche l'Istituto di Istruzione Superiore di Idro-Vobarno (BS) e la Scuola Secondaria di Primo Grado di Rezzato (BS) sono stati intitolati a Giacomo Perlasca.\nPer delibera dei Consiglio comunale di Brescia, la via che congiunge via U. Ziliani con via E. Margheriti (quartiere Lamarmora) \u00e8 stata denominata via Giacomo Perlasca. Gli \u00e8 stato dedicato anche un sentiero in zona Forno d'Ono ."}
{"id": "2234078", "revid": "287204", "url": "https://it.wikipedia.org/wiki?curid=2234078", "title": "Taraori", "text": "Taraori \u00e8 una citt\u00e0 dell'India di 22.205 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 48' 18 N e 76\u00b0 55' 58 E.\nSociet\u00e0.\nEvoluzione demografica.\nAl censimento del 2001 la popolazione di Taraori assommava a 22.205 persone, delle quali 12.014 maschi e 10.191 femmine. I bambini di et\u00e0 inferiore o uguale ai sei anni assommavano a 3.310, dei quali 1.822 maschi e 1.488 femmine. Infine, coloro che erano in grado di saper almeno leggere e scrivere erano 13.703, dei quali 7.978 maschi e 5.725 femmine."}
{"id": "2234082", "revid": "767487", "url": "https://it.wikipedia.org/wiki?curid=2234082", "title": "Golden Futsal Team", "text": "Il Golden Futsal Team \u00e8 una squadra di calcio a 5 finlandese fondata nel 2002 ad Espoo, che milita nel campionato finlandese di calcio a 5.\nSi tratta di una delle squadre pi\u00f9 titolate di Finlandia, nella stagione 2007-08 ha vinto il suo secondo titolo nazionale e successivamente la sua seconda supercoppa. L'anno successivo ha bissato il titolo finlandese."}
{"id": "2234084", "revid": "180559", "url": "https://it.wikipedia.org/wiki?curid=2234084", "title": "Mohammad Reza Golzar", "text": "Biografia.\nGolzar collabora sporadicamente con registi noti del panorama cinematografico persiano nei momenti di pausa concessi dalla sua carriera musicale all'interno del famoso gruppo Arian Band, di discreto successo in Iran.\nPrima di debuttare nel mondo dello spettacolo ha studiato all'Universit\u00e0 di Azad, dove si \u00e8 laureato in ingegneria meccanica, classificandosi alla quinta posizione tra i migliori studenti universitari dell'intero paese.\nHa lavorato come chitarrista degli \"Arian Band\" negli anni '90, ma nel 2000 viene contattato dal regista Iraj Ghaderi proponentegli una parte importante \"Sam-o Nargess\", e optando per la carriera da attore abbandona il gruppo musicale.\nGuadagna notevole fama in patria partecipando come protagonista nei film \"Shaam-e Akhar\", \"Zahr-e\", \"Asal\" e \"Boutique\"."}
{"id": "2234085", "revid": "287204", "url": "https://it.wikipedia.org/wiki?curid=2234085", "title": "Taoru", "text": "Taoru \u00e8 una citt\u00e0 dell'India di 17.227 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 13' 0 N e 76\u00b0 57' 0 E e ha un'altitudine di 261 .\nSociet\u00e0.\nEvoluzione demografica.\nAl censimento del 2001 la popolazione di Taoru assommava a 17.227 persone, delle quali 9.197 maschi e 8.030 femmine. I bambini di et\u00e0 inferiore o uguale ai sei anni assommavano a 2.881, dei quali 1.571 maschi e 1.310 femmine. Infine, coloro che erano in grado di saper almeno leggere e scrivere erano 11.496, dei quali 6.821 maschi e 4.675 femmine."}
{"id": "2234086", "revid": "338769", "url": "https://it.wikipedia.org/wiki?curid=2234086", "title": "Golden FT Espoo", "text": ""}
{"id": "2234089", "revid": "33689", "url": "https://it.wikipedia.org/wiki?curid=2234089", "title": "Flavio Apione (prefetto del pretorio)", "text": "Biografia.\nApione apparteneva alla ricca famiglia degli Apioni, possidenti terrieri, e viveva nella citt\u00e0 egiziana di Ossirinco. Ebbe almeno due figli, Strategio Apione ed Eraclide.\nNel 503/504 ricevette il titolo (non l'incarico) di prefetto del pretorio. In quel periodo fu incaricato di controllare la fornitura di grano da Edessa e poi da Alessandria d'Egitto all'esercito romano impegnato, durante la guerra anastasiana contro i Sasanidi, nell'attacco contro Amida; si trattava di uno dei pi\u00f9 grandi eserciti romani messi in campo, e l'aver affidato la fornitura di grano ad un ricco possidente fu una chiara scelta dell'imperatore Anastasio I Dicoro.\nTra il 508 e il 510 Apione fu a Costantinopoli, a corte; in questo periodo Severo di Antiochia gli dedic\u00f2 la sua opera \"Contro Eutiche\", cosa che lo identifica per un miafisita anti-calcedoniano.\nNel 510, per\u00f2, Apione sub\u00ec un rovescio di fortuna. Anastasio lo esili\u00f2 a Nicea, accusandolo di pederastia ed eresia e obbligandolo a prendere i voti, assieme al figlio Eraclide.\nL'esilio dur\u00f2 fino al 518, anno in cui sal\u00ec al trono Giustino I. Le fonti suggeriscono che il ritorno di Apione fosse collegato al suo essere passato dalla parte calcedoniana, forse a seguito di un intervento diretto di Giustino e di suo nipote Giustiniano. Il suo ritorno in auge fu segnato dal conferimento dell'incarico di prefetto del pretorio d'Oriente."}
{"id": "2234091", "revid": "22151142", "url": "https://it.wikipedia.org/wiki?curid=2234091", "title": "Peter Clive Sarnak", "text": ""}
{"id": "2234093", "revid": "3082", "url": "https://it.wikipedia.org/wiki?curid=2234093", "title": "Flavio Strategio (prefetto del pretorio)", "text": ""}
{"id": "2234102", "revid": "287204", "url": "https://it.wikipedia.org/wiki?curid=2234102", "title": "Stenosi valvolare aortica", "text": ""}
{"id": "2234112", "revid": "729019", "url": "https://it.wikipedia.org/wiki?curid=2234112", "title": "S\u00e4tra (metropolitana di Stoccolma)", "text": "S\u00e4tra \u00e8 una stazione della metropolitana di Stoccolma.\nSi trova nell'area suburbana di S\u00f6derort, pi\u00f9 precisamente all'interno della circoscrizione di Sk\u00e4rholmen. La stazione ferroviaria centrale \u00e8 da qui distante circa 9,5 chilometri.\nS\u00e4tra \u00e8 collocata sulla linea rossa della rete metroviaria locale, fra le stazioni Bred\u00e4ng e Sk\u00e4rholmen. L'inaugurazione della stazione avvenne in data 16 maggio 1965, rappresentando la 63\u00aa fermata della metropolitana di Stoccolma in ordine cronologico. Qui terminava la linea rossa T13 fino al 1\u00ba marzo 1967, data in cui divenne attiva la fermata successiva di Sk\u00e4rholmen, la quale divent\u00f2 il nuovo temporaneo capolinea.\nNon \u00e8 una stazione sotterranea poich\u00e9 le piattaforme sono situate in superficie, ubicate fra la strada \"Kungss\u00e4trav\u00e4gen\" e la piazza \"S\u00e4tra Torg\". Le decorazioni presenti sono state curate dal ceramista P\u00e4ivi Ernkvist.\nDurante un normale giorno lavorativo del 2009 vi sono transitate circa 3.000 persone."}
{"id": "2234113", "revid": "1768410", "url": "https://it.wikipedia.org/wiki?curid=2234113", "title": "Apioni", "text": "Gli Apioni furono un'importante famiglia di possidenti terrieri egiziani di Ossirinco che, tra la fine del IV e gli inizi del VI secolo, fornirono importanti personaggi politici all'Impero romano d'Oriente, e la cui caduta coincise con la conquista araba. La storia degli Apioni \u00e8 nota grazie al ritrovamento di papiri che li riguardano, noti oggi come \"Apion papyri\".\n\u00c8 noto che effettuavano pagamenti a impiegati della fazione degli Azzurri, anche se in un caso \u00e8 attestato un pagamento ai Verdi.\nFamiglia.\nGli Apioni adottarono la pratica della \"papponimia\", in base alla quale il figlio prendeva il nome del nonno."}
{"id": "2234119", "revid": "62244", "url": "https://it.wikipedia.org/wiki?curid=2234119", "title": "Staffan Tapper", "text": "Biografia.\n\u00c8 figlio di B\u00f6rje Tapper, attaccante del Malm\u00f6 e della Nazionale negli anni cinquanta.\nCarriera.\nClub.\nSvolse la propria carriera nel Malm\u00f6, esordendo in prima squadra durante la stagione 1967. Dopo aver vinto un totale di nove titoli nazionali (di cui cinque campionati e quattro edizioni della coppa nazionale) e disputato uno spezzone della finale di Coppa dei Campioni 1978-79, al termine della stagione 1979 (l'unica in cui indoss\u00f2 la fascia di capitano) si ritir\u00f2 dal calcio giocato.\nNazionale.\nRegolarmente convocato in Nazionale, tra il 1971 e il 1978 disput\u00f2 36 incontri segnando tre reti, partecipando alle fasi finali dei Mondiali del 1974 e del 1978.\nDopo il ritiro.\nAbbandonato il calcio giocato, Tapper ricopr\u00ec alcuni incarichi nello staff tecnico del Malm\u00f6, fra cui quello di responsabile nel settore giovanile"}
{"id": "2234121", "revid": "1149807", "url": "https://it.wikipedia.org/wiki?curid=2234121", "title": "Cos\u00ec fan tutte (manga)", "text": " \u00e8 una serie manga erotico-comica di Hikaru Yuzuki. \u00c8 stata pubblicata originariamente dal 4 novembre 1982 al 16 luglio 1987 su \"Weekly Young Jump\", e sempre nel 1987 ne \u00e8 stato tratto un film diretto da Osamu Uemura. La serie \u00e8 composta da 19 volumi \"tank\u014dbon\" (21 nell'edizione italiana). In Italia \u00e8 stato pubblicato da Star Comics nella collana \"UP\" dall'8 agosto 2000 al 10 aprile 2002. I protagonisti sono Yuno Mamiya e Rokuro Chikanaka.\nTrama.\nAll'inizio della serie, Rokuro Chikanaka \u00e8 un ragazzo sfortunato in amore che passa il suo tempo libero sfogliando riviste erotiche e viene spesso preso in giro dalle ragazze della sua et\u00e0 per via delle sue perversioni, tanto da definire il suo stile di vita come patetico. Non tutte per\u00f2 la pensano allo stesso modo e infatti la bella e sensuale Yuno Mamiya sembra provare piet\u00e0 per Rokuro e con la scusa che questi \u00e8 solo, si reca alla porta di casa sua offrendosi come sua ragazza. Il maschio non riesce a credere alla sua fortuna, ma inizia volentieri a fare amicizia con Yuno; dopo aver trascorso alcune serate assieme, questi inizia a notare alcuni particolari su di lei: \u00e8 incline agli spettacoli teatrali, a un certo punto lo minaccia di sbuffare del gas di scarico nel caso l'avesse lasciata e che sembra proveniente da una famiglia ricca e benestante. A questo punto Yuno decide di fargli conoscere la sua famiglia e lo porta a casa sua, una villa somigliante a quella di Versailles. Qui il padre e il nonno di lei si rivelano cordiali, anche se un po' perplessi del fatto che Yuno esca con uno scapestrato come lui; la madre invece chiede apertamente alla figlia se il suo partner riesce a soddisfarla a pieno, menzionando scherzosamente che se il suo uomo non \u00e8 in grado di renderla felice a letto, lei finisce per picchiarlo. Da qui in poi iniziano una serie di vicende tra il comico e il romantico, con al centro il tema della sessualit\u00e0.\nMedia.\nManga.\nIl manga, scritto e disegnato da Hikaru Yuzuki, \u00e8 stato serializzato dal 4 novembre 1982 al 16 luglio 1987 sulla rivista \"Weekly Young Jump\" edita da Sh\u016beisha. I capitoli sono stati raccolti in 19 volumi \"tank\u014dbon\" pubblicati dal 25 luglio 1983 al 25 ottobre 1987.\nIn Italia la serie \u00e8 stata pubblicata da Star Comics nella collana \"UP\" dall'8 agosto 2000 al 10 aprile 2002 in 21 volumi.\nLive-action.\nFilm (1985).\nLa serie \u00e8 stata adattata in un film live action diretto da Sh\u016bsuke Kaneko come parte della linea \"Roman porno\" di Nikkatsu. La pellicola, uscita il 20 aprile 1985, ha vinto il 9\u00ba premio come miglior film dell'anno al 7\u00ba Yokohama Film Festival.\nFilm (1987).\nUno speciale televisivo live action \u00e8 stato trasmesso su Fuji Television il 22 giugno 1987.\nFilm anime.\nUn film anime diretto da Osamu Uemura e prodotto dallo studio J.C.Staff, \u00e8 uscito il 27 marzo 1987."}
{"id": "2234124", "revid": "729019", "url": "https://it.wikipedia.org/wiki?curid=2234124", "title": "Novi Avion", "text": "Il Novi Avion (in italiano: \"Nuovo Aeroplano\") era un progetto per un caccia multiruolo supersonico di 4 generazione, con delta e canard, che fu progettato in Jugoslavia ma cancellato nel 1991 poco prima dell'inizio della produzione.\nStoria del progetto.\nIl progetto inizi\u00f2 nel mezzo degli anni '80 per rendere la Jugoslavia completamente autosufficiente nella manifattura di equipaggiamento militare, ed i caccia da superiorit\u00e0 aerea erano l'unica cosa che la Jugoslavia ancora importava, essendo capace di provvedere a tutto l'altro equipaggiamento militare (carri armati, aerei da attacco leggero, sottomarini, ecc). Quando la Jugoslavia si dissolse nel 1991 il progetto venne cancellato, a causa della rottura del paese non ci furono le risorse finanziarie necessarie alla produzione dell'aereo.\nIl progetto era approssimativamente ad un anno dal completamento all'epoca della cancellazione. Alcuni impianti di produzione e i prototipi di alcune parti, come la cabina di pilotaggio, erano gi\u00e0 stati costruiti. Se non fosse stato cancellato avrebbe eseguito il primo volo nel 1992, e sarebbe entrato in servizio qualche tempo dopo negli anni '90. Il lavoro venne intrapreso dal \"Vazduhoplovno Tehnicki Institut\" (VTI, Istituto Tecnico Aeronautico) di Belgrado, il principale istituto tecnico-militare della Jugoslavia.\nLa Jugoslavia programmava di costruire approssimativamente 150 velivoli per rimpiazzare i MiG-21 e gli J-21 Jastreb, e vendere diverse centinaia di \"Novi Avion\" nel mercato mondiale. Il termine \"Novi Avion\", che significa \"nuovo aereo\" in serbo-croato, era usato per descrivere il progetto ma l'aeromobile avrebbe ricevuto una nuova designazione al momento dell'entrata in servizio.\nSviluppo.\nIl Novi Avion visto da vicino ricordava il Rafale francese, anche se pi\u00f9 piccolo e con un solo motore. Era progettato per ricoprire molti ruoli, inclusa la superiorit\u00e0 aerea, l'intercettazione, ricognizione, attacco al suolo e ruolo anti-nave. La velocit\u00e0 massima che poteva raggiungere era poco al di sotto di Mach 2. La super-manovrabilit\u00e0 a velocit\u00e0 subsonica e supersonica era una priorit\u00e0 del progetto, e la maggior parte della cellula era composta di materiali compositi.\nIl progetto era di incorporare una serie di funzionalit\u00e0 in grado di abbassare la traccia radar della sezione trasversale, anche se non si trattava di un vero e proprio velivolo stealth. L'aereo trasportava un avanzato sistema di ECM e ECCM. Era un progetto del tutto jugoslavo, non basato su nessun velivolo straniero, anche se la Francia provvide a fornire qualche assistenza al progetto per le parti pi\u00f9 complesse di cui gli jugoslavi non avevano esperienza, come un radar multifunzione.\nIl motore doveva essere lo Snecma M88 francese, lo stesso motore usato nel Dassault Rafale. La maggior parte delle armi che avrebbe potuto trasportare sarebbero state armi francesi, o costruite in Francia."}
{"id": "2234137", "revid": "1318658", "url": "https://it.wikipedia.org/wiki?curid=2234137", "title": "Guardia Civil", "text": "La Guardia Civil (IPA: ), soprannominata \"la Benem\u00e9rita\", \u00e8 un corpo di Gendarmeria spagnolo, con anche funzioni di polizia militare.\nFa parte del sistema di forze e corpi di sicurezza del regno di Spagna e della forza di gendarmeria europea.\nStoria.\nLa Guardia Civil venne fondata nel 1844 durante il regno di Isabella II di Spagna dall'aristocratico navarro Francisco Javier Gir\u00f3n.\nLa prima accademia della \"Guardia civile\" fu stabilita presso la citt\u00e0 di Valdemoro, a sud di Madrid, nel 1855.\nOperarono anche contro il brigantaggio e nelle colonie: a Cuba, a Portorico e nelle Filippine.\nNel 1936, con lo scoppio della guerra civile spagnola met\u00e0 degli effettivi si schier\u00f2 con i repubblicani e met\u00e0 con i nazionalisti. Nel 1940 nella Guardia Civil furono incorporati anche i Carabineros. Nel 1968 ci fu il primo militare della Guardia civil assassinato dall'ETA. Nel 1981 fu tra le forze golpiste del fallito colpo di Stato.\nFino al 1986 era comandata da un generale dell'Ej\u00e9rcito de Tierra, da quella data da un civile.\nDal 1989 partecipa alle missioni militari all'estero.\nDal 2007 fa parte della forza di gendarmeria europea. Nel 2017 contava 77.928 effettivi.\nOrganizzazione.\nHa una doppia dipendenza: dal Ministero dell'Interno, per quanto riguarda servizi, retribuzioni, destinazioni, mezzi e operazioni civili; dal Ministero della Difesa per quanto riguarda la disciplina, la carriera e missioni di carattere militare e all'estero, in particolare in tempo di guerra.\nVertici.\nLa Direzione Generale della Guardia Civil dal 1986 \u00e8 guidata da un civile (un funzionario pubblico o un politico); il primo fu Luis Roldan. Dal gennaio 2020 al vertice vi \u00e8 Mar\u00eda G\u00e1mez.\n\u00c8 strutturata in direzioni:\nGradi.\nUfficiali"}
{"id": "2234141", "revid": "767487", "url": "https://it.wikipedia.org/wiki?curid=2234141", "title": "S\u00f6derort", "text": "S\u00f6derort \u00e8 una delle tre aree principali che formano il comune di Stoccolma, capitale della Svezia. Le altre due aree sono Innerstaden (\"centro della citt\u00e0\") e V\u00e4sterort (\"zona occidentale\").\nS\u00f6derort (che in svedese significa \"zona meridionale\") rappresenta la parte pi\u00f9 meridionale dell'area suburbana (ed in parte urbana) di Stoccolma, e conta un totale di 337.902 abitanti distribuiti su di un'area di 91,12\u00a0km\u00b2 (dati aggiornati al 31 dicembre 2013).\nSuddivisioni.\n\u00c8 principalmente organizzata in otto \"stadsdelsn\u00e4mndsomr\u00e5den\" (sobborghi):"}
{"id": "2234142", "revid": "757396", "url": "https://it.wikipedia.org/wiki?curid=2234142", "title": "James Gist", "text": "Carriera.\nAlto 206 cm per 105 kg, \u00e8 stato scelto nel draft NBA del 2008 dai San Antonio Spurs col numero 57. Dopo la summer league Gist viene ingaggiato dall'Angelico Biella.\nIn seguito passa a Lokomitiv Kuban, Partizan Belgrado, Fenerbah\u00e7e Istanbul e Unicaja Malaga. Durante la parentesi turca, viene squalificato dopo non aver passato un controllo antidoping.\nNel gennaio 2013, in seguito ad uno scambio con Andy Panko, Gist passa al Panathinaikos Atene, raggiungendo i quarti di finale di Eurolega e vincenco la Coppa di Grecia e il campionato greco. Nel giugno 2013 firma un'estensione di due anni con la squadra ellenica.. \nIl 17 marzo 2015 rinnova ancora biennalmente il contratto che lo lega alla societ\u00e0 ateniese.\nNel maggio 2015, risulta positivo al THC ad un controllo antidoping, e considerando anche la sua recidivit\u00e0, riceve otto mesi di squalifica."}
{"id": "2234143", "revid": "2040703", "url": "https://it.wikipedia.org/wiki?curid=2234143", "title": "Vittorio Piscopo", "text": "Fece parte nel 1933 del Movimento Futurista Napoletano insieme a Carlo Cocchia ed altri. Fu tra i maggiori esponenti del circumvisionismo, movimento di avanguardia partenopeo negli anni del fascismo.\nBiografia.\nPittore e scenografo frequenta a Napoli l'Istituto d'Arte e l'Accademia di Belle Arti, ove completa gli studi di scenografia.\nNel 1933 una prima importante mostra al Caff\u00e8 dello Sport in Galleria Umberto I a Napoli lo consacr\u00f2 accanto a Carlo Cocchia e Guglielmo Roehrssen, tra i fondatori di un movimento artistico definito Futurismo Partenopeo, che finalmente conferiva alla citt\u00e0 di Napoli un degno posto nell'arte contemporanea dell'epoca.\nHa esposto dal 1933 in poi in numerose manifestazioni in Italia e all'estero: Vienna, Cannes, Londra, New York, Monaco, Tunisi ed ancora Roma, Bologna, Milano, Firenze, Torino, Genova, Ravenna, Ferrara e San Remo.\nHa vinto numerosi premi: Premio Ministero della Pubblica Istruzione, Roma 1939, Mostra Italo-tedesca, Vienna 1939, Premio di scenografia Teatro San Carlo di Napoli 1942, Premio Mostra dello Sport Olimpiadi di Londra 1948, Premio Marzotto 1953, Premio Gemito Napoli 1960 ed altri ancora.\nSue opere figurano presso numerose gallerie pubbliche e private in Italia, Francia, Inghilterra, Stati Uniti, Brasile, Germania, Austria, Australia e Canada.\nHa ricevuto, durante la sua lunga attivit\u00e0, numerosi riconoscimenti dal Presidente della Repubblica.\nStile artistico e temi.\nFamoso per le sue opere, annoverate nella storia del futurismo partenopeo, lo stile artistico di Piscopo si pu\u00f2 definire estremamente nostalgico. La variazione dei colori \u00e8 molto evidente in quasi tutte le sue opere, ove ognuna assume un significato in base alla tonalit\u00e0 dipinta. I temi trattati dall'artista napoletano sono principalmente la natura dell'uomo, la solitudine e la malinconia. \u00c8 difatti solito fare uso di colori caldi e accesi, ma a anche colori scuri e spenti."}
{"id": "2234146", "revid": "599013", "url": "https://it.wikipedia.org/wiki?curid=2234146", "title": "Carla Marchelli", "text": "Era sorella di Maria Grazia, a sua volta sciatrice alpina di alto livello.\nBiografia.\nNata a Genova, crebbe a Cortina d'Ampezzo, dove la sua famiglia si era rifugiata durante la Seconda guerra mondiale dopo il primo bombardamento sulla citt\u00e0.\nPrese parte ai VII Giochi olimpici invernali di , classificandosi 6\u00aa nella discesa libera. Due anni dopo, ai Mondiali di Bad Gastein 1958, vinse la medaglia di bronzo nella medesima specialit\u00e0.\nAgli VIII Giochi olimpici invernali di , l'ultima competizione internazionale in cui ottenne risultati di rilievo, si piazz\u00f2 9\u00aa nella discesa libera, 5\u00aa nello slalom gigante e 15\u00aa nello slalom speciale e fu 6\u00aa nella combinata, valida soltanto ai fini dei Mondiali 1960."}
{"id": "2234147", "revid": "340520", "url": "https://it.wikipedia.org/wiki?curid=2234147", "title": "Rockers", "text": "Il rockers (o rockers reggae) \u00e8 un sottogenere musicale del reggae, emerso verso la met\u00e0 degli anni settanta in Giamaica.\nEssenzialmente si tratta di uno stile ritmico relativo alla musica reggae, determinato da basso e batteria, i quali assumono caratteristiche pi\u00f9 pesanti e complesse rispetto allo stile \"one drop\", lo stile di batteria che domin\u00f2 la scena reggae prima dell'ascesa del \"rockers\", nella prima met\u00e0 degli anni settanta.\nMentre nel \"one drop\", il rullante e la grancassa battono solo alla terza battuta su un ritmo di 4/4, il tipico ritmo \"rockers\" accentua tutte e quattro le battute sui 4/4. \nTuttavia, contrariamente al \"one drop\", che pu\u00f2 venire considerato solo come un semplice stile di batteria, il \"rockers reggae\" rappresenta un vero e proprio genere di reggae, dato che non \u00e8 solo la batteria ad assumere tratti distintivi, ma il suono complessivo creato dalla sezione ritmica, composta da basso elettrico e batteria.\nArtisti chiave di questa nuova ondata furono la coppia di session player Sly &amp; Robbie (Sly Dunbar e Robert Shakespeare), che contribuirono a delinearne il caratteristico suono, e il musicista e produttore Augustus Pablo, che oltre ad ispirare il nome stesso del genere, pubblic\u00f2 uno dei primi esempi del nuovo stile, ovvero il disco \"King Tubby Meets Rockers Uptown\" (1976), alle quali sessioni di registrazione partecip\u00f2 anche la coppia Sly &amp; Robbie.\nStoria.\nOrigini.\nDurante gli anni settanta, gli LP di alcuni artisti reggae venivano remixati, cosicch\u00e9 il suono complessivo venisse allineato alle richieste del pubblico rock bianco. Molti degli LP prodotti per il mercato estero sono ancora mixati con questa formula. Per esempio, alcuni produttori acceleravano leggermente il tempo in alcune registrazioni destinate al mercato statunitense, perch\u00e9 il pubblico rock e soul, probabilmente tendeva a preferire i ritmi reggae pi\u00f9 veloci.\nTuttavia, in Giamaica il suono lento e pesante continu\u00f2 a rimanere popolare, e attorno al 1974 esso venne ulteriormente rallentato, fino a diventare addirittura minaccioso. Questo nuovo sound venne chiamato \"Rockers\".\nRobbie Shakespeare, bassista che suonava come turnista per la studio band The Aggrovators, \u00e8 ritenuto tra i responsabili dell'affermarsi di questo nuovo stile. Anche la batteria nello stile \"rockers\" divenne pi\u00f9 complicata, ed anche l'introduzione di questa innovazione venne attribuita al contributo di un altro session player, Sly Dunbar, che assieme a Shakespeare formava la coppia Sly &amp; Robbie.\nCaratteristiche.\nCome per ogni altro cambiamento nella \"popular music\" giamaicana, questo stile pu\u00f2 essere riconosciuto nell'approccio di basso e batteria nelle sessioni di registrazione. Nel \"rockers\", il basso veniva pesantemente amplificato, continuando a stabilire l'atmosfera pulsante di fondo. Ma il ruolo del basso divenne anche pi\u00f9 complicato e sperimentale.\nIn alcuni tipi di reggae pesante (specialmente in quello strumentale, o nel dub) il basso assume un ruolo che nella musica rock \u00e8 rappresentato dalla chitarra risultando pi\u00f9 articolato e maggiormente in primo piano. Queste linee di basso erano accompagnate da strumenti a percussione continui e regolari, ma l'elemento di spicco del genere era il particolare ritmo di batteria: pi\u00f9 spedito, duro e complicato del \"one drop\", con influenze provenienti da stili di stampo americano come il funk e la disco, che vennero introdotte dal batterista Sly Dunbar per il produttore Joseph \"Jo Jo\" Hoo Kim ai suoi Channel 1 Studio di Kingston, Giamaica.\nMentre lo stile ritmico del roots reggae classico sviluppato del primo periodo enfatizzava il ritmo in \"one drop\" - dove il rullante e la grancassa battono solo alla terza battuta su un ritmo di 4/4 - il successivo ritmo \"rockers\" accentuava tutte e quattro le battute sui 4/4, molto similmente appunto alla musica disco americana. Secondo altri, il tipico ritmo rockers batterebbe solo sulla 1\u00aa, 2\u00aa e 4\u00aa battuta, mentre lo stile in cui la grancassa batte su ogni battito sui 4/4 si chiamerebbe Steppers.\nNel Rockers, la grancassa si bloccava su ognuno dei quattro battiti, trainando la musica in avanti. Le doppie rullate diedero alla musica un andamento \"militare\", che venne concepito da Dunbar assieme ad altri produttori, mentre le tematiche erano sempre orientate su argomenti consci e consapevoli tipici del roots. Lo stile di Dunbar pu\u00f2 essere sentito su diversi LP strumentali: mentre suonava la grancassa per dare l'andamento costante, improvvisava l'utilizzo dei piatti, del rullante e del tom-tom per creare un effetto polifonico, proprio come le percussioni religiose dell'Africa dell'ovest.\nAncora una volta, le influenze musicali derivanti dalla tradizione rasta hanno giocato un ruolo importante nella nascita di questo stile; Dunbar venne chiaramente contaminato dallo stile ritmico di questa musica. La sua tecnica era stata in parte ispirata da quella di un altro turnista, Leroy \"Horsemouth\" Wallace, attualmente componente del famoso gruppo reggae Inner Circle. Sembra che Wallace avesse inventato il ritmo \"rockers\" in un'incisione del 1969 per Sir Coxsone Dodd intitolata \"Things a Come up to Bump\".\nPopolarit\u00e0.\nL'era \"Rockers\" prese piede in Giamaica tra 1974 e il 1975 sostituendo l'allora prevalente stile \"one drop\". Questa nuova versione del reggae era caratterizzata da toni pi\u00f9 pesanti.\nIl \"rockers\" divenne quindi un termine generico per definire quella parte del reggae sviluppato nella seconda met\u00e0 degli anni settanta nel quale il basso era stato appesantito. Il termine era derivato dal sound system del leggendario artista dub Augustus Pablo chiamato \"Rockers Hi-Fi Sound System\".\nIn seguito King Tubby, Sly Dunbar, The Revolutionaries e molti altri, iniziarono ad utilizzare questo termine per definire la propria musica. Inoltre Augustus Pablo diede il nome \"Rockers\" anche a due delle sue etichette discografiche (\"Rockers\" e \"Rockers International\") e al suo negozio di dischi a Kingston (\"Rockers International Record Shop\").\nProbabilmente uno tra i pi\u00f9 famosi artisti che speriment\u00f2 questo stile fu proprio Augustus Pablo con il disco del 1976 \"King Tubby Meets Rockers Uptown\" che combinava gli effetti dub del produttore King Tubby con lo stile \"rockers\" della sezione ritmica composta proprio da Sly Dunbar, assieme al suo compagno di coppia, Robbie (Sly &amp; Robbie).\nDurante il periodo rockers, artisti come Burning Spear, Culture, The Congos, Big Youth, The Mighty Diamonds, Dillinger, Tapper Zukie, Lee Perry, The Ethiopians e Max Romeo vennero riconosciuti come degli eroi, mentre il portabandiera del movimento roots Bob Marley divenne l'artista giamaicano pi\u00f9 famoso nel mondo.\nNel 1978, sulla scia di questa ondata musicale, venne anche realizzato un film chiamato \"Rockers\", al quale parteciparono diversi volti noti del panorama reggae tra cui Robbie Shakespeare (della coppia Sly &amp; Robbie), Leroy \"Horsemouth\" Wallace, Burning Spear, Gregory Isaacs, Big Youth, Dillinger e Jacob Miller. Il nuovo complesso stile rockers domin\u00f2 le charts ed i sound system circa a partire dal 1976 fino al 1979: nella arco di questi anni, gran parte dei produttori in Giamaica si avventur\u00f2 in produzioni di materiale in stile \"rockers\".\nIl declino.\nIl \"rockers reggae\" inizi\u00f2 il suo declino proprio alla fine degli anni settanta, quando Sly &amp; Robbie, all'epoca membri dei The Revolutionaries, abbandonarono questa band per fondare la loro nuova etichetta discografica, la Taxi Records. I the Revolutionaries si evolsero nei Roots Radics, che a loro volta, guidati dal bassista Flabba Holt ed il batterista Style Scott, suonarono per l'allora emergente Barrington Levy, contribuendo alla creazione di un nuovo stile di reggae chiamato \"dancehall\", che rimpiazz\u00f2 definitivamente la popolarit\u00e0 dello stile \"rockers\".\nLo stile del dancehall reggae era, al contrario, caratterizzato da tempi pi\u00f9 veloci costruiti spesso su riddim rocksteady, e l'intervento della grancassa solitamente sulla seconda e quarta battuta. Il tipico sound dancehall era stato reso pi\u00f9 semplice, duro e profondo rispetto allo stile rockers, con pi\u00f9 attenzione per il groove a scapito della tecnica."}
{"id": "2234154", "revid": "466539", "url": "https://it.wikipedia.org/wiki?curid=2234154", "title": "Olga Ouroussoff", "text": "Biografia.\nNei suoi viaggi incontr\u00f2 a Parigi Oscar Wilde e Andr\u00e9 Gide Nel luglio del 1898 spos\u00f2 Henry Wood. Abile soprano che interpretava spesso ruoli di opere russe, sotto la direzione del marito, spir\u00f2 nel 1909."}
{"id": "2234167", "revid": "124222097", "url": "https://it.wikipedia.org/wiki?curid=2234167", "title": "Loving contro Virginia", "text": "Loving contro Virginia (12 giugno 1967) fu un caso giudiziario civile durante il quale la Corte suprema degli Stati Uniti dichiar\u00f2 incostituzionale il \"Racial Integrity Act\" del 1924 e ribalt\u00f2 la sentenza \"Pace v. Alabama\" del 1883, ponendo fine alle restrizioni legali relative ai matrimoni interrazziali negli Stati Uniti.\nIl caso dibattuto.\nLo stato della Virginia sosteneva la legittimit\u00e0 delle sue norme penali che impedivano i matrimoni interrazziali: in base ad esse i bianchi ed i neri erano soggetti alla stessa pena. La Corte Suprema rifiut\u00f2 tale argomentazione, riconoscendo che il XIV emendamento non poteva ritenersi soddisfatto con la mera uguaglianza formale della pena e che, in generale, ogni volta che il giudice si trova di fronte a norme o prassi che si basano sulla razza, deve ritenerle sospette.\nCon tale sentenza viene per la prima volta elaborato il cosiddetto \"test di scrutinio\", un percorso logico che i giudici devono seguire per valutare la correttezza delle azioni poste in essere - dal legislatore o dai soggetti privati - per superare la discriminazione o compensare, con attivit\u00e0 rimediali, gli effetti della discriminazione passata."}
{"id": "2234170", "revid": "599013", "url": "https://it.wikipedia.org/wiki?curid=2234170", "title": "Merrion Square", "text": "Merrion Square (in irlandese \"Cearn\u00f3g Mhuirfean\") \u00e8 una celebre piazza che si trova al sud della citt\u00e0 di Dublino, in Irlanda.\nStoria.\nIl nome venne dato nel 1762 e i lavori furono completati all'inizio del XIX secolo. A tutt'oggi la piazza \u00e8 considerata una dei pi\u00f9 bei esempi di architettura georgiana della citt\u00e0. gli edifici nei dintorni della piazza erano residenziali, ma oggi si tratta per la maggior parte di uffici. Alcune case riportano comunque delle targhe commemorative con delle informazioni riguardanti i precedenti illustri residenti.\nLuoghi turistici.\nFra i luoghi da visitare nelle vicinanze il Museo nazionale d'Irlanda, la Galleria nazionale d'Irlanda, la sede della Croce Rossa irlandese, la Biblioteca Centrale cattolica, la Leinster House (sede dell'Oireachtas, il parlamento nazionale, l'Archivio di Musica Tradizionale Irlandese e l'Irish Georgian Society. Si ritrova anche un grande parco, chiamato Archbishop Ryan Park.\nPersonaggi noti.\nFra i vari personaggi che hanno abitato in questa piazza, Oscar Wilde (abitava al numero 1 dal 1855 al 1876), William Butler Yeats (che abitava al numero 82) e Daniel O'Connell (al numero 58). Vanno ricordati inoltre l'artista George William Russell e lo scrittore Sheridan Le Fanu."}
{"id": "2234172", "revid": "97890999", "url": "https://it.wikipedia.org/wiki?curid=2234172", "title": "Ruolo degli agenti di affari in mediazione", "text": "Il registro degli agenti di affari in mediazione (ex ruolo) \u00e8 un elenco al quale si accede dopo aver superato un esame abilitativo istituito dalla legge n. 39 del 3 febbraio 1989 presso la camere di commercio di residenza. Dal 12 maggio 2010, tale ruolo \u00e8 stato soppresso con l'art. 73 del d.lgs. n. 59 del 26 marzo 2010. Residua per\u00f2 la necessit\u00e0 - al fine di svolgere le attivit\u00e0 di cui al capo XI del titolo III del libro IV del codice civile - dei requisiti professionali, morali e personali e di indipendenza dettati dall'originaria legge istitutiva del ruolo (la n. 39/1989).\nTali requisiti vanno autocertificati e segnalati - ai sensi dell'art. 19 della legge n. 241/1990 - attraverso una SCIA da destinare alla camera di commercio competente, contestualmente all'inizio dell'attivit\u00e0, tramite lo sportello unico per le attivit\u00e0 produttive di cui all'articolo 38 della legge n. 133 del 2008 del comune di competenza.\nLa disciplina analitica delle modalit\u00e0 di iscrizione nel registro delle imprese o nel REA per gli agenti di affari in mediazione (comunemente detti mediatori)sono contenute ora nel decreto del Ministero dello sviluppo economico del 26 ottobre 2011, in G.U. del 13 gennaio 2012."}
{"id": "2234173", "revid": "320578", "url": "https://it.wikipedia.org/wiki?curid=2234173", "title": "Fede cattolica", "text": ""}
{"id": "2234179", "revid": "287204", "url": "https://it.wikipedia.org/wiki?curid=2234179", "title": "Guglielmo Roehrssen", "text": "Biografia.\nGuglielmo Roehrssen, scultore, pittore e grafico, fu tra gli esponenti del futurismo partenopeo nonch\u00e9, data l'et\u00e0 avanzata, l'ultimo rappresentante di questa importante corrente artistica.\nNato ad Ercolano nel 1913, perse la madre quando era ancora adolescente e, chiuso nel suo dolore, scopr\u00ec che l'arte gli dava l'energia per affrontare la vita; cominci\u00f2 cos\u00ec a disegnare e fu lo zio Augusto Pepe che, rimanendo colpito dalle sue capacit\u00e0, lo spinse ad iscriversi alla scuola d\u2019arte Palizzi di Napoli, ove fu allievo del naturalista Eugenio Viti.\nConseguito il diploma e l\u2019abilitazione all'insegnamento della scultura. Esordisce nel 1930 alla II Sindacale Campana ed in tale occasione conosce personalmente Filippo Tommaso Marinetti. Roehrssen entr\u00f2 cos\u00ec nel mondo artistico napoletano dei primi anni trenta, fu allievo del circumvisionista Luigi Pepe Diaz, suo cugino, nonch\u00e9 del naturalista Umberto Rancher. Nel 1933 una prima importante mostra al Caff\u00e8 dello Sport in Galleria Umberto I a Napoli lo consacr\u00f2 accanto a Carlo Cocchia, Buccafusca e Vittorio Piscopo, tra i fondatori di un movimento artistico definito Futurismo Partenopeo, che finalmente conferiva alla citt\u00e0 di Napoli un degno posto nell'arte contemporanea dell'epoca.\nAllo scoppio della seconda guerra mondiale prese parte alle operazioni belliche e successivamente, rientrato a Napoli, si dedic\u00f2 all'insegnamento quale titolare delle cattedre di Disegno e Storia dell'arte.\nLa sensibilit\u00e0 del maestro - colpito dal dolore per la perdita della moglie e di un figlio - lo indusse a riprendere appieno l'attivit\u00e0 artistica in et\u00e0 gi\u00e0 piuttosto avanzata, dando vita nel ventennio 1988-2008 ad una produzione vastissima e continua che comprende anche bellissimi manifesti pubblicitari nei quali - pur restando fedele all'impostazione grafica e di colore tipica del futurismo - riusc\u00ec sempre a tenerla aggiornata con i nuovi gusti, le nuove tendenze e le forme contemporanee.\nGuglielmo Roehrssen ha continuato a lavorare fino alle ultime settimane di vita nella sua casa-museo di Via Giotto a Napoli, prendendo anche parte ad innumerevoli rassegne e mostre d'arte contemporanea dedicate al Futurismo.\nProduzione artistica.\nPer oltre ottant'anni, Roehrssen realizz\u00f2 opere di pittura, scultura e grafica, ma si dedic\u00f2 anche ad altre attivit\u00e0 in campo artistico, realizzando tra l'altro il monumento a San Matteo a Castellammare di Stabia e curando il restauro della Torre della Transita a Positano.\nFu anche autori di testi tra cui il saggio \"Composizione architettonica\".\nNelle sue sculture, con grande abilit\u00e0 ha plasmato il gesso, il marmo, il bronzo, la terracotta, il legno, mentre nella sua produzione pi\u00f9 recente, ha spesso creato opere utilizzando contemporaneamente vari materiali.\nL\u2019artista assimila e riformula i temi del movimento futurista approdando ad una poetica che parte dallo studio di un dato concreto e, attraverso progressive schematizzazioni, evidenzia non pi\u00f9 la realt\u00e0 iniziale ma una sua possibile visione simultanea. Una cifra stilistica che esalta il gesto sportivo, che studia il volo e l\u2019interazione uomo-ambiente-macchina, che esplora i risvolti lirico-plastici del tema religioso.\nScegliendo una posizione indipendente rispetto a certe regole avanguardistiche, Roehrsse negli anni del Fascismo espone in manifestazioni futuriste ed in tre edizioni delle Sindacali e due dei Littoriali.\nAll'epoca dei suoi esordi firm\u00f2 Vortice (1931), seguita da capolavori scultorei come Volo (1933) Motociclista (1934) e Africa te teneo, nonch\u00e9 La sciatrice (acquistata dal ministero della P.I.). Realizz\u00f2, in questo stesso periodo, anche opere di grafica e partecip\u00f2 a numerose mostre collettive e personali, nonch\u00e9 a varie edizioni nazionale dei Littoriali.\nAccanto a queste opere si collocano poi sculture successive di grande modernit\u00e0 che, senza dimenticare le origini \"futuriste\" si avvalgono di nuovi materiali: \u2018Il Forziere\u2019, dell'anno 2000, ad esempio \u00e8 costituita da un cilindro in gesso patinato ove sono applicati lucchetti veri, mentre in \u2018Costruire\u2019 un tubolare Innocenti per impalcature \u00e8 inglobato in una aerodinamica struttura in gesso.\nConservando vivo stile e le tematiche del futurismo, Roehrssen ha anche realizzato in et\u00e0 avanzata numerose altre opere tra cui bassorilievo in gesso \u2018Volo su Napoli\u2019 (1997), la scultura \u2018Volo sulla Reggia\u2019 (1999) e il bassorilievo in marmo \u2018La Corsa\u2019 (1999), degni e mirabili esempi di questo genere della sua produzione, che rievoca quella analoga degli anni '30.\nL'attenzione verso gli aspetti pi\u00f9 profondi ed attuali della vita, lo ha anche spinto a creare opere in omaggio a Salvo D'Acquisto, ai martiri della strage di Capaci e ai caduti di guerra.\nMostre.\nNella sua lunga attivit\u00e0, svolta tra il 1930 ed il 2008, Guglielmo Roherssen ha preso parte a numerose personali e collettive in varie citt\u00e0 del mondo, tra cui Napoli, Roma, Padova, Patrasso, San Pietroburgo, Lugano e Buenos Aires. Queste le principali esposizioni:\nParisio e Roehrssen futuristi a Napoli\" - Universit\u00e0 Suor Orsola Benincasa a cura del prof. S. Causa"}
{"id": "2234181", "revid": "767487", "url": "https://it.wikipedia.org/wiki?curid=2234181", "title": "Johnny Bach", "text": ""}
{"id": "2234183", "revid": "599013", "url": "https://it.wikipedia.org/wiki?curid=2234183", "title": "Celina Seghi", "text": "\u00c8 sorella di Maria, a sua volta sciatrice alpina di alto livello.\nBiografia.\nCarriera sciistica.\nAtleta dal fisico minuto, attiva negli anni quaranta-cinquanta, nacque all'Abetone il 6 e non l'8 marzo 1920, come erroneamente riportato all'anagrafe e quindi sui documenti ufficiali.\nStagioni 1934-1948.\nOttenne la prima delle sue trentasette medaglie ai Campionati italiani nel 1934, appena quattordicenne. Durante la guerra, partecip\u00f2 nel 1941 a Cortina d'Ampezzo ai \"Mondiali\", successivamente non omologati dalla FIS poich\u00e9 erano assenti molte nazioni avversarie belliche dell'Italia; in quell'occasione vinse la medaglia d'oro nello slalom speciale e quella d'argento nella combinata.\nIn carriera vinse anche prestigiosi trofei internazionali, in particolare l'Arlberg-Kandahar. Nell'edizione del 1947, disputata a M\u00fcrren, vinse la discesa libera e la combinata e si piazz\u00f2 seconda nello slalom speciale; in quella del 1948, a Chamonix, si impose nello slalom speciale e nella combinata e fu terza nella discesa libera. Grazie a questi piazzamenti ricevette il prestigioso trofeo della competizione, la \"K\" di diamanti. Partecip\u00f2 ai V Giochi olimpici invernali di , dove si classific\u00f2 4\u00aa nella discesa libera, 14\u00aa nello slalom speciale e 4\u00aa nella combinata.\nStagioni 1949-1956.\nNel 1949 ottenne i suoi ultimi piazzamenti di rilievo all'Arlberg-Kandahar, chiudendo a Sankt Anton am Arlberg tra le prime sei (pur senza andare sul podio) in tutte e tre le specialit\u00e0 previste; l'anno dopo vinse la Coppa Foemina e, ai Mondiali di Aspen 1950, conquist\u00f2 la medaglia di bronzo nello slalom speciale.\nAI VI Giochi olimpici invernali di fu 15\u00aa nella discesa libera, 7\u00aa nello slalom gigante e 4\u00aa nello slalom speciale. Vinse il suo ultimo titolo nazionale nel 1954 (a vent'anni dalla prima medaglia) in slalom gigante e continu\u00f2 a gareggiare fino alla vigilia dei VII Giochi olimpici invernali di .\nAltre attivit\u00e0.\nTerminata la carriera agonistica si spos\u00f2 e si trasfer\u00ec a Pistoia, divenne maestra di sci e continu\u00f2 a sciare all'Abetone fino a tarda et\u00e0."}
{"id": "2234185", "revid": "1543377", "url": "https://it.wikipedia.org/wiki?curid=2234185", "title": "Nazionale di rugby a 15 delle Bahamas", "text": "La nazionale di rugby XV delle Bahamas \u00e8 inclusa nel terzo livello del rugby internazionale."}
{"id": "2234186", "revid": "81103", "url": "https://it.wikipedia.org/wiki?curid=2234186", "title": "Piccole italiane", "text": "L'organizzazione delle Piccole italiane era una organizzazione fascista alla quale erano obbligatoriamente iscritte le ragazze italiane di et\u00e0 compresa tra gli 8 e i 14 anni, in precedenza facenti parte delle Figlie della Lupa, mentre successivamente delle Giovani Italiane, e costituiva l'equivalente femminile dell'Opera nazionale Balilla.\nLa divisa.\nLa loro uniforme era composta:\nDurante i periodi pi\u00f9 freddi si aggiungeva una mantellina di lana nera. Esistevano anche i reparti cosiddetti pre-marinari, con indumenti simili a quelli dei marinai. L'uniforme non sub\u00ec cambiamenti nel corso dei tempi.\nFregi distintivi gradi.\nVi era uno scudetto di tessuto all'altezza del cuore, mentre sul braccio sinistro era indicato il reparto di appartenenza, le caposquadre si distinguevano per la listerella rossa appena sopra l'indicatore di reparto posto sul braccio sinistro."}
{"id": "2234189", "revid": "109914755", "url": "https://it.wikipedia.org/wiki?curid=2234189", "title": "Figlio della lupa", "text": "I figli della lupa era un'organizzazione ideata dall'Opera nazionale balilla durante il ventennio fascista in Italia.\nLa denominazione, \u00abfigli della lupa\u00bb si riallacciava alla leggenda di Romolo e Remo, figli di Rea Silvia, allattati da una lupa, da qui la metafora.\nAccesso.\nDall'anno 1933 in Italia, chiunque si iscriveva alla scuola elementare, ne faceva automaticamente parte.\nSuccessivamente, a partire dal 1936 l'iscrizione avvenne direttamente al momento dell'iscrizione all'anagrafe alla nascita. \nLa divisa.\nLe loro uniformi vennero create dal pittore Mario Pompei, noto ai tempi anche come illustratore di giornali per ragazzi. La divisa era composta da:\nNel periodo invernale era aggiunta una mantellina corta grigio-verde e guanti di filo bianco.\nFregi, distintivi e gradi.\nUn disegno che rappresentava la lupa nell'atto di allattare Romolo e Remo si trovava sul fez, sulla camicia si osservavano dei piccoli disegni che raffiguravano in maniera stilizzata due teste di lupa, i capi squadra si distinguevano per i loro gradi rossi a forma di V, tutte le indicazioni del reparto di appartenenza erano descritte nel gagliardetto, una piccola bandiera che si portava alle adunate e ai cortei."}
{"id": "2234192", "revid": "110157", "url": "https://it.wikipedia.org/wiki?curid=2234192", "title": "Bellah", "text": "Bellah \u00e8 un romanzo del francese Octave Feuillet, pubblicato nel 1855. \nTrama.\nDi stampo storico, narra della ribellione dei Vandeani ai tempi della rivoluzione francese. Il clero li sostenne ed i realisti ne approfittarono per guidarli alla rivolta contro la Convenzione.\nNel 1793 i giovani vandeani non si presentarono alla coscrizione obbligatoria e si riunirono in bande armate. Erano circa 50.000 uomini disposti alla resistenza ad oltranza. La convenzione decret\u00f2 il loro sterminio.\nInizialmente gli scontri furono cruenti, diminuirono l'intensit\u00e0 solo con la morte di Robespierre, mentre il generale Hoche ebbe l'incarico di sottomettere i Vandeani, riusc\u00ec a domare i Br\u00e9toni nel giro di due anni."}
{"id": "2234195", "revid": "2127271", "url": "https://it.wikipedia.org/wiki?curid=2234195", "title": "Luciano Tessari", "text": "Carriera.\nGiocatore.\nNasce calcisticamente nel San Martino Buon Albergo (in Provincia di Verona), squadra del suo paese natale, dove debutta in prima squadra nel 1946-1947 nel campionato \"Liberi\"; al termine della stagione si trasferisce al Verona, dove inizia con gli \"Allievi\", sempre partecipante al campionato \"Liberi\". La stagione successiva \u00e8 invece aggregato alla rosa della squadra maggiore che gioca in Serie B. Con gli scaligeri disputa due campionati e dopo viene ceduto ai giallorossi della , con cui esordisce in Serie A nel 1950-1951, anno dell'unica retrocessione in Serie B della societ\u00e0. Con la successiva risalita nella massima serie dei capitolini, passa alla Fiorentina, per poi tornare a Roma. Dopo un anno, nel 1953-1954 milita nel Palermo, che poi retrocede in B con il penultimo posto in classifica e dopo aver perso degli spareggi salvezza. Ritorna successivamente alla Roma per un'altra annata, dove poi li, alla fine, decide di ritirarsi.\nAllenatore.\nLasciato il calcio giocato poco pi\u00f9 che trentenne, Tessari viene chiamato nel 1963 dal per allenare, per un biennio, le giovanili nel nuovo impianto di Milanello, con le quali vince, nel 1964-1965, un Campionato Primavera, primo trofeo da allenatore e primo (e unico ottenuto nella propria storia) riconoscimento del settore giovanile rossonero. Diventa anche il preparatore dei portieri della prima squadra con Nils Liedholm dal 1965 al 1967, mentre ritorna nella capitale con funzioni di allenatore delle giovanili della Roma; nell'aprile del 1971 guida sino a fine campionato la prima squadra della Roma, che aveva da poco esonerato il leggendario Helenio Herrera, debuttando con un 5-0 contro il Catania. Non viene successivamente confermato, in quanto Herrera viene richiamato alla guida dei giallorossi.\nNel 1973-1974 in Serie C, subentr\u00f2 a Humberto Rosa sulla panchina del , all'epoca neopromosso, in cui non riusc\u00ec ad evitare la retrocessione.\nAlla fine degli anni '70 Liedholm va proprio a Roma e al suo fianco come vice vuole Tessari, che nel frattempo era stato reduce da una parentesi con la nella Serie D 1978-1979; insieme, sulle rive del Tevere, conquistano il secondo scudetto della Roma, nel 1982-1983, e tre Coppe Italia, nel 1979-1980, nel 1980-1981 e nel 1983-1984, mentre nello stesso ultimo anno devono inchinarsi al nella finale della Coppa dei Campioni, sconfitti ai calci di rigore. Poi, in quell'estate, l'allora presidente del Milan Giussy Farina riporta in rossonero Liedholm e, con lui, anche Luciano Tessari, che funge da vice fino al 1987, quando la conduzione tecnica viene affidata a Fabio Capello, proveniente dal settore giovanile.\nPalmar\u00e8s.\nAllenatore.\nCompetizioni giovanili.\nMilan: 1964-1965"}
{"id": "2234196", "revid": "36426", "url": "https://it.wikipedia.org/wiki?curid=2234196", "title": "Pace Vecchia", "text": "Pace Vecchia \u00e8 un'antica contrada che si trova nella parte alta della citt\u00e0 di Benevento, il suo nome lo si deve alla pace che coinvolse la citt\u00e0 avvenuta nel 1530.\nStoria.\nDurante il XIII secolo, esistevano due fazione a Benevento che combattevano fra loro. Fu grazie a \"Mario dei Marii\", inviato da Clemente VII insieme al padre cappuccino \"Lodovico Marra\" dei Duchi della Guardia, che si ottenne tale pace (siglata il 28 febbraio 1530) dalla guerra interna a Benevento che durava dal 1477.\nEpigrafe.\nPresso l'Arco di Traiano (Benevento), venne posta sopra una lapide, un'iscrizione, che viene riportata dagli storici locali \"Vipera\" e \"De Blasio\",nella loro storia sulla citt\u00e0:\nCONCORDIAE BENEVENTI&lt;BR&gt;\nLUCE MARTII V. FALCIFERO SACRA MDXXX&lt;BR&gt;\nIN DIVI FRANC.DELUBRO&lt;BR&gt;\nCELEBRATO PRIUS ULTIMA FEBUARII&lt;BR&gt;\nFRATERNO FAEDERE&lt;BR&gt;\nHIERONYMUS DE BENE IN BENE DIOMEDAE URBIS&lt;BR&gt;\nMODERATOR FACTIOSORUM PACEM&lt;BR&gt;\nQUOD BONUM FAUSTUM FELIX FORTUNATUMQUE SIT&lt;BR&gt;\nMAXIMA TOTIUS POPULI LAETITIA&lt;BR&gt;\nQUAM FELICISS.COMPOSUIT.\nDescrizione.\nL'altare della pace era un altare dedicato alla vergine sorto nella Metropolitana. Un convento, sorto su un terreno dono dell'amministrazione comunale venne fondato nel 1555 da padri Cappuccini, chiamandolo \u201cConvento della Pace\u201d.\nFesteggiamenti.\nIl marted\u00ec dopo la Pasqua si festeggia nelle strade di Benevento ricordando tale avvenimento.\nLa pace nell'arte.\nL'avvenimento. \u00c8 stata ripresa da alcuni quadri come quello che si trova nella Basilica della Madonna delle Grazie (Benevento), e fra i pittori cimentatosi vi era \"Donato Piperno\", anche alcuni scritti poetici sono stati raccolti in suo onore."}
{"id": "2234199", "revid": "125433115", "url": "https://it.wikipedia.org/wiki?curid=2234199", "title": "Luigi Cancrini", "text": "Biografia.\n\u00c8 uno psichiatra e psicoterapeuta di formazione psicoanalitica e sistemica. Ha fondato negli anni Settanta il Centro Studi di Terapia Familiare e Relazionale, una delle pi\u00f9 importanti scuole di Psicoterapia in Italia, di cui \u00e8 tuttora Presidente.\nLa sua attivit\u00e0 si \u00e8 sviluppata nel clima delle battaglie culturali contro l'emarginazione del diverso nelle scuole (le classi differenziali e speciali), nella psichiatria (gli ospedali psichiatrici), nel campo della dipendenza e dei comportamenti antisociali (il carcere). Di ci\u00f2 ha continuato ad occuparsi collegando le manifestazioni della diversit\u00e0 al disagio della persona e portando avanti un tentativo di allargamento dei confini della pratica psicoterapeutica e un impegno continuo, a livello politico e divulgativo, per il riconoscimento della sua importanza.\nDal 1989 al 1992 fu \"Ministro per la lotta agli stupefacenti\" del governo ombra del Partito Comunista Italiano.\nNel 2004 ha ricevuto dall'European Family Therapy Association (EFTA) a Berlino il premio per il suo contributo eccezionale nel campo della terapia familiare.\nDal 1995 al 2014 \u00e8 stato direttore scientifico delle Comunit\u00e0 terapeutiche di Saman, dal 1998 \u00e8 Direttore scientifico del Centro di Aiuto al Bambino Maltrattato e alla Famiglia del Comune di Roma e dal 2009 delle Comunit\u00e0 per Minori della Fondazione Domus de Luna in Sardegna.\n\u00c8 direttore responsabile della Rivista Scientifica Ecologia della Mente, edita dal Pensiero Scientifico Editore e della collana (Bi)sogno di Psicoterapia della Alpes Italia.\nDal 2006 al 2008 \u00e8 stato deputato del Parlamento Italiano per il Partito dei Comunisti Italiani e Vicepresidente della Commissione Infanzia della Camera."}
{"id": "2234206", "revid": "486946", "url": "https://it.wikipedia.org/wiki?curid=2234206", "title": "Osmund Saddler", "text": ""}
{"id": "2234208", "revid": "120536550", "url": "https://it.wikipedia.org/wiki?curid=2234208", "title": "Tony Accardo", "text": "Sotto il suo comando, la Famiglia di Chicago ha incrementato il suo potere e la sua ricchezza, espandendosi in nuovi territori e diversificando le diverse attivit\u00e0. In possesso di una mente agile e di un innato istinto per la sopravvivenza, Accardo \u00e8 considerato uno dei pi\u00f9 astuti boss della sua epoca.\nGli inizi.\nNasce nel quartiere siciliano (\"Little Sicily\") del West Side a Chicago. I suoi genitori sono Francesco Accardo, un calzolaio, e Maria Giannola, due giovani sposi emigrati nel 1905 da Castellammare del Golfo, in provincia di Trapani, un anno prima della nascita di Antonino.\nA 14 anni Accardo viene espulso dalla scuola. Presto entra a far parte di una banda di adolescenti del quartiere, chiamata \"circus cafe gang\", una delle tante bande di strada dei quartieri poveri di Chicago. Queste bande di giovani erano un vivaio per le organizzazioni criminali. Il suo primo arresto avvenne all'et\u00e0 di 16 anni nel 1922, per furto d'auto e guida senza patente. Presto incomincia a essere notato dai boss locali. Nel 1926 fa amicizia con Jack M'gurn, un giovane coetaneo che lo presenta al suo boss Al Capone. M'gurn \u00e8 il migliore killer di Capone, e Accardo entra a far parte subito del suo gruppo di fuoco, quindi i due diventeranno inseparabili. Accardo diventa presto uno degli uomini di fiducia di Capone nel contrabbando di alcol fungendo da suo guardaspalle.\nL'ascesa.\nProprio durante il proibizionismo Accardo venne soprannominato dallo stesso Capone \"Joe Batters (Joe il Battitore)\". L'episodio risale all'8 maggio 1929, quando Joseph Giunta, Albert Anselmi, e John Scalise furono uccisi a colpi di mazza da baseball da Capone e dallo stesso Accardo. I tre siciliani erano sospettati di voler uccidere Capone e prendere il suo posto. Invitati con la scusa di una grande cena all'Hotel Lexington, furono massacrati a colpi di mazza.\nAccardo nel corso degli anni fu sospettato di aver commesso decine di omicidi, tra cui quello di Frankie Yale, avvenuto a New York nel 1928, e la strage di San Valentino del 1929, anche se gli storici sostengono che del massacro abbia fornito solo appoggio logistico, mentre \u00e8 accertato che l'11 ottobre 1926 sia stato uno dei killer di Hymie Weiss, rivale di Capone e capo della banda del North Side.\nNel 1929, mentre si trovava a Miami assieme a Jack M'gurn, ospite nella villa di Al Capone, venne condotto alla centrale di polizia per degli accertamenti e rilasciato poche ore dopo. Nel 1931 Capone fu condannato a 11 anni per evasione fiscale. Frank Nitti, divenuto il nuovo capo dell'organizzazione, promosse Accardo da soldato a capodecina, facendolo diventare in questo modo a soli 26 anni uno degli uomini pi\u00f9 potenti della cosca e principale uomo di fiducia di Nitti stesso. Sempre nel 1931 la commissione di controllo sul crimine organizzato di Chicago lo pose al primo posto della lista come nemico pubblico della citt\u00e0.\nAccardo organizz\u00f2 una serie di redditizi traffici come: gioco d'azzardo, estorsioni, usura, scommesse illegali, appalti truccati, controllo dei sindacati, prostituzione e contrabbando di alcol e sigarette, versando il 10% dei guadagni del suo gruppo al Capo della Famiglia. Uno dei suoi soldati di fiducia era il braccio destro, coetaneo e amico d'infanzia Joseph Aiuppa. Altri soldati importanti del suo gruppo erano suo fratello Joseph Accardo, William Daddano, John Manzella, Charles Nicoletti, Charles Inglese, Anthony Pitello, Frank Buccieri e suo fratello Fiore Buccieri, Louis Briatta, Albert Fabrotta, Joseph Gagliano, Leonard Giannola, James Mirro, Joseph Fusco, Dominick Blasi, i fratelli Sam DeStefano e Mario DeStefano, Sam Ariola, e Dominick Volpe.\nVita privata.\nNel 1934 all'et\u00e0 di 28 anni spos\u00f2 Clarice Pordzany, una ragazza di origine polacca conosciuta quando era ancora adolescente. I due ebbero quattro figli e vissero quasi sempre in una propriet\u00e0 a River Forest, un elegante quartiere periferico di Chicago. Il lavoro ufficiale di Accardo era quello di venditore di birra per una fabbrica di Chicago, probabilmente di sua stessa propriet\u00e0 tramite opportuni prestanomi.\nGli anni del potere.\nMentre il potere di Accardo continuava a crescere all'interno dell'organizzazione, all'inizio degli anni quaranta molti esponenti di spicco della Famiglia furono arrestati e condannati dalle autorit\u00e0 per le estorsioni ai sindacati del cinema di Hollywood, controllati proprio dalla Cosca di Chicago assieme alla Famiglia di Los Angeles. Nel 1943 Frank Nitti, in carcere per evasione fiscale, si suicida. Nello stesso periodo Capone viene rilasciato dal carcere ormai malato, cos\u00ec Paul Ricca diventa il boss con Accardo suo vice.\nAlla fine degli anni 1940 Paul Ricca viene condannato a 10 anni di carcere, e cos\u00ec Accardo diventa il boss della cosca. Sotto la guida di Accardo gli interessi si ampliano: con il controllo delle slot machines, i distributori automatici, la contraffazione di sigarette e dei bolli fiscali dei liquori, il traffico di eroina che arriva dalla Sicilia; inoltre impone l'installazione delle slot machines nelle stazioni di benzina, nei ristoranti e nei bar. Al di fuori di Chicago la sua Cosca \u00e8 in rapida espansione, crea nuovi traffici in California, nel Nevada con il controllo di alcuni casin\u00f2 di Las Vegas e a Cuba. A Las Vegas fa in modo che tutti i casin\u00f2 utilizzino le sue slot machines.\nNel Kansas e in Oklahoma approfitta del divieto di produrre e vendere alcol per impiantarvi le sue attivit\u00e0 di vendita e contrabbando. Il risultato di questi cambiamenti \u00e8 un periodo di prosperit\u00e0 per l'organizzazione e di grande considerazione all'interno della Commissione, soprattutto per il suo carisma. Paul Ricca una volta disse:\" Ha pi\u00f9 cervello Accardo soltanto nella prima colazione, che Capone tutto il giorno\". Nel 1956, per fare allentare la presa su di lui da parte delle autorit\u00e0, lascia il posto di Capo Famiglia a Sam Giancana, diventando il Consigliere, cio\u00e8 il numero 3 della Famiglia. Nel 1959 assieme alla moglie Clarice, si concede una lunga vacanza in Europa, dove visita la Sicilia, risiedendo e incontrando i suoi parenti nella sua citt\u00e0 di origine Castelvetrano. Un anno pi\u00f9 tardi, nel 1960, viene condannato a 6 anni di carcere per evasione fiscale, ma la corte d'appello rovescia la sentenza, e l'accusa su di lui cade.\nDopo un periodo idilliaco, Giancana incomincia a rifiutare di spartire una parte dei suoi sontuosi proventi dei casin\u00f2 di Cuba e dell'America centrale con gli altri membri principali della Famiglia, cos\u00ec all'incirca nel 1966, dopo aver trascorso un anno di prigione, Giancana viene sostituito da Sam Battaglia con il sostegno dello stesso Accardo sempre come consigliere e da Paul Ricca come vicecapo. Giancana per paura di ritorsioni si rifugia in Messico. Nel giugno 1975, dopo aver trascorso la maggior parte del suo esilio in Messico, Sam Giancana venne ucciso a casa sua a \"Oak Park\", un elegante sobborgo di Chicago dal killer Dominick Blasi su ordine di Accardo e del nuovo boss della Famiglia, Joseph Aiuppa.\nGli ultimi anni.\nDalla fine degli anni 1970 Accardo incomincia a passare gran parte del suo tempo nella sua lussuosa residenza di Palm Springs in California, tornando a Chicago saltuariamente, per presiedere riunioni con altri mafiosi, o per mediare controversie. All'inizio degli anni 1980 il patrimonio di Accardo include: aziende, investimenti immobiliari, uffici commerciali, centri di vendita al dettaglio, aziende agricole di legname, fabbriche di lavorazione della carta, alberghi, concessionarie auto, aziende di autotrasporto, societ\u00e0 editoriali, ristoranti e agenzie di viaggio per un valore di centinaia di milioni di dollari. Accardo e sua moglie Clarice vissero gli ultimi anni a Barrington Hills, vicino a Chicago, in casa di sua figlia e suo genero.\nNonostante l'arresto record risalente al 1922, quando aveva appena 16 anni, Accardo pass\u00f2 in carcere una sola notte in tutta la sua vita.\nIl 22 maggio 1992 Accardo muore di cause naturali all'et\u00e0 di 86 anni. Fu sepolto nel cimitero di Hillside, nella tomba dove verr\u00e0 seppellita anche sua moglie Clarice, morta il 15 novembre 2002 all'et\u00e0 di 91 anni."}
{"id": "2234209", "revid": "647919", "url": "https://it.wikipedia.org/wiki?curid=2234209", "title": "Nazionale di rugby XV delle Barbados", "text": ""}
{"id": "2234210", "revid": "1718925", "url": "https://it.wikipedia.org/wiki?curid=2234210", "title": "Manerbio", "text": "Manerbio (\"Man\u00e8rbe\" in dialetto bresciano) \u00e8 un comune italiano di abitanti della provincia di Brescia in Lombardia.\n\u00c8 situato nel distretto della Bassa Bresciana centrale a una distanza di 20 chilometri da Brescia e 30 chilometri da Cremona.\nIl comune \u00e8 stato fregiato del titolo di citt\u00e0 nel 1997 dall'allora presidente della Repubblica italiana Oscar Luigi Scalfaro per meriti di carattere storico, culturale ed economico.\nGeografia fisica.\nTerritorio.\nIl territorio circostante prevalentemente pianeggiante e caratterizzato dalla campagna, dal fiume Mella e dalle molte industrie sviluppatesi attorno alla cittadina, soprattutto nella zona nord-est. Una delle fonti di ricchezza maggiore della zona rimane il mercato agricolo.\nIl territorio \u00e8 attraversato dal fiume Mella.\nNel circondario manerbiese non mancano inoltre molte cascine tipiche della Pianura Padana, case coloniche, antiche edicole sacre e scorci di campagna, intervallati da boschetti, condotti per l'irrigazione, strade vicinali e piccole chiesette.\nClima.\nLa situazione climatica \u00e8 la tipica delle zone di bassa pianura, quindi generalmente umida e piovosa specie nelle stagioni intermedie. L'estate \u00e8 particolarmente calda e umida anche se non sono mancate estati molto siccitose. Elemento essenziale per riconoscere gli effetti climatici della zona \u00e8 il fiume Mella che durante i periodi caldi pu\u00f2 arrivare ad abbassarsi fino a 2 metri al di sotto del livello minimo consentito per la buona idratazione dei campi, (andando a compromettere buona parte del sistema idrico territoriale composto principalmente di canali e rogge). Gli inverni sono abbastanza rigidi: nebbie, foschie e precipitazioni sono piuttosto frequenti da novembre a febbraio, non mancano gelate e nevicate tra i mesi di dicembre e gennaio. La media stagionale invernale si attesta tra gli 0\u00a0\u00b0C e i 6\u00a0\u00b0C. La media stagionale estiva pu\u00f2 invece superare i 24\u00a0\u00b0C. I venti sono generalmente moderati per via della posizione centrale in cui \u00e8 situata la cittadina e la distanza che la separa da laghi e mari. Le precipitazioni maggiori si verificano tra ottobre e marzo. La cittadina gode di una media di 180 giorni di sole all'anno.\nStoria.\nIl territorio di Manerbio fu abitato fin dal neolitico (5000 a.C.). Sono stati rinvenuti reperti che risalgono anche all'Et\u00e0 del Bronzo, due insediamenti abitativi etruschi presso le cascine Madonna della Stalla e Fornasetta risalenti al VII secolo a.C., oggetti in bronzo, una spada di ferro e pezzi del vasellame che veniva deposto nelle sepolture.\nDocumentano il transito dei Celti il ritrovamento, nel 1928 presso la cascina Remondina nella campagna di Manerbio, alcune falere celtiche in argento (I secolo a.C.) esposte nel museo S. Giulia di Brescia perfettamente conservate. Nell'agosto del 1955 presso la cascina Gavrine Nuove sono state rinvenute circa 4200 esemplari di \"dracme padane\", monete d'argento che furono datate tra il II e il I secolo a.C. Iscrizioni dedicate alle divinit\u00e0 celtiche compaiono pure su alcuni reperti romani e questo documenta come il passaggio all'et\u00e0 romana fu caratterizzato dalla convivenza prima e dalla fusione, poi, delle due culture. In tale epoca, l'abitato era denominato \"Minervium\" da cui deriva l'attuale nome.\nIn epoca romana da Manerbio passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\"). Da successivi scavi archeologici sono emerse cinque ville romane e sono stati trovati anche reperti ceramici, metallici, vitrei e una necropoli del I - III secolo d.C.\nIl paese possedeva un castello che durante le lotte tra impero e papato sub\u00ec l'assedio e la distruzione da parte di Enrico IV nel 1091 e di nuovo, a causa delle battaglie fra guelfi e ghibellini, nel 1271, dall'esercito di Carlo I d'Angi\u00f2. La costruzione fu rimessa a nuovo durante la guerra fra Milano e Venezia e con essa fu potenziato anche il Castelletto di guardia del Mella.\nManerbio da allora rimase all'interno della Repubblica di Venezia sino alla sua caduta nel 1797 per mano di Napoleone. Il comune fu centro di una Quadra che comprendeva comuni limitrofi della bassa, la quale era guidata da un Vicario Maggiore, che esercitava funzioni giuridiche, amministrative, politiche e veniva nominato dal capoluogo.\nLe strutture di soccorso e ricovero che la fecero diventare punto di riferimento per le localit\u00e0 vicine, cominciarono a sorgere attorno al 1859 quando, in occasione della battaglia di Solferino e San Martino, a Manerbio furono trasportati molti feriti.\nNel 1907 inizi\u00f2 l'attivit\u00e0 del lanificio di Manerbio, poi Marzotto dal 1927-2003, la struttura industriale pi\u00f9 grande della Bassa Bresciana occupante un'area di circa 90.000\u00a0m\u00b2.\nManerbio nel Medioevo.\nI ritrovamenti effettuati nel corso degli scavi archeologici di emergenza negli anni 1985-1986 e 1990 all'interno della chiesa parrocchiale, nell'adiacente Piazza Bianchi ed in via Diaz (Casa Ferrari), se non hanno fornito dati sufficienti per ricostruire l'estensione e l'aspetto di Manerbio nel periodo medievale, hanno tuttavia consentito di individuare le caratteristiche di alcune fasi insediative.\nDel nucleo abitativo altomedievale, che sorgeva su un terrazzo alluvionale fiancheggiato dalla strada romana Brixia-Cremona, nelle immediate vicinanze del fiume Mella, sono stati individuati un pozzo in laterizi, ricostruito nell'ingresso del Museo, e le tracce di un gruppo di edifici con struttura portante di robusti pali in legno, pavimentazioni in terra battuta e pareti presumibilmente in assi lignee o vimini intrecciati rivestiti d'argilla. Le coperture dovettero essere in paglia o laterizi. Queste tecniche costruttive si rifanno ad una tradizione edilizia che deriva dagli abitanti protostorici ed il cui uso permane nell'azienda rurale e del vicus romano, per poi riaffermarsi ed espandersi dopo la crisi tardoantica, perdurando fino al Basso Medioevo.\nAll'Alto Medioevo sono riferibili anche i resti della pi\u00f9 antica pieve di Manerbio. Di questo edificio di culto, variabilmente rimaneggiato fino alla completa demolizione nel XVIII secolo per la costruzione della nuova parrocchiale, sono stati rinvenuti esclusivamente tratti di murature troppo ridotti per poter ricostruire con precise dimensioni e planimetria della chiesa, il cui orientamento, come \u00e8 noto da una mappa del XVI secolo, era opposto all'attuale.\nNei primi secoli del Basso Medioevo l'abitato si espanse in direzione sud-ovest occupando una parte del pi\u00f9 antico cimitero annesso alla pieve e spingendosi immediatamente a ridosso della chiesa. Gli edifici, tipologicamente identici a quelli dell'insediamento altomedievale, occupavano la zona corrispondente al settore occidentale della piazza attuale, allineandosi ai lati di un ampio fossato di scolo. Non \u00e8 da escludere che questa disposizione ordinata delle abitazioni sia all'origine del disegno regolare di numerose particelle proprietarie di piccole dimensioni che \u00e8 ben leggibile all'estremo occidentale del centro storico, in quella zona tradizionalmente denominata \"Sci\u00e0 olt\".\nDal XV secolo l'area dell'abitato medievale adiacente al fianco nord della pieve viene occupata progressivamente da edifici in muratura di laterizi, abitati dai canonici della pieve stessa e della chiesa di S. Martino.\nDi questo complesso, demolito in due riprese nel 1960 e nel 1991, gli scavi archeologici hanno rimesso in luce le fondazioni, le cantine, le fosse biologiche ed i pozzi, la cui costruzione aveva in buona parte esportato la stratigrafia medievale.\nMonumenti e luoghi d'interesse.\nAltri luoghi di culto.\nSala del Regno dei Testimoni di Geova via Palestro 66.\nLa Sala accoglie tre Congregazioni Cristiane dei Testimoni di Geova :\nManerbio, Pontevico e Leno.\nAlle adunanze possono assistere tutti quelli che lo desiderano.\nGiardini.\nSono presenti nel territorio comunale diversi parchi. Tra i pi\u00f9 conosciuti:\nSociet\u00e0.\nLingue e dialetti.\nNel territorio di Manerbio, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nImmigrati dal sud Italia.\nRegione prevalente di provenienza.\nPuglia comune Cerignola\nCultura.\nLa cittadina dispone di un ampio e funzionale \"Centro Culturale\" aperto a persone di ogni et\u00e0. Il centro \u00e8 situato all'interno del palazzo comunale in piazza Cesare Battisti e dispone di un'ampia biblioteca, Spazio Giovani e Informagiovani (R.I.B) Museo archeologico, e Teatro. Il tutto viene coordinato e attivato attraverso diverse iniziative una delle quali \u00e8 gestita dalla L.U.M \"Libera Universit\u00e0 Manerbio\". La L.U.M \u00e8 stata aperta nel 2002 dall'allora Ass.re Lorenzo Manfredini con lo scopo di aggregare, promuovere e incentivare le attivit\u00e0 culturali. La L.U.M (aperta a tutti) si propone quindi di organizzare seminari, uscite culturali e visite nelle citt\u00e0 o nei luoghi di interesse storico-artistico, gestire corsi di vario genere e promuovere iniziative a livello sociale e culturale. Sotto il profilo musicale diverse sono le realt\u00e0 importanti: il Civico Corpo Bandistico \"Santa Cecilia\", la Scuola di Musica \"Lorenzo Manfredini\", la Schola Cantorum \"Santa Cecilia\", il Coro \"Sotto la torre\" ed il gruppo vocale \"Diapason\".\nIstruzione.\nRicerca.\nManerbio \u00e8 sede del \"Centro di ricerca sismologica\" dell'Universit\u00e0 degli Studi di Brescia.\nScuole.\nSul territorio manerbiese sono presenti dieci istituti scolastici :\n\u00c8 presente una filiale dell'istituto di lingue \"British Institute\".\nTeatro.\nManerbio ospita due teatri.\nIl teatro e cinema Politeama, ex Centralcine, \u00e8 presente a Manerbio da . Ha una capacit\u00e0 di oltre 500 posti a sedere.\nIl Piccolo Teatro \u00e8 presente a Manerbio da e possiede circa 130 posti a sedere. Dal dicembre 2011 \u00e8 intitolato al poeta dialettale Memo Bortolozzi.\nDal 1984 opera la compagnia dialettale \"d\u00e8 Man\u00e8rbe\"\" fondata dal poeta manerbiese Memo Bortolozzi (1936-2010) autore di libri e commedie in dialetto bresciano.\nGeografia antropica.\nManerbio \u00e8 costituito da un blocco urbano compatto con una densit\u00e0 abitativa di circa 500 abitanti per km\u00b2 e occupa un'area antropizzata di circa 9\u00a0km\u00b2 in un territorio totale di oltre 27\u00a0km\u00b2. La densit\u00e0 abitativa \u00e8 abbastanza similare alla media provinciale anche se Manerbio \u00e8 considerato uno dei territori pi\u00f9 densamente popolati dopo Brescia, Desenzano, Lumezzane, Palazzolo s/o e pochi altri centri della provincia.\nL'indice di diffusione antropico/residenziale \u00e8 infatti abbastanza basso, intorno allo 0,20% poich\u00e9 Manerbio non possiede frazioni, ma solo alcuni gruppi di cascine talvolta separati, talvolta uniti o semi uniti. La gran parte degli abitanti di Manerbio \u00e8 dunque residente nel centro capoluogo. La cittadina \u00e8 divisa principalmente in 6 grandi zone, suddivise in un totale di 12 quartieri.\nLa cittadina viene suddivisa in queste \"macroaree\" principalmente per scopi di studio territoriale, ricerca di dati o statistiche, analisi del traffico e degli spostamenti interni, studio sulle dinamiche demorgarafiche e immigratorie. Le zone interessate sono: Centro storico, Zona Marcolini/Via Cigole, Zona Marzotto/Ville, Zona Sud/Cis 3, Zona Nord/Industriale, Zona Artigianale/Via Moretto.\nDemograficamente sono tutte zone abbastanza equilibrate, con la popolazione minima registrata nella Zona Artigianale/Via Moretto (1\u00a0100 residenti circa) e la massima nella zona Marcolini/Cigole (3,200 residenti circa).\nUrbanistica.\nLa citt\u00e0 sociale e il caso Marzotto.\nGaetano Marzotto assunse il controllo del Lanificio di Manerbio tra il 1927 e il 1928. L'azienda era stata creata nel 1907 da un gruppo francese di Roubaix e Tourcoing, incentivato all'investimento a Manerbio dal livello pi\u00f9 basso dei salari italiani. Gaetano Marzotto con il controllo dell'85% del lanificio procedette ad un ampio piano di rifinanziamento e riorganizzazione del lanificio, con relativo incremento degli impianti e dell'occupazione, oltre che ad una ricostruzione quasi completa dei fabbricati. Negli anni Trenta e Quaranta, \u00e8 stato realizzato inoltre un modello di \u201ccitt\u00e0 sociale\u201d che conserva buona parte del fascino razionalizzatore impresso dai suoi ideatori. Intorno alla fabbrica fu costruita la \u201ccitt\u00e0 sociale\u201d, costituita dalle case per operai e impiegati, le abitazioni per i dirigenti, le ville per i direttori ed i vicedirettori, il cinematografo, il dopolavoro, la piscina, i tennis e i campi da bocce, il campo sportivo, l'asilo, il convitto, la casa di riposo, le lanerie e l'albergo. L'intervento industriale ed edilizio di Gaetano Marzotto a Manerbio non si \u00e8 limitato \u201cad aggregare attorno alla fabbrica altre funzioni (case operaie, istituzioni sociali, servizi, ecc.) in un disegno di semplice e diretta dipendenza da una logica di controllo sociale globale al solo fine della produttivit\u00e0 della fabbrica\u201d.\nIl progetto della citt\u00e0 sociale, realizzata da Marzotto a Manerbio, come a Valdagno, \u00e8 stato in primo luogo un progetto urbanistico che si proponeva come \u201cmodello culturale\u201d, rispondente certamente ad un obiettivo di controllo sociale e di riaffermazione del \u201cpotere\u201d dell'imprenditore e se vogliamo del suo \u201cdominio\u201d sul territorio, ma che in ogni caso \u00e8 stato e rimane un progetto urbanistico che ha coinvolto \u201cil vecchio centro e il territorio in generale in un nuovo tipo di sviluppo\u201d. Negli stabilimenti Marzotto di Manerbio negli anni cinquanta-sessanta furono occupati fino a circa 3.000 tra operai, impiegati e manutentori. Intorno agli anni ottanta la fabbrica cominci\u00f2 a risentire della concorrenza estera e dei costi di produzione, oltre che alla variet\u00e0 di domande di lavoro da parte di altre industrie in crescita sviluppatesi nel territorio manerbiese e limitrofo. Negli anni novanta gli stabilimenti arrivarono a contare meno di un quarto dei lavoratori impiegati fino a trent'anni prima. Il lanificio chiuse i battenti definitivamente nel 2003, lasciando in mobilit\u00e0 270 lavoratori.\nFrazioni.\nManerbio non possiede frazioni.\nLocalit\u00e0.\nManerbio ha una sola localit\u00e0: Roncagnani\nEconomia.\nAgricoltura.\nIl territorio di Manerbio destinato alla produzione agricola occupa circa 16\u00a0km\u00b2 dei quasi 28 del territorio totale. Le colture principali che vengono prodotte in questa vasta area sono principalmente i cereali, il Mais \u00e8 la variet\u00e0 che va per la maggiore come \u00e8 del resto per vocazione, gran parte della Bassa Bresciana. Non mancano per\u00f2 aziende produttrici di ortaggi, prodotti principalmente in serra e venduti direttamente alle industrie per la grande distribuzione nei supermercati. Non sono inoltre rare le aziende di produzione di frutta prodotta biologicamente e venduta direttamente al consumatore. La vocazione agraria tipica della zona inoltre si nota dalla numerosa presenza di aziende produttrici di latte e di bestiame destinato al macello.\nArtigianato.\nManerbio dispone di un'area artigianale nella zona ovest del comune. L'area, presente sul territorio da oltre 25 anni \u00e8 in via d'espansione, al 2015 occupa un'area di circa 100.000\u00a0m\u00b2. Le fabbriche presenti in quest'area si occupano principalmente di lavori riguardanti il settore metallurgico ed alimentare, ma non mancano aziende a vocazione commerciale, rivenditori e officine meccaniche. Il tessuto commerciale della zona \u00e8 per\u00f2 particolarmente incentrato sulle grandi aziende, atte a lavorare, stoccare e rivendere il proprio prodotto oltre che in Italia, anche all'estero.\nIndustria.\nManerbio dispone di una grande area industriale sul confine con il comune di Leno, praticamente a ridosso del casello autostradale. L'area, presente da oltre 30 anni occupa una superficie di oltre 13 ettari ed \u00e8 in fase di espansione e ridefinizione. \u00c8 in pratica divisa in due grandi aree, la parte est (Via Lombardia-Lazio-Umbria) e la parte ovest (Via Toscana). Ed \u00e8 attraversata dalla strada comunale per Leno, che si collega agevolmente alla statale 45-bis (Bs-Cr). Nell'area sono presenti fabbriche, officine, magazzini di varie tipologie di lavoro. Dall'industria chimica, ai laboratori di informatica e rivenditori di materiale affino, dalla lavorazione metallurgica e di macchine utensili alla fabbrica per la lavorazione di tessuti. Si stima che quest'area dia lavoro a circa 1500 persone.\nServizi.\nManerbio \u00e8 un polo attrattivo per i comuni circostanti, poich\u00e9 dispone di servizi come l'ospedale, gli uffici dell'Inps e dell'Inail, della CGIL e della Cisl, oltre che punto Acli, dispone della tenenza della Guardia di Finanza, la stazione ferroviaria, numerosi istituti di credito, punti vendita di piccole media e grande distribuzione, numerosi uffici per il lavoro interinale, l'autostrada, due strade statali (la 45 Bis e la SS668), un parco acquatico.\nIl comune di Manerbio \u00e8 ente capofila della convenzione per la gestione in forma associata del Sistema Bibliotecario Bassa Bresciana Centrale, cui aderiscono 33 Comuni della zona a sud di Brescia. \u00c8 sede di una delle 11 antenne provinciali dell'uffico R.I.B.\nL'Ospedale \u00e8 ubicato nelle immediate vicinanze della cittadina, in zona facilmente accessibile da chi proviene dalla strada statale Brescia-Cremona, dall'Autostrada A21 Brescia-Piacenza e dalla strada provinciale Lenese. Serve una vasta area della bassa bresciana con una popolazione residente di oltre 120.000 abitanti e vi lavorano circa 800 persone.\nLa stazione, inaugurata nel 1866, \u00e8 uno dei servizi basilari per i pendolari manerbiesi e non. La linea che collega Brescia a Cremona \u00e8 utilizzata principalmente da studenti e da lavoratori del settore terziario che si recano nella citt\u00e0 capoluogo. Il servizio \u00e8 cadenzato con una numero di circa 20 treni al giorno nei giorni feriali.\nTurismo.\nIl turismo a Manerbio ha una rilevanza molto bassa, ma non assente. La cittadina infatti, pur non rientrando nel \"circuito\" tipico del turismo bresciano, quello tra Lago di Garda, Franciacorta e Lago d'Iseo, non deve considerarsi completamente esclusa da un interesse (seppur molto settoriale e quindi contenuto) turistico. La cittadina infatti, seppur nel suo piccolo panorama artistico, storico, monumentale e archeologico non occulta beni e siti di notevole e singolare bellezza o comunque interesse. Tra questi siti non possiamo di certo tralasciare la \"Necropoli Romana di Cascina Trebeschi\" in cui sono stati ritrovati numerosi oggetti, cimeli appartenenti a tombe datate nel periodo tra il I secolo a.C. e il II secolo d.C. Ulteriori siti degni di interesse sono le costruzioni nobiliari e gli edifici di culto costruiti a Manerbio a partire dal VI secolo d.C. come la Chiesa di S.Lorenzo Martire (secolo XVIII) e la sua Torre Campanaria (costruita all'inizio del Seicento). Non di meno \u00e8 il cimitero dello stesso architetto del cimitero monumentale di Brescia Rodolfo Vantini, costruito nel 1817. Un altro monumento degno di visita \u00e8 la\"Torretta Rossa\" in via Diaz, costruita nel 1871 per la celebrazione dell'unit\u00e0 d'Italia. Manerbio inoltre possiede un museo archeologico sito nel palazzo comunale contenente gran parte dei cimeli e dei ritrovamenti effettuati sul territorio durante gran parte del XX secolo.\nInfrastrutture e trasporti.\nIl comune di Manerbio ha istituito da alcuni anni il servizio di trasporto pubblico cittadino per le persone anziane o con difficolt\u00e0 motorie. Il servizio (con fermate dedicate su tutto il territorio) \u00e8 attivo per 6 giorni la settimana tutte le mattine dalle 07:00 alle 12:30 circa. Oltre al servizio citato, la citt\u00e0 \u00e8 servita anche dalle linee di Bus di Brescia e Cremona Saia e Km s.p.a.\nStrade.\nLe vie di comunicazione che attraversano questo territorio sono tra le pi\u00f9 importanti arterie della provincia bresciana poich\u00e9 collegano da Cremona al Trentino, Strada statale 45 bis Gardesana Occidentale, da Crema a Montichiari (la SP BS 668 \"Lenese\"), e l'autostrada A21 che collega Brescia fino al raccordo con l'A1 e quindi Piacenza.\nFerrovie.\nLa stazione ferroviaria, inaugurata nel 1866, si trova sulla linea ferroviaria collegante Brescia e Cremona che percorre il territorio manerbiese per un totale di quasi sei chilometri in direzione nord-sud.\nLa linea in questione varca il fiume Mella percorrendo un ponte chiamato dalla popolazione, specie quella pi\u00f9 anziana, \"I tr\u00e8 ponc'\" (\"i tre ponti\" in italiano) oppure \"pont' dei ted\u00e8sch'\" (ponte dei tedeschi). Il primo nome deriva dal tipo di costruzione a tre ampie arcate, mentre il secondo proviene dalla leggenda storica secondo la quale, durante il secondo conflitto mondiale, le truppe tedesche tentarono di bombardare il manufatto, mancandolo di alcune decine di metri e distruggendo invece il vecchio stadio di calcio Marzotto.\nSport.\nA Manerbio sono presenti numerose societ\u00e0 sportive. Le pi\u00f9 importanti sono la societ\u00e0 calcistica Virtus Manerbio (maschile e femminile), la societ\u00e0 ippica Palasturla e il Tennis Club. Non mancano ovviamente la pallacanestro, la pallavolo il calcetto a 5 e il motocross.\n\"Impianti sportivi\" PALESTRE:\nCAMPI SPORTIVI:\nVARI:\nCollegamenti esterni.\nMuseo civico di Manerbio\nCompanytowns"}
{"id": "2234212", "revid": "767487", "url": "https://it.wikipedia.org/wiki?curid=2234212", "title": "Dendrolagus matschiei", "text": "Il canguro arboricolo di Matschie (Dendrolagus matschiei ), noto anche come canguro arboricolo di Huon \u00e8 un mammifero dell'ordine dei Dipotodonti e appartiene alla famiglia dei Macropodidi, la quale comprende circa 55 specie di canguri, wallaby e loro parenti. Appartiene inoltre al genere \"Dendrolagus\", che comprende circa 10 specie di canguri arboricoli. Questa specie vive nella Penisola di Huon, nella Nuova Guinea nord-orientale. Secondo la classificazione della IUCN, \u00e8 una specie in pericolo.\nIl nome scientifico commemora il biologo tedesco Paul Matschie.\nCaratteristiche fisiche.\nPelliccia: Il pelo del Dendrolago di Huon \u00e8 fitto e di colore miele; la spirale che crea permette all'acqua di scivolare sull'animale quando \u00e8 rannicchiato sui rami.\nLe orecchie del dendrolago sono tipiche dei canguri che vivono sugli alberi e sono fornite di peluria fitta per mantenere lontani i parassiti che vivono sopra i rami.\nGli occhi sono grandi e permettono una buona visione che consente al Dendrolago di Huon di valutare con precisione la distanza fra un ramo e l'altro.\nIl Dendrolago di Huon ha forti artigli che consentono stabilit\u00e0 sui rami e garantiscono di arrampicarsi con facilit\u00e0; questi artigli per\u00f2 sono utilizzati anche per difesa contro predatori.\nInvece di sudare, questo canguro si lecca le zampe anteriori, abbassando cos\u00ec la temperatura corporea.\nHabitat.\nIl Dendrolago di Huon lo possiamo trovare solamente in Papua Nuova Guinea, nella Penisola di Huon; proprio per questo si chiama in questa maniera.\nVive esclusivamente nelle foreste pluviali ad alte quote, in zone montagnose ad altitudini che variano dai 900 m ai 3000 m.\nTrascorre la maggior parte del tempo sugli alberi, da cui scende ogni tanto per nutrirsi.\nComportamento.\nIl fisico del Dendrolago \u00e8 essenzialmente specializzato per la vita arboricola.\nI potenti arti, le larghe zampe e i lunghi artigli sono di essenziale importanza per il suo movimento sopra gli alberi.\nGrazie alla sua potenza il Dendrolago di Huon compie salti di oltre 10 m e pu\u00f2 gettarsi da altezze di circa 20 metri uscendone illeso.\nPurtroppo, nonostante sia un potente scalatore, \u00e8 un animale goffo e la sua sopravvivenza \u00e8 dovuta probabilmente al fatto che non esistono altre specie animali con gli stessi bisogni alimentari.\nSi sposta di notte, mentre di giorno generalmente dorme.\nI movimenti e le posizioni che esso compie e pu\u00f2 mantenere sono essenzialmente 4:\nAlimentazione.\nIl nutrimento del Dendrolago di Huon \u00e8 formato da tutto ci\u00f2 che esso trova a terra e sugli alberi.\nPredilige frutti, foglie.\nLa sua \"caccia\" al cibo comincia di prima mattina discendendo gli alberi, quando trova cespugli con bacche si ferma per mangiare.\nCome tutti i canguri ha uno stomaco a pi\u00f9 sacche, essenziale per la digestione delle foglie dure che si trovano nelle foreste.\nConfronto delle spirali sul pelo tra le specie di Dendrolago.\nTutte le specie di Dendrolago hanno una calotta simile alla calotta cranica umana, che per\u00f2 posta sotto il pelo del dorso fa s\u00ec che l'acqua piovana scivoli via dal pelo.\nLa posizione della calotte varia a seconda delle specie.\nIl Dendrolago Doriano ha la spirale nella parte inferiore del dorso, nel Dendrolago di Huon \u00e8 a met\u00e0 del dorso mentre nel Dendrolago grigio \u00e8 posta sulla nuca.\nOltre a questa spirale, ci\u00f2 che distingue le tre specie di Dendrolago \u00e8 il colore il Dendrolago Grigio ha il pelo grigio, il Dendrolago di Huon ha il manto color miele e il Dendrolago Doriano ha sfumature brune.\nRiproduzione.\nIl periodo di riproduzione del Dendrolago di Huon si estende per tutto l'anno, questo perch\u00e9 nelle foreste tropicali il cibo di cui la madre ha bisogno per alimentare il proprio figlio \u00e8 reperibile in tutto l'anno.\nIl rito di accoppiamento \u00e8 caratterizzato dai due sessi che si scambiano dei colpetti con le zampe, mentre molto feroce pu\u00f2 essere il combattimento tra due Dendrolaghi maschi per conquistarsi la femmina.\nCome in tutti i marsupiali il periodo di gestazione \u00e8 molto breve, poich\u00e9 lo sviluppo si finalizza nel marsupio della madre. Cos\u00ec \u00e8 anche per il cucciolo di Dendrolago che appena nato deve trascinarsi verso il marsupio dove cercher\u00e0 un capezzolo, dopo essersi attaccato a quest'ultimo ne rimarr\u00e0 attaccato per circa 7 mesi; nel marsupio rimarr\u00e0 invece circa 10 mesi continuando a succhiare per circa 3 mesi.\nUscir\u00e0 quindi definitivamente dal marsupio quando avr\u00e0 circa 13 mesi.\nProtezione.\nIl Dendrolago di Huon \u00e8 a rischio poich\u00e9 l'uomo sta deturpando il suo habitat con la deforestazione.\n\"Le trib\u00f9 locali considerano il Dendrolago come una specie da cacciare; i cuccioli vengono spesso allevati come animali domestici\"(cit. \"Il Fantastico Mondo degli Animali\" stampato nell'Unione Europea)"}
{"id": "2234213", "revid": "339392", "url": "https://it.wikipedia.org/wiki?curid=2234213", "title": "Alimentazione gastrica", "text": ""}
{"id": "2234214", "revid": "1305772", "url": "https://it.wikipedia.org/wiki?curid=2234214", "title": "Junkers Fo 2", "text": "Lo Junkers Fo 2 era un motore aeronautico a 6 cilindri a pistoni contrapposti con flusso monodirezionale, a ciclo Diesel a due tempi, progettato e realizzato dall'azienda tedesca Junkers Flugzeug und Motorenwerke AG negli anni 1910 del XX secolo. Pure se progettato inizialmente per essere alimentato a gasolio, essendosi l'Idflieg dichiarato non interessato ad adottare una simile motorizzazione per i velivoli, il secondo prototipo fu convertito per essere alimentato a benzina.\nFu il primo esempio di motore a gasolio progettato dall'azienda e, anche se non ebbe sviluppi commerciali e non venne montato su alcun velivolo, serv\u00ec come esperienza per i progetti successivi Fo 3 ed Fo 4."}
{"id": "2234215", "revid": "61051", "url": "https://it.wikipedia.org/wiki?curid=2234215", "title": "Junkers Fo2", "text": ""}
{"id": "2234222", "revid": "547034", "url": "https://it.wikipedia.org/wiki?curid=2234222", "title": "Gero (nome)", "text": "Origine e diffusione.\nDal nome medievale \"Gero\" (con una variante in \"Geri\"), che, di regola, nasce dall'aferesi del nome Ruggero o Ruggeri - meno comune, anche se non impossibile, una derivazione per apocope da nomi quali Gerardo, Gerbaldo, etc (tutti nomi che, al pari di Ruggero, condividono la radice \"gaira\", molto comune nell'onomastica germanica).\nAi giorni nostri, ad ogni modo, va detto che Gero (in alcuni casi anche \"Geri\") si usa pi\u00f9 spesso come ipocoristico di Calogero, anche se, storicamente, il nome \u00e8 pi\u00f9 tipico della tradizione germanica.\nOnomastico.\nUltima domenica di Agosto"}
{"id": "2234224", "revid": "765341", "url": "https://it.wikipedia.org/wiki?curid=2234224", "title": "Principi nutritivi", "text": "I principi nutritivi o sostanze nutritive o nutrienti sono sostanze assunte durante il processo di nutrizione, sono indispensabili alla vita e al metabolismo degli organismi viventi, siano essi animali, vegetali, funghi, batteri, archeobatteri o protisti.\nFunzioni e categorie.\nI principi nutritivi si suddividono, in una prima e sommaria approssimazione in:\nNell'uomo.\nL'insieme delle quantit\u00e0 di macro e micronutrienti necessarie per mantenere lo stato di salute dell'uomo \u00e8 definito Fabbisogno Sostanziale Umano.\nI macronutrienti nell'alimentazione umana.\nI macronutrienti sono sostanze necessarie per la produzione di energia e per fornire materiale plastico per la crescita e la rigenerazione del corpo. In particolare:\nI micronutrienti nell'alimentazione umana.\nI micronutrienti sono sostanze nutritive che devono necessariamente essere assunte, anche in piccola quantit\u00e0, dall'organismo, in quanto indispensabili ai fini del metabolismo.\nIn particolare si suddividono in:"}
{"id": "2234225", "revid": "647919", "url": "https://it.wikipedia.org/wiki?curid=2234225", "title": "Junior (Dragon Ball)", "text": ""}
{"id": "2234228", "revid": "1776051", "url": "https://it.wikipedia.org/wiki?curid=2234228", "title": "Eladio di Toledo", "text": "Nacque in Spagna, da una nobile famiglia visigota, rivest\u00ec importanti incarichi a corte, ma attratto dalla vita religiosa si fece monaco nel monastero di Agalai e ne divenne abate, fu poi costretto ad insediarsi sulla cattedra arcivescovile di Toledo, incarico che svolse con zelo.\nAgiografia.\nAutorevole alto funzionario della corte visigota, per incarico del re Recaredo I partecip\u00f2 come legato reale al III Concilio di Toledo del 589 che condann\u00f2 l'arianesimo. Amava frequentare spesso il monastero di Agalai, sul Tago, presto fu attratto dalla vita religiosa e si fece monaco in quel convento. Nel 605 ne divent\u00f2 abate, ma continu\u00f2 a svolgere tutti i lavori pi\u00f9 umili, come raccogliere legna per il fuoco.\nAlla morte dell'arcivescovo Aurasio, nel 615, fu acclamato arcivescovo, incarico che accett\u00f2 con molta riluttanza. Bench\u00e9 ormai anziano si dedic\u00f2 con entusiasmo giovanile alla guida dei fedeli. Fu molto generoso verso i poveri che benefic\u00f2 largamente. Il suo biografo sant'Idelfonso di Toledo, suo allievo e da lui ordinato diacono nel 632-633 . nella sua opera \"De viris illustris\" dice di lui riguardo ai poveri:\nResse l'arcidiocesi di Toledo per circa diciott'anni. \u00c8 stata avanzata l'ipotesi (non sufficientemente provata) che, nel 616, abbia appoggiato il re Sisebuto nella sua decisione di perseguitare gli ebrei costringendoli a convertirsi al Cristianesimo o ad espatriare nel regno dei Franchi.\nMor\u00ec nel 633.\nCulto.\nIl Martirologio romano fissa la memoria liturgica il 18 febbraio."}
{"id": "2234230", "revid": "252754", "url": "https://it.wikipedia.org/wiki?curid=2234230", "title": "Elladio di Toledo", "text": ""}
{"id": "2234232", "revid": "585241", "url": "https://it.wikipedia.org/wiki?curid=2234232", "title": "Adlai Ewing Stevenson III", "text": ""}
{"id": "2234235", "revid": "54193", "url": "https://it.wikipedia.org/wiki?curid=2234235", "title": "Ingestione", "text": ""}
{"id": "2234236", "revid": "767487", "url": "https://it.wikipedia.org/wiki?curid=2234236", "title": "Nutrizione artificiale", "text": "La nutrizione artificiale o NA \u00e8 un insieme di metodiche atte a permettere la nutrizione di pazienti che non sono in grado, momentaneamente o permanentemente, di assumere alimenti per via orale per vari motivi, o che non assumono un adeguato apporto nutritivo.\nL\"'alimentazione assistita\" consiste nell'imboccare una persona, o nel frullarle il cibo per sopperire alla sua incapacit\u00e0 di masticare adeguatamente. La nutrizione artificiale, invece, sostituisce funzioni fisiologiche, ed \u00e8 un trattamento medico sostitutivo, come la ventilazione meccanica e l'emodialisi.\nAspetti legali.\nL'insieme delle procedure \u00e8 considerato un trattamento medico che prevede il consenso informato del paziente o di una persona da esso delegata..\nLa nutrizione artificiale \u00e8 un trattamento \"salvavita\" la cui sospensione comporta la morte dell'assistito, e nello stesso tempo \u00e8 ritenuto doloroso e invasivo, pu\u00f2 protrarsi per mesi in un malato terminale, per anni in una persona in coma vegetativo, oppure cosciente e immobilizzata a letto con nutrizione artificiale a seguito di un incidente, infortunio, o qualche malattia dei distretti muscolari.\nA confronto con il suicidio assistito o con altre forme di eutanasia che procurano una morte non dolorosa nel giro di pochi minuti, il caso contrario di sospensione della nutrizione e idratazione artificiale conduce alla morte solo dopo tre (o pi\u00f9) giorni senza introdurre cibo n\u00e9 liquidi, con dolore cronico in tutto il corpo, laddove la terapia del dolore riesce a dare solo una copertura parziale alle esigenze dell'assistito (a pena dello stato cosciente e di veglia), col rischio secondario di diminuire i tempi di vita oltre certe dosi, come accade per i malati terminali.\nOltre all'obbligatoriet\u00e0 del consenso informato prima di procedere, l'assistito o la persona delegata hanno comunque il diritto a rinunciare successivamente al trattamento in qualsiasi momento. \nIl personale medico e paramedico hanno in generale un obbligo giuridico e deontologico di impedire un pericolo di decesso, ma la legislazione non chiarisce se, almeno quando la sospensione comporta un immediato e concreto rischio di decesso del paziente, il trattamento si possa e debba eseguire in via coatt\u00ecva, contro la volont\u00e0 dell'assistito. \u00c8 quindi indeciso se l'omessa nutrizione artificiale: senza pronuncia del paziente o di un famigliare (vale il silenzio-dissenso?) non configuri un reato di istigazione o aiuto al suicidio (art. 580 c.p.); in caso di consenso negato, quando il paziente chiede di sospendere la nutrizione, se si configuri il reato di omicidio del consenziente (art. 579 c.p.). Questi reati sono procedibili di ufficio, non dietro querela di parte, e dunque anche se l'assistito e i famigliari tutori hanno espresso un consenso scritto per sospendere il trattamento.\nDi contro, l'omesso consenso informato non \u00e8 reato nel codice penale, e pu\u00f2 dare luogo ad un risarcimento danni che pagheranno il medico e la struttura sanitaria, per inadempimento contrattuale con vizio del consenso. Inoltre, se mai l'esecuzione in via coatt\u00ecva integrasse in s\u00e9 un illecito penale, che viene a cadere perch\u00e9 si pu\u00f2 anche ravvisare lo stato di necessit\u00e0 (art. 54 c.p.), il fatto di evitare un grave pericolo all'altrui persona, non volontariamente causato dal medico (perch\u00e9 il paziente ha negato in precedenza il consenso) e non altrimenti evitabile, con altri trattamenti; cosa che d\u00e0 luogo al cosiddetto rist\u00f2ro (anzich\u00e9 risarcimento) del danno con un indennizzo, ma che di nuovo esclude un procedimento penale.\nIndicazioni alla NA.\nL'alimentazione naturale \u00e8 composta di diverse fasi:\nLe condizioni per cui si ricorre alla nutrizione artificiale possono pertanto essere:\nMiscele nutrizionali.\nLa NA viene attuata somministrando miscele nutrizionali preparate con procedure farmaceutiche in via artificiale (preparazioni galeniche magistrali). Il fabbisogno calorico si calcola sulla base delle condizioni generali del paziente, del suo stato nutrizionale, della patologia che ha reso necessaria la nutrizione artificiale, delle eventuali complicanze e di malattie preesistenti che possano alterare il metabolismo (diabete, cirrosi epatica, insufficienza renale)."}
{"id": "2234238", "revid": "1543377", "url": "https://it.wikipedia.org/wiki?curid=2234238", "title": "Carlo Lajolo", "text": "Biografia.\nNasce a Vinchio in provincia di Asti il 29 novembre 1922, da famiglia contadina. Il sesto di otto fratelli, patisce, ventiduenne, gli orrori del lager di Mauthausen e Gusen dal dicembre 1944 al maggio 1945, quando il campo viene liberato dai soldati americani.\nNegli anni della lotta partigiana, ha combattuto il nazismo sotto lo pseudonimo di \"Tarzan\", sulle colline delle sue langhe. Cugino primo di \"Ulisse\", all'anagrafe Davide Lajolo, politico e scrittore, ha condiviso con lui gli ideali partigiani, fino al giorno della sua cattura, l'inizio della deportazione.\nTornato al suo paese, riacquista le forze perdute ma non pu\u00f2 dedicarsi, nelle condizioni di grande debilitazione in cui versa, alla dura vita contadina, per cui entra nella Polizia Tributaria e si trasferisce a Bordighera, dove conosce la sua futura moglie, Adele Visone. \nDopo alcuni trasferimenti fissa la sua dimora in Imperia, nel 1964. \n\u00c8 autore del libro Morte alla gola (pubblicato da Edizioni Impressioni Grafiche, Acqui Terme), che narra la tragedia da lui vissuta da ragazzo, e che divulgher\u00e0 nelle scuole. \nMuore ad 86 anni ad Imperia, il 3 febbraio 2009."}
{"id": "2234239", "revid": "297059", "url": "https://it.wikipedia.org/wiki?curid=2234239", "title": "Sonda nasogastrica", "text": ""}
{"id": "2234241", "revid": "297059", "url": "https://it.wikipedia.org/wiki?curid=2234241", "title": "Sonda da esofagostomia", "text": ""}
{"id": "2234242", "revid": "297059", "url": "https://it.wikipedia.org/wiki?curid=2234242", "title": "Sonda per digiunostomia", "text": ""}
{"id": "2234251", "revid": "767487", "url": "https://it.wikipedia.org/wiki?curid=2234251", "title": "La carrozza d'oro", "text": "La carrozza d'oro (\"Le Carrosse d'or\") \u00e8 un film del 1952 diretto da Jean Renoir. \u00c8 il primo film europeo girato in technicolor.\nDopo i titoli di testa, una scritta avverte lo spettatore:\n\"La vicenda di questa \"commedia\" \u00e8 una \"fantasia all'italiana\". Essa si svolge nel secolo decimottavo, in una colonia spagnola dell'America Latina\".\nTrama.\nPer\u00f9, XVIII secolo. Una compagnia di attori italiani della commedia dell'arte sbarca in una colonia spagnola in Sudamerica.\nL'interprete di Colombina, Camilla, fa perdere la testa a un italiano, al torero Ramon e al vicer\u00e9 della colonia che, preso dalla passione, regala all'attrice una carrozza d'oro che dovrebbe, secondo tutti i maggiorenti locali, essere il simbolo ufficiale della regalit\u00e0 spagnola.\nLo scandalo investe il vicer\u00e9 che non vuole ritornare sui suoi passi e si trova davanti a una gravissima crisi politica, mentre Camilla deve vedersela con la gelosia dei suoi spasimanti.\nAlla fine, l'attrice regaler\u00e0 la carrozza alla Chiesa, e chiuder\u00e0 le sue storie d'amore, dichiarando che il suo vero amore \u00e8 sempre il teatro.\nProduzione.\nRenoir riceve dai produttori italiani, Francesco Alliata e Renzo Avanzo, la proposta di girare un film tratto dalla \"pi\u00e8ce\" di M\u00e9rim\u00e9e; il film sar\u00e0 una produzione italo-francese.\nSoggetto.\nLa pellicola \u00e8 liberamente tratta dal noto testo teatrale \"Le Carrosse du Saint-Sacrement\" di Prosper M\u00e9rim\u00e9e, a sua volta ispirato dalle vicende dell'attrice La Perricholi e del vicer\u00e9 del Per\u00f9. In un primo momento, la regia doveva essere affidata a Luchino Visconti.\nRenoir dichiara di non voler fare un adattamento vero e proprio ma di volersene discostare: \"Malgrado la mia grande ammirazione per il testo teatrale di M\u00e9rim\u00e9e, ho la certezza che non se ne pu\u00f2 fare un film cos\u00ec com'\u00e8. Il fatto che il film fosse girato in Italia mi ha offerto la chiave d'approccio al nuovo soggetto. [...] I miei collaboratori ed io abbiamo inventato una storia che potrebbe intitolarsi \"La Commediante, il Teatro e La vita\".\"\nCast.\nAnna Magnani interpreta Camilla, l'attrice che rappresenta in scena \"Colombina\".\nRenoir racconta: \"Mi ero fissato un compito molto preciso: fare un film con Anna Magnani. Ammiravo senza riserve i risultati della sua collaborazione con Rossellini e Visconti. La Magnani \u00e8 la quintessenza dell'Italia. Ella \u00e8 anche una personificazione assoluta del teatro, quello vero, con gli scenari di cartapesta, le lampade fumanti, gli orpelli degli ori scoloriti.\"\nNel cast figurano altri professionisti italiani come Odoardo Spadaro nel ruolo di Don Antonio, il capocomico e Nada Fiorelli nel ruolo della bella Isabella.\nRiprese.\nLe riprese si sono svolte interamente in Italia, a Cinecitt\u00e0, nei mesi di febbraio e marzo del 1952.\nJean Renoir e l'Italia.\n\u00abSono in Italia, il mio film si svolger\u00e0 dunque in Italia e ne sar\u00e0 interprete una grande artista italiana... \u00c8 impossibile girare in Italia senza subire l'influenza italiana. Il fatto si manifesta in un film anche attraverso modestissimi aspetti materiali: la forma del bicchiere che il trovarobe avr\u00e0 appoggiato sul tavolo... La mia ambizione sarebbe, con \"La carrozza\", quella di creare un mondo tutto mio e influenzato dal fatto che in questo momento vivo a Roma. Questa influenza, al di l\u00e0 dell'esempio del trovarobe, si esercita in tutti gli istanti della vita. Come non riconoscere nel portiere che vi apre la porta un fratello di qualche personaggio della \"Commedia dell'Arte\"?\u00bb\nMusica.\nRenoir ancora racconta:\n\u00abIl mio collaboratore principale per quel film fu il defunto Antonio Vivaldi. Ho scritto la sceneggiatura al suono dei dischi di quel maestro. Il suo senso drammatico, il suo spirito mi hanno orientato verso soluzioni che mi offrivano il meglio dell'arte teatrale italiana\u00bb,\nDistribuzione.\nHa avuto distribuzione in Italia dal 3 dicembre 1952 mentre in Francia, paese co-produttore, la \"premi\u00e8re\" ha avuto luogo il 27 febbraio successivo.\nAccoglienza.\nIl film ebbe scarso successo sia di pubblico che di critica. (De Vincenti)\nCritica.\nFran\u00e7ois Truffaut: un film \"chiave\"\n\u00ab\"La carrozza d'oro\" \u00e8 uno dei film \"chiave\" di Jean Renoir perch\u00e9 riprende i temi di molti altri, principalmente quello della sincerit\u00e0 in amore e quello della vocazione artistica; \u00e8 un film costruito secondo il gioco delle scatole cinesi che si incastrano le une nelle altre, un film sul teatro nel teatro. C'\u00e8 molta ingiustizia nell'accoglienza riservata dal pubblico e dalla critica a \"La carrozza d'oro\", che \u00e8 forse il capolavoro di Renoir. Si tratta, comunque, del film pi\u00f9 nobile e raffinato che sia mai stato girato. Vi si trova tutta la spontaneit\u00e0 e l'inventiva del Renoir d'anteguerra unite al rigore del Renoir americano. Qui tutto \u00e8 distinzione e gentilezza, grazia e freschezza\u00bb\nCinema e teatro.\nRenoir \u00e8 riuscito a compenetrare indissolubilmente le due forme espressive.\nDaniele Dottorini:\n\u00abNe \"La carrozza d'oro\" [...] la forma pittorica dello sguardo trova un suo ulteriore sviluppo e si trasforma in una macchina teatrale, in un palcoscenico dotato di diversi livelli, capace di moltiplicare i propri elementi scenici, grazie alla potenza del dispositivo cinematografico che appunto amplifica la macchina teatrale\u00bb\nArte e vita.\nCarlo Felice Venegoni:\n\u00abIl teatro, il fatto che la vita non \u00e8 altro che una recita in cui ciascuno gioca la parte assegnatagli dal destino, era stata una vecchia premessa dell'opera di Renoir. Era apparsa nel prologo de \"La cagna\" recitata da due burattini. [...] Il soggetto de \"La carrozza d'oro\" \u00e8 un complicato \"pastiche\" risultante dalla sovrapposizione di diverse storie, parte delle quali collocate nella realt\u00e0, e parte nella finzione scenica recitata dagli attori che sono i protagonisti del film, con continui scambi fra i due piani e la continua allusione maligna che, per quanto riguarda lo spettatore, anche ci\u00f2 che si suppone essere la realt\u00e0 \u00e8 a sua volta una finzione scenica. Altra complicazione da questo punto di vista l'ambientazione del film in un Per\u00fa settecentesco di maniera, che imbroglia molto le carte di una possibile interpretazione realistica della realt\u00e0 rappresentata\u00bb.\nGiorgio De Vincenti:\n\u00ab\"La carrozza d'oro\" scandaglia la ragione dell'attivit\u00e0 simbolica in una societ\u00e0 sofisticata e il ruolo dell'arte come mezzo per recuperare il senso profondo del reale e della vita.[...]\nArte e vita non sono pi\u00f9 separabili e i loro necessari rinvii reciproci vengono a costituire il tessuto dell'esistenza del regista stesso, oltre che dei suoi personaggi, Camilla e Don Antonio. [...] \"La carrozza d'oro\" rappresenta probabilmente il momento di massima esplicitazione di questo fondamentale motivo della poetica di Renoir. Soltanto nel \"Petit Th\u00e9\u00e2tre\" si raggiunge un simile livello di chiarezza...\u00bb\nLa carrozza.\n\u00abSimbolo della vanit\u00e0 mondana\u00bb, come lo defisce lo stesso Renoir, nel testo teatrale e nel suo film, la carrozza d'oro \u00e8 l'\"oggetto-feticcio\".\nIl giornalista Sebastiano Ges\u00f9, in un articolo dell'inserto regionale di \"La Repubblica\" dedicato a Palermo, del 4 agosto 2012, p.\u00a014, ne racconta la storia:\n\u00abVenne scovata dal produttore Francesco Alliata e da Pietro Moncada, suo socio, nonch\u00e9 discendente dei Butera, in un immenso magazzino di Palazzo Butera a Palermo, ridotta ad uno scheletro, tarlata, sgangherata, incrostata di polvere e ragnatele, tra una massa di altri rottami di carrozze del '700 e dell' '800. [...]\u00bb\nFu restaurata da pazienti e abili artigiani e a lavoro ultimato appariva:\n\u00ab...interamente coperta con \"fogliette\" d'oro sottili, con i contorni delle portiere e tutte le angolature in legno scolpito e ogni spazio piano dipinto ad olio con numerose figure femminili, angeli e puttini. E decorata con una sontuosa Pigna scolpita sul tetto e numerose ghirlande attorno. All'interno era ricoperta di velluto rosso con ricchi ricami in filo d'argento\u00bb.\nOggi la carrozza, acquistata a un'asta dalla Regione Siciliana, si pu\u00f2 ammirare a Palermo, ai piedi del sontuoso scalone del Palazzo dei Normanni, sede della Regione."}
{"id": "2234255", "revid": "37401", "url": "https://it.wikipedia.org/wiki?curid=2234255", "title": "Gy\u00f6rgy Cziffra", "text": ""}
{"id": "2234259", "revid": "163465", "url": "https://it.wikipedia.org/wiki?curid=2234259", "title": "Conferenza Internazionale sull'Armonizzazione", "text": ""}
{"id": "2234261", "revid": "767487", "url": "https://it.wikipedia.org/wiki?curid=2234261", "title": "Possession (film 1981)", "text": "Possession \u00e8 un film del 1981 diretto da Andrzej \u017bu\u0142awski. Presentato in concorso al 34\u00ba Festival di Cannes, ha vinto il premio per la migliore attrice per l'eccellente interpretazione della sua protagonista, Isabelle Adjani.\nFilm controverso e maledetto, sin dalla sua uscita ha subito pesanti tagli dalla censura, ottenendo, in quasi tutte le nazioni in cui \u00e8 stato distribuito, il divieto di visione ai minori di 18 anni.\nTrama.\nBerlino Ovest, 1980. Mark \u00e8 un agente segreto che torna a casa da una misteriosa missione. Scopre che sua moglie Anna vuole divorziare. Non dir\u00e0 lui il perch\u00e9, ma gli assicura che non si tratta di un tradimento. Mark, con riluttanza, consegna l'appartamento e la custodia del loro giovane figlio Bob a lei. Dopo essersi ripreso da una forte crisi depressiva, visita l'appartamento per trovare Bob da solo e trascurato. Quando Anna ritorna, i due hanno un'accesa discussione riguardante Bob. Mark si rifiuta quindi di lasciare il bambino da solo con la madre e decide di rimanere nell'appartamento. Anna se ne va nel cuore della notte.\nMark riceve una telefonata dall'amante di Anna, Heinrich, che gli dice che la donna \u00e8 con lui. Il giorno successivo, Mark incontra la maestra di Bob, Helen, sorprendentemente identica ad Anna ma con gli occhi verdi. Pi\u00f9 tardi, Mark incontra Heinrich a casa sua, dove viene malmenato, per poi tornare a casa solo per trovarvi Anna, che dopo aver subito l'ira del ex-marito, fugge nuovamente. La mattina successiva, Anna torna nuovamente nell'appartamento per preparare il pranzo al figlio. Ancora una volta gli ex-coniugi hanno un acceso dibattito durante il quale finiscono per tagliarsi con un coltello elettrico.\nUn investigatore privato assunto da Mark inizia a seguire Anna, scoprendo che la donna possiede un malandato appartamento in una casa popolare vicino al Muro di Berlino. Con una scusa il detective riesce ad entrare, ma prima di essere ucciso fa una terribile scoperta: nella camera da letto \u00e8 presente una mostruosa creatura tentacolare. L'amante del detective deceduto indaga a sua volta, risalendo quindi all'indirizzo dell'appartamento di Anna, venendo ucciso a sua volta.\nAnna continua il suo comportamento irregolare e racconta a Mark di aver avuto un violento aborto spontaneo, trasudando sangue e presumibilmente sperma, nel sottopasso della metropolitana e ci\u00f2 l'avrebbe condotta ad un esaurimento nervoso: la mostruosa creatura \u00e8 stata creata presumibilmente allo stesso modo per partenogenesi. Infine afferma che l'aborto ha coinvolto due gemelle, di cui una sarebbe morta (da lei chiamata \"Fede\") e che una delle due (da lei chiamata \"Possibilit\u00e0\") sia sopravvissuta. Heinrich visita Anna nel secondo appartamento e scopre dell'esistenza della creatura e parti umane smembrate nel frigorifero; Anna lo accoltella alla spalla ma l'uomo riesce a sopravvivere, fuggendo in un bar.\nMark, che aveva suggerito Heinrich a recarsi all'appartamento, si reca nell'appartamento di Anna e scopre i corpi smembrati nel frigorifero, ma la creatura sembra scomparsa. Dopodich\u00e9 Mark incontra Heinrich al bar, ove lo uccide e ricrea una scena da morte accidentale. Quindi ritorna all'appartamento di Anna e lo fa incendiare. Rincasato, trova l'amica-nemica Margie moribonda nell'ascensore con la gola tagliata, e la lascia morire in casa, dove trova Anna, con la quale ha un rapporto sessuale, entrambi ormai fuori controllo. La madre di Heinrich telefona a Mark chiedendo di suo figlio e quando Mark si reca da lei per incontrarla, l'anziana signora si suicida avvelenandosi.\nIl giorno successivo, mentre Mark vaga per la strada, incontra i suoi ex colleghi di lavoro. Si comporta stranamente e risulta essere evasivo per ogni domanda. Torna nell'appartamento di Margie per trovarlo circondato dalla polizia e dai suoi ex datori di lavoro. Grazie all'aiuto di un tassista, Mark inscena un diversivo, permettendo ad Anna di fuggire via nella sua auto, che si trovava nel vialetto della casa circondata. Durante la sparatoria, Mark viene colpito alla spalla, ma riesce comunque a fuggire con la moto di Heinrich, per poi scappare in un vecchio edificio, dove viene inseguito da Anna, dalla polizia e dai suoi colleghi di lavoro. Anna raggiunge Mark in cima alle scale e rivela che la creatura \u00e8 ormai completata: si tratta di un vero e proprio \"doppelg\u00e4nger\" di Mark, un suo identico sosia ma con gli occhi verdi, similmente ad Helen. Il Mark originale alza la pistola per sparare al doppio ma viene colpito insieme ad Anna da una raffica di proiettili sparati dalla polizia. Il sosia rimane inspiegabilmente illeso. Insanguinata e morente, Anna giace a terra accanto a Mark e usa la sua pistola per spararsi. Con le ultime forze in corpo Mark decide di gettarsi dalla tromba delle scale. Intanto il \"doppelg\u00e4nger\" riesce a fuggire attraverso il tetto.\nPi\u00f9 tardi, Helen, che sta badando come babysitter a Bob, sente il campanello suonare. Bob la implora di non aprire la porta e fugge nel bagno dove si getta nella vasca, galleggiando a morto. Helen lo ignora e si dirige verso la porta di vetro smerigliato da cui si intravede la sagoma del \"doppelg\u00e4nger\". Poco prima che la donna giunga alla porta, dall'esterno si inizia a sentire il suono di sirene, aerei ed esplosioni che preannuncerebbero l'inizio di una terza guerra mondiale da parte dell'Unione Sovietica.\nCensura e divieti.\nSin dall'uscita, il film ha ottenuto il divieto di visione ai minori di 18 anni, in diversi paesi quali Spagna, Nuova Zelanda, Corea del Sud, Svezia e Gran Bretagna. Una particolare curiosit\u00e0 riguarda la Germania: nonostante sia stato girato a Berlino e coprodotto da una compagnia tedesca, Possession non \u00e8 mai stato distribuito in nessuna delle due Germanie, presumibilmente perch\u00e9 conteneva riprese fatte al controverso muro di Berlino.\nEccezion fatta per la Francia (il film \u00e8 stato prodotto dalla Gaumont con la collaborazione di una casa di produzione tedesca), in quasi tutte le nazioni in cui \u00e8 stata distribuita, la pellicola ha subito diversi tagli dalla censura: esistono infatti versioni della durata di 80 minuti (edizione circolata tra gli altri in Italia e negli Usa una versione completamente rimontata e rimusicata con alcuni dialoghi cambiati per dare coerenza alla storia, in questa versione pi\u00f9 improntata sulla possessione demoniaca), 97 minuti e 118 minuti. La versione originale ed integrale \u00e8 di 123 minuti (In base all'edizione in Blu-Ray approvata dal regista e pubblicata nel 2013 in Inghilterra).\nCritica.\nCon questo film il regista tenta di analizzare l'eterno conflitto tra bene e male e la crisi dell'uomo moderno narrando le vicende (dalla nascita alla fine del loro rapporto) di una coppia di coniugi; \u017bu\u0142awski mette in scena queste tematiche ricorrendo in tutto e per tutto al suo universo cinematografico, fatto di dialoghi astrusi, personaggi grotteschi che appaiono e scompaiono o che addirittura si sdoppiano, scene condite da sfoghi di violenza raccapriccianti, atmosfere lugubri e spettrali. Tutti questi elementi vengono portati all'estremo del loro significato, dando vita a un film di difficile catalogazione, in quanto condensa in s\u00e9 un gran numero di generi e sottogeneri: dall'orrore al dramma psicologico (evidenti, nei litigi familiari, le influenze del bergmaniano \"Scene da un matrimonio\"), dal grottesco al surreale (l'incredibile ed apocalittico finale), dal thriller allo splatter. Il tutto forma un film nichilista e visionario di difficile, se non impossibile comprensione, per\u00f2 capace di trasportare lo spettatore in un mondo popolato da incubi ed esseri mostruosi, attraverso un viaggio allucinante ed onirico che rimane impresso, sia nel bene che nel male."}
{"id": "2234262", "revid": "599", "url": "https://it.wikipedia.org/wiki?curid=2234262", "title": "Michele Angelo Besso", "text": ""}
{"id": "2234263", "revid": "767487", "url": "https://it.wikipedia.org/wiki?curid=2234263", "title": "Diva (film)", "text": "Diva \u00e8 un film del 1981 diretto da Jean-Jacques Beineix. Il film \u00e8 stato tratto dal romanzo omonimo di Daniel Odier."}
{"id": "2234271", "revid": "486946", "url": "https://it.wikipedia.org/wiki?curid=2234271", "title": "Disordine alimentare", "text": ""}
{"id": "2234273", "revid": "599", "url": "https://it.wikipedia.org/wiki?curid=2234273", "title": "Heinrich Pestalozzi", "text": ""}
{"id": "2234292", "revid": "22154354", "url": "https://it.wikipedia.org/wiki?curid=2234292", "title": "Matuta", "text": ""}
{"id": "2234295", "revid": "22154377", "url": "https://it.wikipedia.org/wiki?curid=2234295", "title": "Architettura ecologica", "text": ""}
{"id": "2234297", "revid": "767487", "url": "https://it.wikipedia.org/wiki?curid=2234297", "title": "Parade (Prince)", "text": "Parade: Music from the Motion Picture \"Under the Cherry Moon\", colonna sonora del film \"Under the Cherry Moon\", \u00e8 il quarto album in studio del gruppo musicale statunitense Prince &amp; The Revolution, pubblicato il 31 marzo 1986.\nDescrizione.\nPrince inizi\u00f2 a lavorare sull'album gi\u00e0 nell'aprile del 1985, ovvero quando era ancora in corso il tour di Purple Rain e stava per uscire Around the World in a Day. L'artista assunse qui una dimensione pi\u00f9 europea (al tempo Prince soggiornava spesso in Francia) e volle inoltre, dare un arrangiamento orchestrale a diversi pezzi per renderli pi\u00f9 consoni al film di cui erano la colonna sonora. Per questo ricorse alla collaborazione di Clare Fischer.\nCuriosamente, il pezzo che ebbe maggiore successo, ovvero Kiss, non era previsto nella \"track list\" e vi fu inserito all'ultimo minuto: si trattava di un brano che Prince aveva scritto e inciso solo come Demo con voce e chitarra e che poi aveva affidata ai \"Mazarati\", la side band del bassista dei Revolution Brownmark. Questi lo avevano trasformato in un pezzo funk che aveva attratto l'attenzione dell'artista di Minneapolis che lo riprese sovraincidendo la sua voce, la parte di chitarra, eliminando il basso e mantenendo i cori dei \"Mazarati\".\nL'album \u00e8 l'ultimo in cui Prince registr\u00f2 con i The Revolution. Alla fine del tour, la band fu sciolta e solo alcuni elementi (Dr Fink, Eric Leeds, Atlanta Bliss, Miko Weaver) collaborarono per i lavori successivi.\nTracce.\nTutte le tracce sono composte e arrangiate da Prince, eccetto dove indicato."}
{"id": "2234298", "revid": "22154396", "url": "https://it.wikipedia.org/wiki?curid=2234298", "title": "Vincoli olonomi", "text": ""}
{"id": "2234302", "revid": "125468241", "url": "https://it.wikipedia.org/wiki?curid=2234302", "title": "Angelo Epaminonda", "text": "Biografia.\nInizi.\nNato a Catania il 28 aprile del 1945, ancora bambino si trasferisce con la famiglia a Cesano Maderno, in Brianza, dove il padre, di professione scalpellino, tenta di sfuggire ai numerosi debiti di gioco accumulati. Minorenne, mette incinta una ragazza di origine veneta e, pertanto, si trova costretto a sposarla. Cambia spesso lavoro perch\u00e9 non riesce ad accettare le gerarchie e con lo stipendio da dipendente non pu\u00f2 mantenere i suoi crescenti vizi: le donne, le carte e la cocaina. In seguito, il suo secondo figlio muore di polmonite a pochi mesi di vita. Il rapporto con la moglie si deteriora sempre di pi\u00f9, per i suoi tradimenti, le sue lunghe assenze da casa e la scarsa voglia di lavorare e condurre una vita familiare.\nL'ascesa al crimine.\nInizia a frequentare alcuni locali e night del centro di Milano, frequentati allo stesso tempo dalla Milano \"Bene\" e dalla \"Mala\". Inizia a compiere piccole truffe e alcune rapine in banca finch\u00e9 entra nel giro del potente boss della Milano dell'epoca, Francis Turatello, allora re indiscusso delle bische clandestine, che gli affida la gestione di alcune di esse e lo introduce ai vertici della malavita locale. L'esordio in affari fu segnato dall'apertura della bisca di via Cellini, che Epaminonda gestiva insieme con il clan catanese dei fratelli Mirabella, detti \"Cipudda\" (\"cipolla\" in dialetto siciliano), destinati a diventare i suoi pi\u00f9 accesi rivali.\nTra gli anni settanta e ottanta a Milano si contavano in media 150 omicidi all'anno. Proprio in quel sanguinoso contesto Epaminonda era alla testa di un gruppo di fuoco composto da malviventi catanesi (i fratelli Jimmy e Nuccio Miano, Salvatore Paladino, Angelo Fazio detto \u201cil Pazzo\u201d, Demetrio Latella, Illuminato Asero e altri) definiti gli \"Indiani\" e prese il posto di Turatello (finito nel frattempo in carcere), divenendo il nuovo referente lombardo della mafia catanese. Per lanciare un segnale al suo vecchio capo, Epaminonda fece uccidere l'avvocato Francesco Calafiori, storico difensore di Turatello, e intraprese una sanguinosa guerra contro i Mirabella per raccogliere l'eredit\u00e0 del boss: nell'inverno 1979 avvenne la celebre strage di Via Moncucco, al ristorante \"La strega\", in cui finirono uccisi il boss pugliese Antonio Prudente (legato a Turatello) e altre sette persone presenti nel locale e il 23 novembre 1980 gli \"Indiani\" spararono con pistole e mitra contro un bar in piazzale Cuoco frequentato dai picciotti del clan Mirabella, che inseguirono per alcuni chilometri gli assalitori, sparando all'impazzata nel traffico della citt\u00e0. Il 18 novembre 1981 gli \"Indiani\", per vendicare una rapina subita ad una loro bisca, si resero responsabili della strage di via delle Rose, nel quartiere Lorenteggio, uccidendo a colpi di mitra tre spacciatori e un ignaro benzinaio che si trovava l\u00ec per caso.\nArrestato la prima volta nel 1980 per il sequestro dell'industriale Carlo Lavezzani (avvenuto nel 1978) ma assolto per insufficienza di prove, Epaminonda si diede alla latitanza perch\u00e9 le sue bische vennero smantellate dalle retate sempre pi\u00f9 frequenti della polizia: per reggere la situazione, si butt\u00f2 nel pi\u00f9 lucroso commercio di cocaina in societ\u00e0 con il camorrista Nunzio Guida, arrivando a venderne 25-30 chili ogni mese, e decise di estendere il suo controllo sulle redditizie bische della Riviera romagnola, tra Imola e Riccione. Le prende tutte, sottomette i gestori e ne uccide due, il primo perch\u00e9 non voleva sottostare alle regole imposte e l'altro per dare una dimostrazione ad un altro gruppo di mafiosi. Si chiamavano Calogero Lombardo e Arcangelo Romano, uccisi nel 1983 e nel 1984, uno a San Giuliano Mare (sui gradini del Blue Bar) , l'altro a Igea Marina (dove fu prelevato con un inganno da un bar di Igea e ucciso e seppellito vicino ad un fiume e un ponte in localit\u00e0 Faetano) .\nL'arresto e il pentimento.\nIl 28 settembre 1984, la Polizia di Torino arrest\u00f2 il catanese Salvatore Parisi, importante membro della banda Epaminonda, mentre stava compiendo un omicidio; Parisi decise subito di collaborare con la giustizia e rivel\u00f2 l'ubicazione del nascondiglio milanese di Epaminonda: gli uomini del capo della Squadra Mobile Pietro Sassi riuscirono ad entrare nell'appartamento senza esplodere un colpo di pistola, pronunciando soltanto una parola d'ordine in dialetto catanese che Parisi aveva suggerito. Ai poliziotti che lo arrestarono Epaminonda fece i complimenti perch\u00e9 erano riusciti a scoprire la sua parola d'ordine e a pronunciarla correttamente in dialetto. Nel covo, i poliziotti trovarono nascosti dieci chili di cocaina.\nDopo l'arresto, Epaminonda divenne il primo pentito di mafia a Milano. Infatti decise di confessare al magistrato milanese Francesco Di Maggio di aver ordinato o di essere stato complice di 17 omicidi, ricostruendone un totale di 44. Ha ammesso di aver gestito imponenti traffici di cocaina, in aggiunta al controllo del gioco d'azzardo e di alcuni casin\u00f2, ma ha sostenuto di non aver mai fatto vendere un solo grammo di eroina. Le sue rivelazioni hanno consentito ai magistrati milanesi di emettere 179 mandati di cattura, eseguiti nel corso di un maxi-\"blitz\" portato a termine dalla polizia il 19 febbraio 1985; fra i destinatari \"eccellenti\" degli ordini di cattura, vi furono il conte milanese Giorgio Borletti, due magistrati e quattro poliziotti, accusati da Epaminonda di essere nel suo libro-paga.\nIl processo alla banda Epaminonda (il cosiddetto \"clan dei catanesi\"), che fu il primo maxiprocesso a Milano, si apr\u00ec il 23 febbraio 1987 e venne celebrato nell'aula-bunker adiacente al carcere di San Vittore a causa dell'alto numero degli imputati (193 poi ridotti a 122): i capi d'imputazione comprendevano i reati di associazione a delinquere, associazione mafiosa, omicidio, rapina, corruzione, estorsione, gioco d'azzardo e traffico di stupefacenti. Il 10 giugno 1987 l'aula-bunker di San Vittore fu addirittura teatro di una sparatoria: uno degli imputati, Nuccio Miano, spar\u00f2 contro i suoi co-imputati Antonino Faro e Antonino Marano (i cosiddetti \"boia delle carceri\") ma riusc\u00ec a ferire soltanto due carabinieri intervenuti nella colluttazione. L'8 febbraio 1988 il processo si concluse con ottantasei condanne (di cui cinquanta all'ergastolo) e quattordici assoluzioni; i giudici, pur certificando il suo importante contributo alle inchieste antimafia, inflissero ad Epaminonda trent'anni di carcere, confermati sia in appello che in Cassazione. Una condanna che Epaminonda scont\u00f2 quasi totalmente fuori dal carcere grazie alle normativa sui pentiti.\nNel 1985 Epaminonda venne accusato da un altro collaboratore di giustizia, Salvatore Maltese, di essere il mandante del brutale omicidio di Francis Turatello, massacrato in carcere il 17 agosto del 1981, ma neg\u00f2 sempre con sdegno questa accusa ed infatti venne assolto dalla Corte d'assise di Nuoro.\nNel 2007 Epaminonda \u00e8 tornato in libert\u00e0 cambiando per ragioni di sicurezza i propri dati anagrafici. Si \u00e8 allora trasferito in una localit\u00e0 segreta assieme alla sua famiglia.\n\u00c8 morto nell'aprile 2016 all'et\u00e0 di 71 anni, ma la notizia \u00e8 trapelata solo nel dicembre successivo.\nCuriosit\u00e0.\nNel suo libro autobiografico \"Io, il Tebano\", scritto nel 1991 insieme ai giornalisti Antonio Carlucci e Gian Paolo Rossetti, Epaminonda racconta del rapporto con alcuni personaggi dello spettacolo ai quali vendeva cocaina, come Walter Chiari e Franco Califano. Racconta inoltre di quando fu visitato e operato dall'oncologo Umberto Veronesi e quando Turatello offr\u00ec rifugio al latitante sardo Graziano Mesina, che partecip\u00f2 con lui ad una rapina.\nNella cultura di massa.\nAl libro autobiografico \"Io, il Tebano\" \u00e8 liberamente ispirato il film \"Altri uomini\" (1997), diretto da Claudio Bonivento e interpretato da Claudio Amendola, in cui per\u00f2 i nomi dei personaggi reali sono stati cambiati per esigenze narrative."}
{"id": "2234314", "revid": "2214355", "url": "https://it.wikipedia.org/wiki?curid=2234314", "title": "Chiesa di Santa Maria Giuseppa Rossello", "text": "La chiesa di Santa Maria Giuseppa Rossello \u00e8 un moderno edificio religioso che sorge nel quartiere della Villetta a Savona, nelle vicinanze del seminario vescovile.\nCaratteristiche.\nLa chiesa fu progettata nel 1958 da Giovanni Romano e Cesare Fera per venire incontro alle esigenze della crescente popolazione del quartiere residenziale della Villetta, in forte espansione urbanistica. L'edificio ha una struttura semplice, ma molto luminosa e accogliente. Si tratta di un unico vano di forma rettangolare nel cui presbiterio si staglia una semplice mensa in pietra con un crocifisso sulla parete di fondo. Il campanile \u00e8 addossato al lato destro e nella base si trova il battistero. Alle spalle della chiesa scorre l'antica strada di collegamento tra Savona e l'entroterra da cui si raggiunge in pochi minuti la certosa di Loreto. Sull'altro lato della via, un muro in pietra nasconde alla vista gli orti del vicino convento dei Cappuccini."}
{"id": "2234315", "revid": "287204", "url": "https://it.wikipedia.org/wiki?curid=2234315", "title": "Lapu-Lapu (Cebu)", "text": "Lapu-Lapu \u00e8 una citt\u00e0 indipendente altamente urbanizzata (HUC) delle Filippine, geograficamente situata nella provincia di Cebu, nella regione del Visayas Centrale.\nLa citt\u00e0 fa parte dell'area metropolitana di Cebu.\nLapu-Lapu \u00e8 formata da 30 baranggay:"}
{"id": "2234316", "revid": "1272592", "url": "https://it.wikipedia.org/wiki?curid=2234316", "title": "Dieter Rampl", "text": "Laureato inizialmente nel 1968 in \"Bankkaufmann\", prosegu\u00ec gli studi in amministrazione degli affari durante i primi anni di lavoro. Dopo aver lavorato in commercio estero e \"corporate banking\" a Ginevra, Monaco e New York, divent\u00f2 nel 1983 direttore per il nord America di Banca BHF.\nNel 1994 torn\u00f2 ad essere a capo del \"corporate banking\" e nel 1995 entr\u00f2 nel consiglio di amministrazione. Dopo la fusione con la Bayerische Hypo- und Vereinsbank Aktiengesellschaft nel 1998 divent\u00f2 Direttore del settore \"corporate\".\nFra l'inizio del 2003 e la fine del 2005, fu portavoce del consiglio di amministrazione della Bayerische Hypo- und Vereinsbank Aktiengesellschaft. Nel maggio 2005 ricevette la richiesta di fusione con il gruppo italiano Unicredit.\nDal 2006 al 2012 \u00e8 stato presidente del gruppo Unicredit.\nAd oggi \u00e8 presidente del consiglio di supervisione della borsa valori di Monaco. Dal 21 al 30 settembre 2010 \u00e8 stato amministratore delegato ad interim del gruppo Unicredit, in seguito alle dimissioni del precedente AD Alessandro Profumo e fino alla nomina del suo successore Federico Ghizzoni."}
{"id": "2234321", "revid": "253269", "url": "https://it.wikipedia.org/wiki?curid=2234321", "title": "Julia Swayne Gordon", "text": "Ha partecipato a circa 230 film tra il 1908 e il 1933.\nBiografia.\nNata Columbus, nell'Ohio, fu la protagonista della prima versione cinematografica della leggenda di Lady Godiva nel 1911 in \"Lady Godiva\". Debutt\u00f2 nel 1908, con un film della Vitagraph, nel ruolo di Desdemona in \"Othello\", versione della tragedia di Shakespeare, firmata da William V. Ranous. All'inizio della sua carriera, fu diretta pi\u00f9 di una volta da James Stuart Blackton, uno dei pionieri del cinema.\nApparve in numerosissimi film muti, ricordata ancora oggi soprattutto per il suo ruolo in \"Ali\" del 1927, dove interpreta la madre di uno dei protagonisti: una interpretazione commovente e intensa, che emoziona lo spettatore nel momento in cui saluta il figlio che parte per andare a combattere in Francia.\nJulia Swayne Gordon \u00e8 morta a Los Angeles nel 1933, all'et\u00e0 di 55 anni."}
{"id": "2234323", "revid": "767487", "url": "https://it.wikipedia.org/wiki?curid=2234323", "title": "Arvid Andersen", "text": "Carriera.\nDi origini norvegesi, cominci\u00f2 ben presto a suonare e nel 1964 lo si trova insieme al chitarrista Ritchie Blackmore nel complesso di supporto di Neil Christian, \"The Crusader\".&lt;br&gt;. Andersen si trova nel cuore della Londra musicale nei momenti in cui avviene una svolta epocale del Rock: 1960/1965: frequenta in particolare gli Yardbirds ed \u00e8 stato compagno di camera di Jimmy Page.\nSuccessivamente \u00e8 ancora al fianco di Blackmore nella primavera del 1965 con Screamin Lord Sutch &amp; The Savages, e dal dicembre di quello stesso anno al gennaio successivo in una formazione chiamata \"The Three Muskeeters\", per una serie di date allo Star Club in Germania. In aprile ritrova Blackmore di nuovo nei Crusaders di Neil Christian e ci rimane fino a settembre, momento in cui viene contattato da Riki Maiocchi e invitato ad entrare nella formazione dei neonati The Trip, insieme a Ian Broad, Blackmore e al chitarrista William Gray. Il nome della band [The Trip] si deve proprio a Arvid \"Wegg\" Andersen riferito all'avventura in Italia che il complesso si aggiungeva ad intraprendere. &lt;br&gt;\nTrasferitosi in Italia nel 1966, rimarr\u00e0 con The Trip fino al 1974, a seguito della forzata interruzione dovuta ad un grave incidente in cui si frattur\u00f2 due vertebre. L'incidente di fatto port\u00f2 allo scioglimento della band. Durante la convalescenza dall'incidente, vivendo ad Alassio, lavor\u00f2 come DJ al Boccaccio Club di Alassio nel 1975. Abbandonata la musica a causa dei lancinanti dolori dovuti ai postumi della frattura, lavor\u00f2 per una compagnia di logistica, vivendo per lunghi periodi in Egitto. Nel tempo la Svizzera divenne sua residenza. Fece in tempo a partecipare ad una applauditissima rentr\u00e9e con Joe Vescovi e Furio Chirico nel Prog Festival 2010 e ad una tourn\u00e9e in Giappone nel 2011 prima della morte, avvenuta il 31 marzo 2012. (Nota:Fonte di questa voce \u00e8 l'estensore di parte del testo, in quanto \u00e8 stato testimone diretto degli avvenimenti dal 1970 al 1974. La parte inerente alla carriera inglese \u00e8 stata raccontata dallo stesso Andersen in molte occasioni pubbliche.)"}
{"id": "2234324", "revid": "188323", "url": "https://it.wikipedia.org/wiki?curid=2234324", "title": "Rapporto (ciclismo)", "text": ""}
{"id": "2234329", "revid": "339392", "url": "https://it.wikipedia.org/wiki?curid=2234329", "title": "Sondino nasogastrico", "text": ""}
{"id": "2234330", "revid": "7336", "url": "https://it.wikipedia.org/wiki?curid=2234330", "title": "Trattamento medico", "text": ""}
{"id": "2234334", "revid": "92269010", "url": "https://it.wikipedia.org/wiki?curid=2234334", "title": "Morsiano", "text": ""}
{"id": "2234337", "revid": "97889967", "url": "https://it.wikipedia.org/wiki?curid=2234337", "title": "Rincorsa", "text": "Con il termine rincorsa si indica l'azione iniziale di numerosi atti sportivi.\nCaratteristiche.\nElementi che caratterizzano la rincorsa sono lo scatto, la velocit\u00e0 e la potenza, con effetti diversi a seconda della disciplina agonistica di riferimento.\nEsempi si ritrovano nelle gare di salto in alto, salto in lungo, salto con l'asta, salto triplo e lancio del giavellotto, di forma modulata; nel lancio del disco, lancio del martello e getto del peso la rincorsa diventa la rotazione necessaria al lancio.\nSi pu\u00f2 effettiuare la rincorsa soltanto in aree determinate dalla competizione specifica."}
{"id": "2234339", "revid": "228587", "url": "https://it.wikipedia.org/wiki?curid=2234339", "title": "Billy Gray", "text": "Biografia.\nInizi\u00f2 la sua attivit\u00e0 in piccole formazioni di Kilmarnock, in Scozia, sua citt\u00e0 natale; il successo arriv\u00f2 nel 1965 con il gruppo The Anteeeks, col quale incise un singolo nella primavera del 1966 e inizi\u00f2 a girare per tutta la Gran Bretagna.\nNell'estate dello stesso anno abbandon\u00f2 il gruppo e si trasfer\u00ec a Londra, dove entr\u00f2 nel giro dei musicisti blues della capitale; conobbe Eric Clapton e collabor\u00f2 con The Buzz ad un singolo di David Bowie, quindi fu ingaggiato da Riki Maiocchi nel gruppo dei The Trip e si trasfer\u00ec in Italia nel settembre del 1966.\nCon i Trip rimase fino all'inizio del 1972 dopo aver inciso due LP; in seguito dar\u00e0 alle stampe un lavoro solista dal sapore molto rock-blues dal titolo \"Feeling Gray?\".\nBilly Gray mor\u00ec per malattia nel 1984.\nCollegamenti esterni.\nLa pagina dei Trip su Italianprog"}
{"id": "2234340", "revid": "1543377", "url": "https://it.wikipedia.org/wiki?curid=2234340", "title": "Giro automobilistico d'Italia", "text": "Il Giro automobilistico d'Italia \u00e8 una corsa automobilistica la cui prima edizione si disput\u00f2 nel 1901 (partenza da Torino), con il nome di \"Giro d'Italia in Automobile\".\nStoria.\nLa prima edizione.\nLa prima manifestazione di questo genere, il \"Giro d'Italia in Automobile\", venne organizzata dall'Automobile Club di Torino in collaborazione con il \"Corriere della Sera\"; i chilometri da percorrere furono circa 1.650, pari a 1.000 miglia. Dopo Torino la corsa attraversava Genova, La Spezia, Firenze, Siena, Roma, Terni, Perugia, Fano, Rimini, Cesena, Bologna, Padova, Vicenza e Verona, per raggiungere il traguardo a Milano.\nSuddivisi in due categorie, gli iscritti totali furono 72, dei quali 63 appartenenti alla 1\u00aa categoria, con partenza da Torino, e 9 della 2\u00aa categoria, con partenza da Firenze. Tra i partecipanti: Roberto Biscaretti, Cesare Goria Gatti, Giovanni Agnelli, Emanuele Bricherasio e Carlo Biscaretti.\nL'inizio delle operazioni di registrazione era fissato per le ore 6,30 del 27 aprile 1901 al Parco del Valentino e, un'ora dopo, la partenza. In quel giorno, per\u00f2, le condizioni atmosferiche erano pessime e la pioggia torrenziale determin\u00f2 la defezione di oltre met\u00e0 dei concorrenti. Partirono 32 vetture di cui nove Fiat, quattro Panhard, quattro Peugeot, tre Renault, due Rosselli e due Mors. Erano presenti con una sola vettura i marchi Benz, Ceirano, Delahaye, Marchand, Daimler, De Dion, Isotta Fraschini e Darracq.\nL'impresa aveva principalmente lo scopo di propagandare l'automobile e invogliare i pochi italiani che potevano permettersela ad acquistarla e servirsene. Vi fu anche un interessamento militare, dato che il Ministero della Guerra invi\u00f2 i capitani Orsi e Onnis, trasportati sulla Peugeot Type 31 di un concorrente romano, per osservare le potenzialit\u00e0 del nuovo mezzo di locomozione e trasporto.\nAl corteo delle vetture, la folla tributava accoglienze festanti con musiche e fiori. Vi fu un grave incidente ad Altedo, nei pressi di Bologna, nel quale perse la vita una ragazza quindicenne, tale Armida Montanari, travolta dall'automobile di uno dei concorrenti che, quale risarcimento, sbors\u00f2 1.000 lire alla famiglia della ragazzina e 500 lire ai poveri della parrocchia. Anche gli altri concorrenti si tassarono per raccogliere la somma di 2.000 lire, sufficiente alla costruzione di un asilo infantile.\nL'episodio pi\u00f9 gentile \u00e8 segnalato a Scansano, in provincia di Grosseto, dove il sindaco dona un agnellino vivo agli automobilisti, perch\u00e9 lo portino in dono alla \"citt\u00e0 del Duomo\". Il traguardo venne raggiunto l'11 maggio. Dei 72 iscritti, ne erano partiti effettivamente 32 e ne arrivarono 30.\nLa Coppa d'Oro.\nNel 1906 l'Automobile Club di Milano organizz\u00f2 una competizione di 4000 kilometri tra Milano e Napoli per testare la resistenza delle auto. La corsa era denominata \"Coppa d'Oro\", ma fu anche definita \"Circuito Italiano di Resistenza\". La gara part\u00ec il 14 maggio e termin\u00f2 il 24 dello stesso mese. Ad aggiudicarsi la vittoria fu Vincenzo Lancia su Fiat 24 HP. La FIAT fu l'unica squadra ad arrivare alla fine completa: nessuno dei suoi equipaggi si ritir\u00f2.\nIl primo \"Giro automobilistico d'Italia\".\nLa denominazione di \"Giro automobilistico d'Italia\" apparve all'inizio del 1934 quando ne venne pubblicizzata la prima edizione organizzata dal RACI (Reale Automobile Club d'Italia); poco prima della sua effettiva effettuazione, nel maggio dello stesso anno, la sua denominazione venne modificata in \"Coppa d'Oro del Littorio\". La gara si concluse il 2 giugno del 1934 con la vittoria di Carlo Pintacuda-Mario Nardilli alla guida di una Lancia Astura.\nNuovamente nel 1954 venne utilizzato il termine di \"Giro Automobilistico d'Italia\", anche in questo caso definito come prima edizione della corsa, per una competizione organizzata dalla \u00abGazzetta dello Sport\u00bb e valida per il trofeo Alberto Bonacossa. La classifica finale della gara disputatasi dal 27 settembre al 6 ottobre vide la vittoria di una Alfa Romeo 1900 condotta da Luigi Taramazzo-Gerino Gerini.\nLa rinascita degli anni 1970.\nNel 1973, un nuovo \"Giro automobilistico d'Italia\" fu organizzato dall'Automobile Club di Torino, ispirandosi alla corsa originale. Era una delle competizioni a quattro ruote pi\u00f9 complete allora esistenti, poich\u00e9 includeva prove di regolarit\u00e0 su strade aperte al traffico, prove di velocit\u00e0 su strade chiuse al traffico, prove di rally e di velocit\u00e0 in circuito. Ad esso hanno partecipato, nel corso delle varie edizioni, numerosi piloti di Formula 1 e degli sterrati, tra cui Gilles Villeneuve, Riccardo Patrese, Michele Alboreto, Clay Regazzoni, Jody Scheckter, Arturo Merzario, Sandro Munari, Markku Al\u00e9n, Miki Biasion, Walter R\u00f6hrl e Dario Cerrato. In questa veste, il Giro verr\u00e0 disputato annualmente fino al 1980.\nTentativi successivi.\nDopo l'epoca d'oro degli anni 1970, il Giro visse due appendici nel 1988 e 1989, conquistato in entrambe le occasioni da un'Alfa Romeo 75. Dopo una pausa ventennale, una nuova edizione della competizione venne messa in piedi nel 2011, vinta da una Porsche Cayman; a ci\u00f2 non \u00e8 tuttavia seguita una rinascita del Giro d'Italia in auto e, a causa di successivi problemi organizzativi e logistici, la corsa del 2011 \u00e8 rimasta un episodio isolato."}
{"id": "2234345", "revid": "110157", "url": "https://it.wikipedia.org/wiki?curid=2234345", "title": "Esapolis", "text": "Esapolis \u00e8 un insettario ubicato a Padova, realizzato da una collaborazione tra la Provincia di Padova e Butterfly Arc, un'iniziativa privata. Occupando un'area di 2500 m2, \u00e8 la struttura espositiva pi\u00f9 grande d'Italia dedicata a questo tipo di animali.\nDescrizione.\nIl museo si trova all'interno di un edificio risalente agli inizi del 1900, che gi\u00e0 ospitava la pi\u00f9 importante stazione bacologica nazionale (tuttora attiva); il museo ospita anche varie collezioni d'insetti e diversi animali vivi, principalmente artropodi ma non solo, e conduce anche alcuni laboratori didattici."}
{"id": "2234351", "revid": "343261", "url": "https://it.wikipedia.org/wiki?curid=2234351", "title": "Susine", "text": ""}
{"id": "2234352", "revid": "782150", "url": "https://it.wikipedia.org/wiki?curid=2234352", "title": "Diastema", "text": "Con il termine diastema (pronuncia: \"diast\u00e8ma\"), parola che deriva dal greco, che significa \"intervallo\" si intende la distanza che esiste fra due denti vicini. Si riscontra soprattutto tra i due incisivi centrali superiori."}
{"id": "2234353", "revid": "767487", "url": "https://it.wikipedia.org/wiki?curid=2234353", "title": "Bogo", "text": "Bogo \u00e8 una municipalit\u00e0 di Prima classe delle Filippine, situata nella Provincia di Cebu, nella Regione del Visayas Centrale.\nIl \"Republic Act\" N. 9390 aveva concesso a Bogo lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Bogo.\nBogo \u00e8 formata da 29 baranggay:"}
{"id": "2234357", "revid": "6923", "url": "https://it.wikipedia.org/wiki?curid=2234357", "title": "Baileya multiradiata", "text": "Baileya multiradiata \u00e8 una specie della famiglia delle Asteraceae nativa del nord America occidentale, diffusa nei deserti del sudovest degli Stati Uniti e del Messico settentrionale."}
{"id": "2234364", "revid": "599013", "url": "https://it.wikipedia.org/wiki?curid=2234364", "title": "Roanoke", "text": ""}
{"id": "2234368", "revid": "149485", "url": "https://it.wikipedia.org/wiki?curid=2234368", "title": "Trattato di Roma (1941)", "text": "Il trattato di Roma fu firmato il 18 maggio 1941 tra l'Italia ed il neo costituito Stato Indipendente di Croazia per la fissazione dei confini tra i due Stati e conferm\u00f2 la spartizione della Slovenia tra l'Italia e la Germania e l'appartenenza politica all'Italia della Dalmazia.\nL'attacco alla Jugoslavia.\nIl 6 aprile del 1941 l'Italia e la Germania attaccarono la Jugoslavia, allo scopo di reprimere il colpo di Stato che il 25 marzo precedente aveva consegnato il potere ad una giunta militare filo-inglese e filo-sovietica. Tuttavia, gi\u00e0 nel gennaio del 1940, erano iniziati colloqui tra il ministro degli esteri italiano, Galeazzo Ciano e Ante Paveli\u0107, capo del movimento indipendentista croato per progettare piani di insurrezione che legittimassero un intervento italiano. Infatti, il 10 aprile 1941, mentre era ancora in corso l'attacco italo\u2013tedesco, Paveli\u0107 proclam\u00f2 lo Stato Indipendente di Croazia e se ne pose alla guida.\nIl 17 aprile 1941, il comando militare jugoslavo firm\u00f2 la resa incondizionata che sarebbe entrata in vigore il giorno dopo. Tuttavia alcune frange monarchico-nazionaliste di etnia serba dell'esercito jugoslavo e, soprattutto, i partigiani comunisti guidati da Josip Broz Tito, di etnia croata, proseguirono la resistenza nelle zone montuose del paese.\nLe potenze dell'Asse procedettero senza indugio alla demarcazione territoriale per stabilire il nuovo assetto dei Balcani. Il confine della Dalmazia divenne uno degli argomenti principali che i ministri degli esteri tedesco e italiano, Joachim von Ribbentrop e Galeazzo Ciano, affrontarono nei colloqui di Vienna del 21 e 22 aprile.\nDopo qualche tentennamento da parte di von Ribbentrop - che era favorevole alla cessione della maggior parte della Dalmazia alla Croazia - l'Italia fu lasciata libera di condurre trattative dirette con il governo croato, presieduto da Paveli\u0107.\nNel corso di una serie di incontri e trattative, si giunse alla stipula del trattato di Roma, il 18 maggio 1941. L'Italia, oltre ad alcuni territori della Slovenia, acquisiva la Dalmazia settentrionale con la citt\u00e0 di Spalato, le Bocche di Cattaro e la maggior parte delle isole. Alla Croazia restavano la Dalmazia meridionale con Ragusa e le isole di Pago, Brazza e Lesina.\nNullit\u00e0 del trattato.\nLa Seconda guerra mondiale segn\u00f2 un profondo mutamento nel diritto internazionale in tema di mutamento dei confini. Se prima del conflitto era da sempre applicato il principio secondo cui in seguito alla \"debellatio\" di uno Stato, ossia la sua totale occupazione, le potenze vincitrici potessero legittimamente spartirsene il territorio, nel corso della guerra le potenze occidentali, in particolare gli Stati Uniti, si fecero portatori del nuovo concetto del divieto dell'uso della forza per ottenere vantaggi territoriali. Manifestazione di questa nuova epoca, che trover\u00e0 poi esplicitazione nella Carta delle Nazioni Unite, fu la creazione dei governi in esilio, e compromesso rispetto al vecchio ordine fu la richiesta di una forma di resistenza sul territorio, onde dimostrare la non completa autorit\u00e0 degli occupanti.\nLa resistenza jugoslava, che si costitu\u00ec in Armata Popolare di liberazione della Jugoslavia comandata dal maresciallo Josip Broz Tito, continu\u00f2 fortemente a combattere i nazi-fascisti (in realt\u00e0 iniziando soltanto nella piena estate del 1941), arrivando nel 1943 a proclamare la ricostituzione della Jugoslavia su basi repubblicane. La conferenza di Parigi, conseguente agli esiti finali della Seconda guerra mondiale, convenne che poteva dunque considerarsi vigente un ininterrotto stato di guerra tra Italia e Jugoslavia iniziato il 6 aprile 1941, e che non si dovesse tener conto degli eventuali accordi sottoscritti dalle potenze dell'Asse col dissolto governo fantoccio della Croazia. Con la sottoscrizione del Trattato di Parigi del 1947, i due Stati provvidero definitivamente a porre fine a tale stato di guerra, dando implicitamente atto della nullit\u00e0 del Trattato di Roma del 18 maggio 1941 in quanto concluso con un'autorit\u00e0, quella ustascia, considerata non legittima."}
{"id": "2234369", "revid": "307923", "url": "https://it.wikipedia.org/wiki?curid=2234369", "title": "Carcar", "text": ""}
{"id": "2234371", "revid": "228587", "url": "https://it.wikipedia.org/wiki?curid=2234371", "title": "Change (Barry White)", "text": "Change \u00e8 il quattordicesimo album del cantante statunitense Barry White, pubblicato nel 1982 dalla Unlimited Gold Records."}
{"id": "2234374", "revid": "767487", "url": "https://it.wikipedia.org/wiki?curid=2234374", "title": "Carcar (Cebu)", "text": "Catcar \u00e8 una municipalit\u00e0 di Prima classe delle Filippine, situata nella Provincia di Cebu, nella Regione del Visayas Centrale.\nIl \"Republic Act\" N. 9436 aveva concesso a Carcar lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Carcar.\nLa citt\u00e0 fa parte dell'area metropolitana di Cebu.\nCarcar \u00e8 formata da 15 baranggay:"}
{"id": "2234376", "revid": "228587", "url": "https://it.wikipedia.org/wiki?curid=2234376", "title": "Dedicated (Barry White)", "text": "Dedicated \u00e8 il quindicesimo album del cantante statunitense Barry White, pubblicato nel 1983 dalla Unlimited Gold Records. Include una cover di \"Love Song\", brano scritto da Lesley Duncan ed interpretato da Elton John nel 1970."}
{"id": "2234378", "revid": "1305772", "url": "https://it.wikipedia.org/wiki?curid=2234378", "title": "Danao (disambigua)", "text": ""}
{"id": "2234380", "revid": "1305772", "url": "https://it.wikipedia.org/wiki?curid=2234380", "title": "Ugo IV del Maine", "text": "Origine.\nFiglio primogenito e unico figlio maschio del conte del Maine, Eriberto I (come risulta dall\"'Actus pontificum Cenomannis\" in cui, il suo prozio, Eriberto \u00abBaco\u00bb del Maine, che governava in suo nome fu costretto a rinchiudersi in un monastero) e della moglie, di cui non si conosce n\u00e9 il nome n\u00e9 la casata.Eriberto I era il figlio secondogenito del conte del Maine, Ugo III (come risulta dal documento n\u00b0 IV del \"Cartulaire des abbayes de Saint-Pierre de la Couture et de Saint-Pierre de Solesmes\", in cui, assieme al padre, Ugo III fa una donazione al capitolo dell'abbazia stessa) e della moglie, di cui non si conosce n\u00e9 il nome n\u00e9 la casata.\nBiografia.\nAlla morte di Eriberto I, nel 1035 circa, gli succedette il figlio, Ugo IV, che data la minor et\u00e0, fu sotto la tutela del prozio, Eriberto \u00abBaco\u00bb del Maine (? - \u2020 ca. 1046), che, secondo l\"'Actus pontificum Cenomannis\", tenne anche la reggenza e che molto probabilmente cercava di mantenere buoni rapporti con il conte d'Angi\u00f2, Folco III Nerra.\nNel 1036, venne eletto vescovo di Le Mans, Gervasio di Ch\u00e2teau-du-Loir, che era un fervente sostenitore dei conti di Blois, per cui il vescovo ed il reggente entrarono in conflitto, ma Eriberto \u00abBaco\u00bb del Maine, non ostante che Gervasio, nel 1036, avesse proclamato la maggior et\u00e0 del conte Ugo IV, continu\u00f2 a reggere il governo della contea.Nel 1044, Gervasio, con l'appoggio del conte d'Angi\u00f2, Goffredo II, detto il Martello, organizz\u00f2 un concilio popolare in cui fu decretata la cacciata del reggente che fu rinchiuso in un monastero.\nIl vescovo Gervaso si mise all'opera per rafforzare i legami tra la contea del Maine e la contea di Blois, cercando di combinare un matrimonio tra Ugo IV e una contessina di Blois, riuscendo a organizzare, nel 1046 (dopo il 14 aprile), il matrimonio tra Ugo IV e Berta di Blois (? - 1084/5), figlia del conte di Blois, di Chartres, di Ch\u00e2teaudun, di Tours, di Provins, di Reims, di Meaux e di Troyes, Oddone II, e della moglie (come risulta dal \"Chronica Albrici Monachi Trium Fontium\"), Ermengarda d'Alvernia ( \u2020 dopo il 1042), che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda); Berta di Blois, dal 1040, era vedova del duca di Bretagna, Alano III. I due matrimoni di Berta trovano conferma nell\"'Ex Chronico Ruyensis C\u0153nobii\", quando nell'anno 1062, ricorda la morte dei fratellastri, Eriberto e Conan II (Herbertus Cenomannensium Comes et frater uterinus Conani ducis).\nTra il 1047 e il 1048, il nuovo conte d'Angi\u00f2, Goffredo II Martello, dato che il vescovo di Le Mans, Gervasio, spingeva il conte Ugo IV a una politica sempre pi\u00f9 favorevole alla casa di Blois, intervenne, occupando la contea, e imprigion\u00f2 il vescovo Gervasio.\nMa il re di Francia Enrico I con l'aiuto del duca di Normandia, Guglielmo il Bastardo, nel 1048 comp\u00ec una spedizione in Angi\u00f2, dove Guglielmo si distinse per valore e abilit\u00e0 strategica. E sempre con l'intento di evitare l'occupazione della contea del Maine da parte di Goffredo II Martello, Guglielmo prosegu\u00ec la guerra contro il conte d'Angi\u00f2 anche nel 1049, invadendo, a sua volta, la contea del Maine.\nUgo IV mor\u00ec nel 1051 e secondo il \"N\u00e9crologe-obituaire de la Cath\u00e9drale du Mans\" mor\u00ec il 26 marzo e gli succedette il figlio, Eriberto II.Ancora Guglielmo ferm\u00f2 Goffredo d'Angi\u00f2, che, dopo che Berta di Blois era stata scacciata dalla contea, aspirava di togliere il Maine al giovane erede, il figlio di Ugo IV, che pot\u00e9 cos\u00ec succedere al padre, come Eriberto II del Maine.\nDiscendenza.\nUgo IV e Berta di Blois ebbero due figli:"}
{"id": "2234387", "revid": "767487", "url": "https://it.wikipedia.org/wiki?curid=2234387", "title": "Danao (Cebu)", "text": "Danao \u00e8 una Citt\u00e0 componente delle Filippine, situata nella Provincia di Cebu, nella Regione del Visayas Centrale.\nLa citt\u00e0 fa parte dell'area metropolitana di Cebu.\nSuddivisione amministrativa.\nDanao \u00e8 formata da 42 baranggay:"}
{"id": "2234392", "revid": "1318658", "url": "https://it.wikipedia.org/wiki?curid=2234392", "title": "Notre-Dame du Port", "text": "Notre-Dame du Port \u00e8 una basilica romanica nel quartiere del porto di Clermont-Ferrand, tra piazza \"Delille\" e la cattedrale.\nStoria.\nFu fondata dal cavaliere \"Saint-Avit\" nel sesto secolo e ricostruita nell'undicesimo e dodicesimo secolo dopo essere stata distrutta dai Normanni.\nLa chiesa abbaziale ha preso inizialmente il nome di Santa Maria Principale per distinguerla dalla chiesa-madre (Cattedrale di Santa Maria Assunta) e dalla chiesa di Santa Maria tra i Santi, chiesa abbaziale dell'abbazia di Sant'Illidio.\nDal 1840 \u00e8 classificata come Monumento storico di Francia.. Dal 1998 inoltre \u00e8 stata iscritta nella Lista dei patrimoni dell'umanit\u00e0 dell'UNESCO, in quanto tappa del Cammino di Santiago di Compostela in Francia."}
{"id": "2234394", "revid": "767487", "url": "https://it.wikipedia.org/wiki?curid=2234394", "title": "Fatma 75", "text": "Fatma 75 \u00e8 un film tunisino del 1976 diretto da Salma Baccar e girato fra le citt\u00e0 di Hammamet, Sidi Bou Said e Tunisi.\nTrama.\nLa studentessa Fatma, deve presentare una tesina riguardo alla condizione della donna in Tunisia.\nAnalisi.\nIl film analizza la storia sull'evoluzione della condizione femminile in Tunisia in tre periodi generazionali: 1930-1938; 1938-1952, vero periodo di emancipazione femminile e dell'indipendenza del Paese; e posteriore al 1952. Il fatto che il titolo abbia anche in s\u00e9 \"75\" \u00e8 dovuto alla proclamazione del 1975 come \"Anno della donna\" da parte dell'ONU.\nL'opera \u00e8 stata giudicata troppo progressista e sovversiva, in Tunisia, fino al 2005 e non ha avuto molto successo. All'Estero, soprattutto nel Nord-Africa, ha avuto un discreto successo."}
{"id": "2234395", "revid": "124123", "url": "https://it.wikipedia.org/wiki?curid=2234395", "title": "Federico Manca", "text": "Maestro Internazionale a partire dal 1990, durante quest'annata ha vinto la medaglia di bronzo individuale (come seconda riserva) alle Olimpiadi degli scacchi del 1990 di Novi Sad, \u00e8 arrivato secondo al campionato italiano di Chianciano Terme e vince il \"Memorial Flesh\" in Ungheria. Ripete il secondo posto al campionato italiano nel 1993, mentre nel 2006 arriva terzo.\nIl suo record nel rating mondiale lo ottiene nella classifica FIDE di ottobre 2012 dove ottiene 2433 punti Elo .\nCarriera scacchistica.\nFederico Manca nasce a Padova ed inizia a giocare a scacchi ad 8 anni, imparando dai suoi fratelli. \nSi iscrive giovanissimo al circolo scacchistico Padovano di Piazza Insurrezione, dove migliora velocemente e all'et\u00e0 di 10 anni vince il Campionato Veneto Juniores.\nA 14 anni diventa il pi\u00f9 giovane Candidato Maestro d'Italia, a 15 anni partecipa rappresentando l'Italia al torneo a squadre internazionale di Tunisi, dove ottiene un prestigioso 4 punti su 5.\nOttiene la prima norma di Maestro FSI nel 1986 arrivando secondo al festival di Madonna di Campiglio, titolo che viene confermato nel 1987 al torneo internazionale di Imperia.\nNel 1988 ottiene un prestigioso secondo posto nel torneo internazionale juniores di Sas Van Gent nei Paesi Bassi, mentre nel 1989 partecipa al campionato Europeo Juniores dove arriva tredicesimo, in un'edizione con giocatori del calibro di Michael Adams, uno dei migliori scacchisti al mondo. Nello stesso anno partecipa all'Open di Cappelle la Grande dove si piazza sesto a pari merito.\nNell'Open di Lugano riesce ad ottenere la prima norma di Maestro Internazionale, sfiorando quella di Grande Maestro; nello stesso anno contribuisce a portare per la seconda volta in finale la squadra di Padova nel campionato Italiano a squadre.\nNel 1990 arriva al terzo posto nel torneo sussidiario di Reggio Emilia, al secondo posto nei campionati Italiani di Categoria di Montone e al secondo posto al campionato Italiano assoluto di Chianciano Terme, preceduto da Stefano Tatai.\nNello stesso anno vince il memorial Flesch in Ungheria ed ottiene il titolo di Maestro Internazionale; viene convocato a far parte della nazionale Italiana di Scacchi a Novi Sad in Jugoslavia dove con 8 su 10 ottiene la medaglia di bronzo come Riserva, con una performance di 2570.\nIl suo miglior risultato pu\u00f2 essere considerato il quarto posto nel torneo di Reggio Emilia del 1993, dove vinse con il GM Azmaiparasvili, numero 11 della classifica mondiale.\nVince diversi titoli a squadre con la compagine del Marostica: Firenze 1993, Montecatini 1997, Palermo 2007.\nNel 1994 vince il torneo di Mogliano Veneto e nello stesso anno vince il Master di Corridonia nelle Marche.\nNel 2006 arriva terzo nel campionato assoluto di Cremona dopo Michele Godena e Fabiano Caruana.\nHa fatto parte della Nazionale Italiana a Novi Sad 1990, a Mosca 1994, a Brno 2006, ad Atene 2008 e a Pechino 2008.\nAll'estero ha militato nel campionato di club nella squadra Austriaca del Leoben nella serie B, ed in quella belga del Liegi.\nNel 2007 ha fondato insieme a Franco Alessandro la Scuola di scacchi Federico Manca e tra i suoi allievi la scuola vanta la campionessa italiana Alessia Santeramo.\nNel giugno 2017 vince a Budapest il First Saturday GM June con 6 punti su 9."}
{"id": "2234397", "revid": "228587", "url": "https://it.wikipedia.org/wiki?curid=2234397", "title": "The Right Night &amp; Barry White", "text": "The Right Night &amp; Barry White \u00e8 il sedicesimo album del cantante statunitense Barry White, pubblicato nel 1987 dalla A&amp;M Records.\nStoria.\nQuesto fu il primo album di White per la A&amp;M, con la quale aveva firmato un contratto dopo un ritiro dalla sala di registrazione durato quattro anni, in seguito ad una fase di scarso successo con la propria etichetta Unlimited Gold, affiliata alla CBS. Con essa aveva infatti pubblicato sei album tra il 1979 ed il 1983, nessuno dei quali aveva conseguito pi\u00f9 che un timido impatto nelle classifiche.\nCon il suo mix di ballads inframmezzate da romantici monologhi e brani dal ritmo pi\u00f9 veloce con un'influenza latina, \"The Right Night &amp; Barry White\" non si allontanava molto dal consueto sound di Barry White. L'opinione della critica sugger\u00ec che questo tipo di R&amp;B era semplicemente non in voga nel 1987 e che mentre l'album avrebbe sicuramente avuto successo tra i fan pi\u00f9 irriducibili di White, non sarebbe tuttavia riuscito a raggiungere un nuovo pubblico in maniera significativa. In effetti accadde proprio questo, poich\u00e9 l'album fu un'altra delusione commerciale per White, riuscendo esso a raggiungere solo il #28 della classifica R&amp;B e fallendo nel tentativo di entrare nella top 100 della classifica Pop. Il singolo principale, \"Sho' You Right\" ottenne il #17 nella classifica R&amp;B e diede a White la sua prima hit nella top 20 britannica dal 1978."}
{"id": "2234401", "revid": "287204", "url": "https://it.wikipedia.org/wiki?curid=2234401", "title": "Campionato azero di calcio a 5 2006-2007", "text": "Il Campionato azero di calcio a 5 2006-2007 \u00e8 stata la tredicesima edizione del massimo campionato di calcio a 5 dell'Azerbaigian, giocato nella stagione 2006/2007 con la formula del girone unico, e che ha visto la vittoria finale del Araz Nax\u00e7ivan, al suo terzo titolo di Azerbaigian."}
{"id": "2234402", "revid": "117106903", "url": "https://it.wikipedia.org/wiki?curid=2234402", "title": "Quinta del Sordo", "text": "La quinta del Sordo era il nome di una casa di Francisco Goya situata nella periferia ovest di Madrid, in Spagna, e demolita nel 1910.\nSulle pareti di due grandi sale della Quinta, Goya dipinse il ciclo delle \"pinturas negras\" (pitture nere): sette dipinti per piano, larghi circa quanto gli spazi tra le porte e le finestre.\nStoria.\nLocalit\u00e0.\nLa struttura era ubicata nella periferia occidentale di Madrid, sulla sommit\u00e0 di un colle a fianco della riva destra del fiume Manzanarre, a trecento metri di distanza circa dal ponte di Segovia. Agli inizi del XIX secolo l'area circostante la Quinta era scarsamente sviluppata e destinata prevalentemente all'agricoltura, con una grande abbondanza di frutteti e case di tenute.\nFrancisco Goya.\nIl pittore spagnolo Francisco Goya acquist\u00f2 l'immobile il 27 febbraio 1819 anno per la cifra di 60 000 real spagnoli. La casa era stata costruita nel 1795 dal precedente proprietario, Anselm Monta\u00f1ez, un uomo che soffriva di sordit\u00e0: il nomignolo dello stabile si riferiva dunque al Monta\u00f1ez, anche se com'\u00e8 noto anche Goya era afflitto dalla sordit\u00e0 sin dal 1792, anno in cui fu funestato da una terribile malattia. Si ritiene che Goya abbia scelto di ritirarsi in un luogo tanto appartato per allontanarsi dalla corte dell'assolutista Ferdinando VII, con il quale si sentiva a disagio, o forse per sottrarsi ai pettegolezzi che circondavano lui e la nuova amante Leocadia Zorrilla, donna della quale si invagh\u00ec che incontr\u00f2 in occasione del matrimonio del figlio.\nLa Quinta del Sordo \u00e8 celebre proprio per i quattordici dipinti a olio su intonaco che Goya vi tracci\u00f2 fra il 1820 e il 1821. Quelle che diverranno note come \"Pitture nere\", oltre per l'omogeneit\u00e0 cromatica, erano legate da un filo rosso tematico legato al trionfo del male e alla tragica condizione umana, indagata con un vertiginoso affondo emotivo. Le pitture eseguite da Goya nella Quinta del Sordo sono elencate nel paragrafo \"Opere\".\nNel corso del 1823 Goya decise di ritirarsi definitivamente in Francia, sempre in compagnia della giovane compagna Leocadia. Il 17 settembre 1823, dunque, Goya affid\u00f2 la Quinta del Sordo (ormai disabitata) al nipote Marianito, figlio di Javier. L'immobile sarebbe poi passato nel tardo Ottocento al barone Emil Erlanger, il quale dispose che le opere goyesche venissero strappate dalle pareti, trasportate su tela e infine condotte al museo del Prado, ove giunsero nel 1881. Vani furono i tentativi di trasformare la residenza in un museo dedicato al pittore e nel 1910 la Quinta del Sordo venne demolita.\nOpere.\nDi seguito vengono riportate le quattordici pitture che decoravano le anguste pareti della Quinta del Sordo:"}
{"id": "2234404", "revid": "174925", "url": "https://it.wikipedia.org/wiki?curid=2234404", "title": "Acqua alle funi", "text": "Acqua alle funi (\"Aiga ae corde!\") \u00e8 una frase che fu gridata a Roma in piazza San Pietro durante l'innalzamento dell'obelisco situato al centro della piazza.\nStoria.\nNel 1586 papa Sisto V, volendo abbellire piazza San Pietro, ordin\u00f2 che vi fosse innalzato il grande obelisco che tuttora vi si ammira, ma che a quel tempo si trovava dietro la Basilica Vaticana. L'obelisco era posto ad una estremit\u00e0 del Circo di Nerone, per volere di Caligola trasportato a Roma da Eliopoli, dove si trovava nel \"Forum Iulii\".\nIl lavoro, che venne affidato all'architetto ticinese Domenico Fontana, presentava gravi difficolt\u00e0. L'obelisco pesava 350 tonnellate ed era alto 25 metri, perci\u00f2 il Fontana dovette far calcoli su calcoli e impegnare impalcature, argani e carrucole. Per azionare il tutto si ingaggiarono 800 uomini e 140 cavalli. Il 10 settembre 1586 l'obelisco doveva essere innalzato e, visti i pericoli inerenti al lavoro e l'assoluta priorit\u00e0 che i vari ordini fossero uditi distintamente da tutte le squadre, fu diramato l'ordine agli operai e alla folla presente di non fiatare. Per chi avesse lanciato il minimo grido c'era la pena di morte e all'uopo c'erano gi\u00e0 sul luogo la forca ed il boia.\nL'obelisco era quasi a posto quando si videro le funi surriscaldarsi pericolosamente, con il rischio che prendessero fuoco. Il monolito sarebbe caduto rovinosamente a terra. Allora nel gran silenzio si lev\u00f2 una voce temeraria a gridare: \"Daghe l'aiga ae corde!\" (espressione della lingua ligure, variet\u00e0 occidentale) per \"Acqua alle funi!\").\nIl consiglio fu seguito subito dagli architetti con ottimo risultato. A sventare il pericolo era stato il capitano Benedetto Bresca, marinaio ligure di Sanremo, che sapeva bene che le corde di canapa si scaldano per la frizione degli argani e inoltre si accorciano quando vengono bagnate.\nBresca fu subito arrestato, ma Sisto V come ricompensa invece della punizione gli diede larghi privilegi, una lauta pensione e il diritto di issare la bandiera pontificia sul suo bastimento. Inoltre Bresca avrebbe chiesto ed ottenuto il privilegio, per s\u00e9 e per i suoi discendenti, di fornire le palme alla basilica di San Pietro, e alla Corte pontificia durante la Cappella Papale per la Settimana Santa. Terminati i discendenti della Famiglia Bresca, tale privilegio \u00e8 poi passato alla citt\u00e0 di Sanremo che assieme alla diocesi di Ventimiglia-Sanremo l\u2019ha conservato fino ad oggi facendolo diventare una tradizione plurisecolare. Ancora oggi Bresca viene ricordato nella sua citt\u00e0 natale, Sanremo, che gli ha dedicato una piazza nel centro storico con una fontana abbellita da un obelisco a memoria imperitura dell\u2019impresa di Bresca e del privilegio sanremese delle palme fornite al Papa.\nUtilizzo.\nLa frase (anche nella variante \"Acqua alle corde!\") \u00e8 oggi in disuso, ma viene talvolta usata per esaltare l'importanza del coraggio, della risolutezza e della presenza di spirito di qualcuno davanti ad un problema difficile, anche se c'\u00e8 il rischio di pesanti conseguenze personali.\nIn altri casi si tratterebbe di una specie di grido d'allarme dato da chi si accorge di un'emergenza improvvisa e invita a porvi immediatamente riparo. La frase implica la necessit\u00e0 di agire."}
{"id": "2234405", "revid": "177744", "url": "https://it.wikipedia.org/wiki?curid=2234405", "title": "The Collection (Barry White)", "text": "The Collection \u00e8 una raccolta dei principali successi del cantante statunitense Barry White, pubblicato nel 1988 dalla Universal Records."}
{"id": "2234408", "revid": "287204", "url": "https://it.wikipedia.org/wiki?curid=2234408", "title": "Campionato azero di calcio a 5 2007-2008", "text": "Il Campionato azero di calcio a 5 2007-2008 \u00e8 stata la quattordicesima edizione del massimo campionato di calcio a 5 dell'Azerbaigian, giocato nella stagione 2007/2008 con la formula del girone unico, e che ha visto la vittoria finale del Araz Nax\u00e7ivan, al suo quarto titolo di Azerbaigian."}
{"id": "2234413", "revid": "14691", "url": "https://it.wikipedia.org/wiki?curid=2234413", "title": "Consociazione Turistica Italiana", "text": ""}
{"id": "2234414", "revid": "287204", "url": "https://it.wikipedia.org/wiki?curid=2234414", "title": "Bears Mestre", "text": "Bears Mestre \u00e8 stata una societ\u00e0 di pallacanestro maschile della localit\u00e0 veneziana di Mestre. Nata nel 1990, ha disputato alcuni campionati di Serie B d'Eccellenza (massimo livello dilettantistico) a cavallo tra gli anni novanta e duemila.\nNel 2008 \u00e8 stata acquisita dalla Reyer Venezia: da allora disputa alcuni campionati giovanili regionali con la denominazione ufficiale Associazione Pallacanestro Gazzera Dilettantistica Bears Mestre.\nStoria.\nI Bears Mestre nacquero dalla scissione del Basket Gazzera in Bears Mestre e Basket Chirignago. Furono condotti dall'allora presidente ed allenatore Roberto Casson. Dopo alcune stagioni in Serie C e D, la societ\u00e0 acquis\u00ec il titolo sportivo per disputare la B d'Eccellenza 1997-98 dal Parma. La squadra sfiora la Serie A2 nel 1998-99.\nNel 2007 i diritti sportivi del Bears Mestre (B/2) vengono acquisiti dal proprietario della Reyer Venezia Luigi Brugnaro che li lascia successivamente cadere, cancellando la \"prima squadra\"; nel 2008 la squadra diviene una societ\u00e0 satellite della Reyer. La stessa Reyer disputa tuttavia alcuni campionati giovanili (Under 17, Under 19) con il marchio Bears."}
{"id": "2234418", "revid": "110157", "url": "https://it.wikipedia.org/wiki?curid=2234418", "title": "The Man Is Back!", "text": "The Man Is Back! \u00e8 il diciassettesimo album del cantante statunitense Barry White, pubblicato nel 1989 dalla A&amp;M Records.\nStoria.\nIl primo album della fase di ritorno in auge di Barry White. \"The Man Is Back!\" era caratterizzato dal tentativo di White di incorporare uno stile pi\u00f9 contemporaneo, pur conservando al contempo gli elementi essenziali del suo caratteristico sound. Tuttavia l'album ebbe solo un moderato successo, ponendosi al #22 della classifica R&amp;B, solo leggermente al di sopra della deludente prestazione del suo album di debutto nella A&amp;M, \"The Right Night &amp; Barry White\". La reazione della critica fu generalmente positiva, e l'album fu ritenuto come un'interessante e piacevole, anche se non innovativa, aggiunta al repertorio di Barry White."}
{"id": "2234422", "revid": "1522738", "url": "https://it.wikipedia.org/wiki?curid=2234422", "title": "Indohyus", "text": "L'indoio (gen. Indohyus) \u00e8 un mammifero estinto appartenente agli artiodattili, ed \u00e8 considerato molto vicino all'antenato delle balene. Visse nell'Eocene inferiore (circa 48 milioni di anni fa), e i suoi resti sono stati ritrovati in India settentrionale e in Cina.\nDescrizione.\nIn questo animale, della taglia di un procione, le zampe erano molto allungate, come in molti artiodattili primitivi, ed erano dotate delle articolazioni tipiche di questo gruppo. Nonostante l'aspetto snello e leggero, questo animale era piuttosto pesante: ci\u00f2 era causato dall'insolito ispessimento delle pareti ossee (una condizione nota come pachiostosi), che rendeva l'animale adatto a vivere sott'acqua.\nIl cranio era particolarmente allungato e dotato di una dentatura piuttosto simile a quella dei cetacei (ad esempio i molari a corona alta e la disposizione degli incisivi), ma la caratteristica pi\u00f9 notevole era la presenza di una piccola flangia ispessita nell'orecchio medio. Questa flangia, nota come \"involucrum\", era conosciuta in precedenza solo nei cetacei.\nPossibile stile di vita.\nA dispetto delle lunghe zampe e dell'aspetto agile, l'indoio doveva essere un animale semiacquatico; ci\u00f2 \u00e8 dedotto da alcune caratteristiche dello scheletro, tipiche dei vertebrati acquatici. Le ossa ispessite, ad esempio, erano molto utili per mantenere facilmente il corpo sott'acqua a lungo, forse per sfuggire ai predatori o per cibarsi di piante acquatiche. La flangia ossea dell'orecchio medio, evidentemente, amplificava le capacit\u00e0 uditive dell'orecchio sott'acqua.\nClassificazione.\nL'indoio \u00e8 un membro della primitiva famiglia di artiodattili nota come raoellidi (Raoellidae); questi animali sono noti principalmente per i resti della dentatura, ma un esemplare di indoio ben conservato mostra che i raoellidi dovevano essere molto vicini all'origine dei cetacei. Alcuni caratteri hanno indotto gli studiosi a ritenere i membri di questa famiglia come i pi\u00f9 probabili antenati di balene e delfini. In precedenza, studi molecolari avevano indicato che i cetacei condividevano un'origine comune con gli ippopotami, ma questa ipotesi non era supportata da alcun riscontro fossile; anzi, vi era uno iato temporale di almeno 35 milioni di anni tra i primi cetacei e i presunti antenati degli ippopotami. Alcuni studiosi hanno avvicinato l'origine dei cetacei alla famiglia degli antracoteridi, considerata prossima agli ippopotami, ma le somiglianze dell'orecchio interno di \"Indohyus\" con quello dei cetacei sono molto forti, e indicano i raoellidi come i pi\u00f9 probabili antenati del gruppo."}
{"id": "2234423", "revid": "827882", "url": "https://it.wikipedia.org/wiki?curid=2234423", "title": "Marc C\u00e9cillon", "text": "Allenatore-giocatore dopo il ritiro dall'attivit\u00e0 professionistica, fu condannato a una pena detentiva di 14 anni, poi ridotta a 7, per uxoricidio commesso nell'agosto 2004, fatto che ebbe una vasta eco mediatica sia per la notoriet\u00e0 del personaggio sia per il dibattito sorto riguardo alla vita privata post-agonistica degli sportivi un tempo famosi.\nA gennaio 2015 fu resa nota la notizia che C\u00e9cillon \u00e8 il padre naturale di un altro rugbista internazionale, Alexandre Dumoulin.\nBiografia.\nNativo di Bourgoin (oggi Bourgoin-Jallieu), C\u00e9cillon prefer\u00ec dedicarsi all'apprendistato del mestiere di pasticciere piuttosto che dedicarsi agli studi; in ragione del suo fisico, il suo datore di lavoro, appassionato di rugby, lo indirizz\u00f2 verso le giovanili di un club di Saint-Savin; da l\u00ec fu notato dal , nel quale entr\u00f2 a 17 anni nel 1976.\nNel club dell'Is\u00e8re C\u00e9cillon milit\u00f2 fino al 1999, giungendo una volta alla finale di campionato (1996-97) e due volte a quella della Coppa di Francia (1997 e 1999), e vincendo la Challenge Cup nel 1997 (oltre a raggiungerne un'altra volta la finale nel 1999).\nEsord\u00ec in Nazionale, in cui gioc\u00f2 indifferentemente come terza ala o terza centro, nel corso del , contro l'; fu la prima di sette edizioni disputate ininterrottamente fino al , eccezion fatta per quella del , con due vittorie nel e .\nC\u00e9cillon prese parte anche alla in Inghilterra, disputando un incontro nel torneo; selezionato anche per la in Sudafrica, scese in campo 4 volte, fino alla semifinale (persa) contro gli \"Springbok\".\nQuello fu anche l'ultimo incontro internazionale di C\u00e9cillon.\nCessata l'attivit\u00e0 professionistica nel 1999, per quattro anni fu giocatore-allenatore di un club dilettantistico a Beaurepaire.\nL'uxoricidio e la condanna.\nAvendo incontrato difficolt\u00e0 nella sua vita professionale fuori dal rugby, C\u00e9cillon and\u00f2 incontro a una depressione e mostr\u00f2 presto problemi di alcolismo e sfoghi di gelosia, che lo portarono a frequenti liti domestiche con sua moglie Chantal (sposata nel 1977 quando lei aveva 17 anni, e dalla quale ebbe due figlie), tanto che questa, nel 2004, fu costretta a chiedere il divorzio.\nIl 7 agosto 2004, al termine dell'ennesima lite scoppiata durante un ricevimento a casa di amici comuni, completamente ubriaco C\u00e9cillion uccise sua moglie esplodendole contro quattro colpi di calibro .357 Magnum con una pistola acquistata durante un \"tour\" in Sudafrica nel 1992.\nAll'episodio assistettero non meno di 60 testimoni.\nLa cosa suscit\u00f2 clamore nella comunit\u00e0 di Bourgoin-Jallieu perch\u00e9 C\u00e9cillon era conosciuto da giocatore con il soprannome di \"tranquillo\", che in carriera non era mai incorso in un'espulsione n\u00e9 in un'ammonizione.\nFu accertato che il tasso alcolemico di C\u00e9cillon era, al momento dell'arresto, di 2,65 g/l.\nDal processo di primo grado, celebrato a Grenoble presso la Corte d'assise del dipartimento dell'Is\u00e8re, C\u00e9cillon usc\u00ec con una condanna a 20 anni per omicidio premeditato.\nA seguito di ricorso in appello, la Corte competente di N\u00eemes ha ridotto, il 3 dicembre 2008, la pena a 14 anni, escludendo cos\u00ec la premeditazione.\nTale fatto di cronaca \u00e8 stato lo spunto per un dibattito in Francia sul post-carriera dei personaggi assurti alla fama in quanto campioni dello sport.\nSerge Blanco, capitano francese alla , presente in aula come testimone della difesa, riconobbe di non essersi mai reso conto dei problemi del compagno di squadra, aggiungendo che, secondo lui, fuori dal campo, a C\u00e9cillon \u00ab\u00e8 mancato un arbitro\u00bb che lo avvertisse della strada sbagliata che aveva intrapreso e che, con tutta probabilit\u00e0, egli non era preparato ad affrontare il termine della sua carriera e la progressiva fuoriuscita dalla notoriet\u00e0 per rientrare nella quotidianit\u00e0.\nSerge Simon, anch'egli ex rugbista e internazionale per la e psicologo di professione, fondatore di un centro di supporto per ex atleti a Bordeaux, prendendo spunto dal caso C\u00e9cillion disse che numerosi problemi possono giungere dalla perdita d'identit\u00e0 derivante dal fatto che la fama \u00e8 costruita sulla figura del campione, ma \u00e8 la persona normale quella che deve vivere la vita di tutti i giorni; quella persona normale che, dopo la fine dell'attivit\u00e0, viene vista solo come \u00abcolui che un tempo era qualcuno\u00bb.\nA luglio 2011, dopo istanza presentata dai suoi legali, C\u00e9cillion, nel frattempo risposatosi in carcere, ricevette la libert\u00e0 condizionata per avere scontato in maniera irreprensibile met\u00e0 della pena.\nLa paternit\u00e0 di Alexandre Dumoulin.\nA gennaio 2015 il rugbista internazionale francese Alexandre Dumoulin, nato a Bourgoin-Jallieu nel 1989, rese pubblicamente noto il fatto di essere il figlio naturale di C\u00e9cillon; la notizia era ufficiosamente nota da tempo, ma Dumoulin decise di ufficializzarla per porre fine a rischi di speculazione.\nC\u00e9cillon \u00e8 anche padre di due figlie avute con Chantal."}
{"id": "2234424", "revid": "1305772", "url": "https://it.wikipedia.org/wiki?curid=2234424", "title": "Dissorophoidea", "text": " \nI dissorofoidi (Dissorophoidea) sono un gruppo di anfibi estinti, appartenenti ai temnospondili. Vissero tra il Carbonifero superiore e si estinsero nel Permiano superiore (o forse nel Triassico inferiore).\nDescrizione.\nLe dimensioni di questi animali variavano da pochi centimetri di lunghezza a un metro di lunghezza. Erano anfibi dal corpo generalmente corto e robusto, con un muso corto e grandi orbite. Molte forme sembrerebbero aver sviluppato adattamenti alla vita terrestre, come zampe forti e robuste e vertebre resistenti. Il cranio dei dissorofoidi \u00e8 distinto da quello di altri anfibi del periodo a causa di alcune caratteristiche (apomorfie): il prefrontale non in contatto con il postfrontale, un'incisura otica estremamente grande e semicircolare o allungata che andava a occupare l'intera parte posteriore dell'osso squamoso, il margine dorsolaterale dell'osso palatino esposto nel margine orbitale, flangie ossee sul prefrontale, sul nasale e sopratimpaniche, orbite e forame pineale grandi, interclavicola corta e squadrata, clavicole strette, ossa delle zampe lunghe e sottili, omero leggermente allungato e privo di processo supinatore.\nClassificazione.\nQuesti temnospondili si svilupparono nel corso del Carbonifero da un antenato simile a \"Dendrerpeton\", e in breve tempo si diversificarono, evolvendo una serie di adattamenti per la vita terrestre nel corso del Permiano. La famiglia pi\u00f9 nota, i dissorofidi (Dissorophidae), produsse alcune forme pesantemente corazzate (\"Dissorophus\", \"Cacops\") o addiruttura dotate di una strana vela dorsale (\"Platyhystrix\", \"Astreptorhachis\"), probabile adattamento per regolare la temperatura corporea. Altre famiglie svilupparono forme piuttosto gracili (Micromelerpetontidae) o nettamente predatrici (Trematopsidae). Nel corso del Permiano, a causa probabilmente delle mutate condizioni climatiche, questi animali andarono incontro a un declino, per scomparire alla fine del periodo. Una forma del Triassico inferiore sudafricano, \"Micropholis stowi\", potrebbe rappresentare un dissorofoide sopravvissuto.\nAntenati degli anfibi attuali?\nAlcuni studiosi ritengono che all'interno del gruppo dei dissorofoidi vadano ricercati gli antenati degli anfibi odierni; in particolare, forme come \"Gerobatrachus\", \"Doleserpeton\" o \"Amphibamus\" possedevano caratteristiche craniche prossime a quelle delle rane. Queste forme potrebbero essere stati gli antenati di rane e rospi, o addirittura di tutti i lissanfibi attuali.\nFilogenesi.\nDi seguito \u00e8 mostrato un cladogramma che mostra le interrelazioni tra i vari gruppi di dissorofoidi; nell'analisi gli attuali anfibi (Lissamphibia) sono visti come un gruppo di dissorofoidi (Schoch, 2018):"}
{"id": "2234429", "revid": "110157", "url": "https://it.wikipedia.org/wiki?curid=2234429", "title": "Put Me in Your Mix", "text": "Put Me In Your Mix \u00e8 il diciottesimo album del cantante statunitense Barry White, pubblicato nel 1991 dalla A&amp;M Records.\nStoria.\nConsiderato come un ritorno al successo, con la presenza di slow jams esemplari, fu il secondo album della fase di recupero di White e conteneva la traccia omonima che ebbe grande successo. L'album includeva anche una produzione affine al Contemporary R&amp;B, essendo caratterizzato da una strumentazione pi\u00f9 elettronica e, in particolare, dalla presenza di una Linn Drum combinata agli arrangiamenti tradizionali di White. Glodean James contribu\u00ec come corista, e Isaac Hayes cant\u00f2 nel duetto \"Dark and Lovely (You Over There)\". Inoltre \u00e8 inclusa una cover del famoso brano di Domenico Modugno, \"Nel blu dipinto di blu\", intitolata \"Volare\". L'album raggiunse il #98 della Billboard Hot 100 e il #8 della classifica Billboard top R&amp;B albums."}
{"id": "2234432", "revid": "767487", "url": "https://it.wikipedia.org/wiki?curid=2234432", "title": "Cabonnichthys burnsi", "text": "Il cabonnittide (Cabonnichthys burnsi) \u00e8 un pesce dalle pinne lobate, appartenente alla famiglia dei tristicotteridi (Tristichopteridae). Visse nel Devoniano superiore (circa 355 milioni di anni fa) e i suoi resti sono stati ritrovati nel giacimento fossilifero di Canowindra, in Australia.\nDescrizione.\nIl corpo di questo animale era notevolmente allungato, ancor pi\u00f9 di quello degli altri pesci dalle pinne lobate, ed era di forma conica. Erano presenti due pinne dorsali poste in posizione molto arretrata, cos\u00ec come la pinna anale. La pinna caudale non aveva un profilo elevato come quella di \"Eusthenopteron\" ed era a forma di rombo. Tutte le pinne ad eccezione di quelle pettorali, in ogni caso, erano molto ridotte rispetto a quanto riscontrato in altri pesci dalle pinne lobate.\nIl cranio possedeva un muso corto e smussato, mentre le ossa del rostro erano piccole e fuse superficialmente. La bocca era molto ampia, come in tutti i ripidisti, ed era armata di numerosissimi denti aguzzi. Le dimensioni di questo pesce predatore erano medie, e poteva raggiungere una lunghezza di poco inferiore al metro.\nMolte ossa del cranio mostrano caratteristiche primitive, ma il cabonnittide mostrava anche aspetti evoluti. Il cinto pettorale era molto robusto, e le ossa della pinna lobata sono organizzate in un modo che richiama quello dei tetrapodi; le scaglie, inoltre, erano sprovviste di cosmina ed erano ornate da piccoli solchi dritti.\nClassificazione.\nDescritto per la prima volta nel 1997, il cabonnittide \u00e8 stato classificato come un rappresentante atipico dei pesci dalle pinne lobate. La forma del corpo cilindrica e le piccole pinne, infatti, sono caratteristiche difficilmente riscontrabili in altri ripidisti; l'unico animale dotato di una simile organizzazione corporea \u00e8 \"Mandageria\", proveniente anch'esso dal giacimento di Canowindra. In ogni caso, il cabonnittide \u00e8 considerato un rappresentante aberrante della famiglia dei tristicotteridi (Tristichopteridae), il cui rappresentante pi\u00f9 noto \u00e8 \"Eusthenopteron\".\nStile di vita.\nSenza dubbio il cabonnittide era un predatore, come dimostrato dalle ampie fauci dentate; non \u00e8 facile, per\u00f2, capire in che modo cacciasse o quale fosse il suo habitat. Molti paleontologi hanno supposto che i pesci con le pinne lobate cacciassero in un modo molto simile a quello dellodierno luccio (\"Esox lucius\"), ma la forma del corpo del cabonnittide era notevolmente diversa. La coda, ad esempio, non era adatta alla propulsione improvvisa necessaria per una caccia d'agguato. \u00c8 possibile che questo pesce fosse ugualmente un predatore che tendeva agguati, ma \u00e8 probabile che utilizzasse le pinne pettorali muovendole in modo molto simile a quello dei primi tetrapodi, spostandole in avanti e indietro alternativamente. Questo avrebbe permesso una notevole flessibilit\u00e0 della met\u00e0 anteriore del corpo."}
{"id": "2234435", "revid": "767487", "url": "https://it.wikipedia.org/wiki?curid=2234435", "title": "Mandageria fairfaxi", "text": "La mandageria (Mandageria fairfaxi) \u00e8 un grande pesce dalle pinne lobate, vissuto nel Devoniano superiore (Famenniano, circa 350 milioni di anni fa). I suoi resti sono stati ritrovati in Australia, nel giacimento di Canowindra.\nDescrizione.\nLe dimensioni di questo pesce erano davvero notevoli: raggiungeva i due metri di lunghezza, e rappresentava il massimo predatore del suo ambiente. Il cranio della mandageria presenta numerose caratteristiche antiquate, ma al contrario dell'analogo \"Cabonnichthys\" il muso era allungato e appuntito. Il cranio era piatto, con un'ampia apertura boccale e una notevole serie di denti appuntiti.\nLa caratteristica pi\u00f9 sorprendente di \"Mandageria\" riguardava l'articolazione del cranio con le vertebre cervicali. Questo pesce, infatti, svilupp\u00f2 una struttura molto simile al collo dei tetrapodi; non \u00e8 chiaro come funzionasse questa articolazione, dal momento che il cinto pettorale era ancora saldamente attaccato alle ossa del cranio. Forse il lungo cranio era abbastanza mobile da permettere un qualche tipo di movimento.\nIl corpo era lungo e cilindrico, simile a quello di \"Cabonnichthys\", con pinne piccole e arretrate ad eccezione di quelle pettorali. La coda era una va di mezzo tra quella romboidale di \"Cabonnichthys\" e quella elevata di \"Eusthenopteron\".\nClassificazione.\nDescritta per la prima volta nel 1997, \"Mandageria\" era un rappresentante atipico dei ripidisti, o pesci con le pinne lobate. In particolare, le parentele vanno ricercate all'interno della famiglia dei tristicotteridi (Tristichopteridae), il cui rappresentante pi\u00f9 noto era Eusthenopteron. Il pi\u00f9 stretto parente di Mandageria sembra essere stato \"Cabonnichthys\", un tristicotteride rinvenuto nello stesso giacimento. Queste due forme svilupparono adattamenti molto simili a quelli dei successivi vertebrati terrestri, ma non \u00e8 chiaro se sia stato un caso di convergenza evolutiva o fossero a tutti gli effetti vicini agli antenati dei tetrapodi.\nStile di vita.\nLa mandageria doveva essere il massimo predatore dei suo ambiente naturale: era lunga pi\u00f9 del doppio degli altri grandi pesci rinvenuti a Canowindra (come \"Gooloogongia\", \"Canowindra\" e lo stesso \"Cabonnichthys\"). Probabilmente era un predatore di fondale, che utilizzava i movimenti alternati delle pinne pettorali in un modo molto simile a quello dei vertebrati terrestri, per spingersi in avanti improvvisamente e tendere agguati ai pesci pi\u00f9 piccoli.\nSimbologia.\nLa mandageria fairfaxi \u00e8 l'emblema fossile dello Stato australiano del Nuovo Galles del Sud."}
{"id": "2234437", "revid": "767487", "url": "https://it.wikipedia.org/wiki?curid=2234437", "title": "Alcantara (Cebu)", "text": "Alcantara \u00e8 una municipalit\u00e0 di Quinta classe delle Filippine, situata nella Provincia di Cebu, nella Regione del Visayas Centrale.\nAlcantara \u00e8 formata da 9 baranggay:"}
{"id": "2234442", "revid": "767487", "url": "https://it.wikipedia.org/wiki?curid=2234442", "title": "Fusto (contenitore industriale)", "text": "Un fusto \u00e8 un contenitore cilindrico usato per trasportare materiali all'ingrosso.\nMateriali.\nI fusti possono essere fatti di acciaio, cartone rinforzato o plastica, e sono generalmente usati per il trasporto di certi materiali pericolosi, o di modeste quantit\u00e0 di beni all'ingrosso. Per sostanze caustiche e acide, i contenitori in materiale termoplastico, come nylon, polistirene, cloruro di polivinile, o policarbonato sono le soluzioni preferite per il trasporto; per le sostanze infiammabili, come la maggior parte dei distillati del petrolio, come l'alcool, ecc., vengono usati di solito \"contenitori metallici\". Il tipo di contenitore da usare per il trasporto di sostanze chimiche industriali non corrosive, dipende dalla sostanza o materiale, ma la regola generale \u00e8 che il tipo di contenitore sia inerte o comunque non reagisca con la sostanza trasportata.\nFusto o barile?\n\u00c8 frequente la confusione tra fusto e barile, specialmente negli USA, dove al giorno d'oggi le definizioni di \"drum\" e \"barrel\" sono pressoch\u00e9 equivalenti. I fusti pi\u00f9 usati negli USA hanno un volume nominale standard di 55 galloni USA, o 44 galloni imperiali, e hanno misure nominali di circa 87 centimetri di altezza per 60\u00a0cm di diametro, e contengono tredici galloni in pi\u00f9 rispetto al classico \"Barile di petrolio grezzo\", di cui viene fissato il prezzo giornaliero nei mercati finanziari. Negli USA, sono comuni anche fusti da 25 galloni, ed essi hanno la stessa altezza, il che consente di impilarli facilmente su pallet, anche quando si hanno misure diverse.\nCaratteristiche costruttive.\nI due comuni sottotipi di fusti sono quelli aperti e quelli saldati (con aperture da 2 pollici). I secondo sono comunemente chiamati 'barrels' invece che 'drums' negli USA; essi non possono essere riempiti efficacemente con beni in polvere o in grani, anche se sarebbero adatti per contenerli, e dunque sono dedicati al trasporto e stoccaggio di liquidi. I fusti in plastica sono costruiti usando la tecnologia della \"modellazione a soffiaggio per iniezione\". I fusti metallici vengono calandrati a caldo in lunghe sezioni tubolari, quindi \"forgiati\" in una pressa per stampaggio, ancora al calor rosso, per formare il corpo del fusto. Una chiusura saldata circolarmente viene quindi apposta al fondo del barile, o a entrambe le estremit\u00e0.\nI normali fusti hanno anelli di rinforzo di metallo o plastica in quattro punti: in cima, in fondo, a un terzo e a due terzi dell'altezza. Ci\u00f2 li irrobustisce a sufficienza per essere girati su un fianco e fatti rotolare anche quando riempiti con materiali pesanti, come i liquidi. Per il trasporto manuale per brevi distanze, i fusti sono generalmente appoggiati su uno spigolo e fatti rotolare sull'anello di fondo, tenuti ad angolo, in equilibrio, e vengono fatti ruotare con un apposito movimento di entrambe braccia, che nel frattempo tengono anche il fusto in equilibrio.\nIl sottotipo \"aperto\" \u00e8 sigillato da una morsa circolare meccanica (concava verso l'interno), che esercita una pressione sufficiente da trattenere all'interno la maggior parte dei liquidi non volatili, e che crea una chiusura a tenuta d'aria mediante una guarnizione, esercitando una forza verso l'interno e verso il basso una volta stretta con una normale chiave inglese. Esistono coperchi con fori, come gi\u00e0 detto, e questi fusti ibridi con coperchio possono essere usati per trasportare molti liquidi non-volatili e polveri industriali. Molti fusti sono usati per trasportare e immagazzinare prodotti in polvere, oltre a liquidi, come ad esempio granulato per stampaggio ad iniezione, estrusione, e polveri pure di classe industriale come detergenti, fertilizzanti, e alluminio polverizzato.\nI fusti metallici con fori hanno due aperture chiuse da flange, una da 2 pollici e una da 3/4 di pollice. Una volta riempiti, i tappi sono avvitati nelle flange. Per assicurare il contenuto dei fusti, vengono utilizzati sigilli di metallo o metallo + plastica. Tali sigilli vengono messi sopra le flange e 'serrati' con un apposito utensile. Una volta sigillati, i tappi possono essere svitati solo rompendo i sigilli, e dunque i contenuti del fusto sono assicurati contro l'alterazione e il furto. Esistono utensili a sigillare pneumatici (che vengono usati nella produzione di serie) e manuali.\nMerci pericolose.\nIn generale, l'utilizzo di fusti \u00e8 limitato al trasporto e stoccaggio di merci all'ingrosso, che poi vengono suddivise e utilizzate industrialmente. Se utilizzato per trasportare merci pericolose, il fusto pu\u00f2 necessitare di una certificazione UN, ed essere marcato di conseguenza. La marcatura UN attesta che il contenitore \u00e8 stato verificato secondo le norme emesse dal DOT (Department of Transportation) degli USA. Una tipica marcatura UN per un fusto ha un codice simile al seguente: \"UN 1A1/X1.5/300\", che illustra informazioni a proposito del contenitore, e dei materiali che possono essere ivi trasportati. Precisamente, nel caso specifico:\nIl classico '55 galloni'.\nTale fusto, conosciuto come fusto da 44 galloni nel Regno Unito, e in Australia come fusto da 200 litri, \u00e8 un contenitore cilindrico con una capacit\u00e0 nominale di 55 galloni USA, 44 galloni imperiali, o 200 litri. La capacit\u00e0 esatta varia a seconda dello spessore delle pareti, e di altri fattori. I fusti standard hanno un diametro di 22,5 pollici (572\u00a0mm) e un'altezza di 33,5 pollici (850\u00a0mm). Tali dimensioni portano il volume totale a circa 218 litri.\nI fusti sono tipicamente in acciaio, con un coperchio saldato e parete esterna dotata di costole per migliorare la rigidit\u00e0 e resistenza all'usura. Sono comunemente usati per il trasporto di petrolio e carburante, ma possono essere usati per varie sostanze chimiche.\nQuattro fusti da 55 galloni si adattano bene per il trasporto su un pallet standard, e cos\u00ec facilitano la movimentazione. Le dimensioni, la forma, e la distribuzione del peso del fusto, lo rendono adatto ad essere spostato facilmente sulla piattaforma di carico e scarico, o nel magazzino dell'azienda, con un trolley a due ruote. Possono essere movimentati, per distanze brevi, mediante il metodo di appoggio sullo spigolo precedentemente descritto.\nLa storia del fusto da 55 galloni nasce dalle necessit\u00e0 di rifornimento militare nella Seconda guerra mondiale, in occasione della quale, per la prima volta, erano disponibili industrialmente nastri in acciaio calandrati, e le operazioni di stampaggio e saldatura dei metalli. I fusti aiutarono a vincere la Battaglia di Guadalcanal nel corso della prima offensiva alleata nel teatro bellico del Pacifico Meridionale. La Marina statunitense non poteva mantenere il controllo dei mari per un tempo sufficiente a scaricare il carburante da aviazione per i velivoli USA sulle isole del Pacifico, cos\u00ec i fusti venivano spesso trasportati sulle isole mediante navi veloci come i cacciatorpediniere, e scaricati mediante reti da cargo, o talvolta, nella fretta, semplicemente gettati fuori bordo. Poich\u00e9 il carburante da aviazione \u00e8 pi\u00f9 leggero dell'acqua di mare, i fusti galleggiavano, e i \"Seabees\" (genieri della Marina) si recavano successivamente a raccoglierli a bordo di imbarcazioni pi\u00f9 piccole.\nI fusti chiusi in acciaio, usati per il trasporto di sostanze chimiche e prodotti petroliferi, hanno dei fori standard, uno dotato di una filettatura NPT da 2 pollici (50.8\u00a0mm) e uno con una filettatura NPT da 3/4 di pollice (19\u00a0mm), a lati opposti del coperchio. Questo schema viene rispettato in molti fusti plastici della stessa dimensione. Sui fusti possono essere montati vari componenti, come pompe e miscelatori.\nNel passato i rifiuti pericolosi venivano spesso messi in fusti di tali dimensioni e stivati all'aperto o sepolti. Nel corso del tempo, alcuni fusti si corrodevano, e perdevano parte del loro contenuto. Per cui i fusti di tale tipo sono diventati simbolo del problema dell'inquinamento, anche se hanno numerosi altri usi in commercio.\nSpesso i fusti vengono ricondizionati e successivamente utilizzati per stoccare liquidi differenti. Il ricondizionamento dei fusti \u00e8 uno dei metodi pi\u00f9 sicuri per rimuovere i rifiuti pericolosi.\nAnche se il petrolio viene talvolta trasportato in fusti da 55 galloni USA, la misura del petrolio in barili \u00e8 basata sul classico barile di legno USA da 42 galloni degli anni intorno al 1870. Tale barile misura circa 35 galloni imperiali."}
{"id": "2234445", "revid": "287204", "url": "https://it.wikipedia.org/wiki?curid=2234445", "title": "Il Vangelo secondo Satana", "text": "Il Vangelo secondo Satana (\"L'\u00c9vangile selon Satan\") \u00e8 il primo romanzo thriller a sfondo religioso scritto da Patrick Graham, pubblicato per la prima volta in Francia nel 2007 dalla casa editrice \"\u00c9ditions Anne Carri\u00e8re\" e in Italia il 27 marzo 2008 dalla casa casa editrice \"Nord\".\nTrama.\nLa storia narra le peripezie dell'agente dell'FBI \" Marie Parks\" e del giovane esorcista cattolico \"Padre Alfonso Carzo\" per recuperare un Vangelo apocrifo che (insieme a delle reliquie nascoste dalla chiesa Cattolica) proverebbe che Cristo mor\u00ec sulla croce dopo aver rinnegato Dio.\nA dare la caccia al Vangelo \u00e8 la setta nota come \"Fumata Nera di Satana\", discendente dei Templari il cui scopo \u00e8 impadronirsi del Vangelo e rivelarlo al mondo intero per distruggere la Chiesa cattolica dopo aver eletto uno di loro sul trono di San Pietro.\nSequel.\nNel 2008 viene pubblicato \"L'Apocalisse secondo Marie\", il seguito del romanzo con la stessa protagonista Marie Parks."}
{"id": "2234449", "revid": "986213", "url": "https://it.wikipedia.org/wiki?curid=2234449", "title": "Enrico XXVII di Reuss-Gera", "text": "Biografia.\nEnrico XXVII era figlio del principe Enrico XIV di Reuss-Gera e della principessa Agnese di W\u00fcrttemberg.\nAlla morte del padre ne eredit\u00f2 il trono, ma anche la reggenza formale del principato di Reuss-Greiz, retto dalla linea primogenita della famiglia di Reuss, mantenendone il controllo dal 1908 al 1918. La linea dei Reuss-Gera aveva ottenuto il controllo sulla reggenza di questo principato in quanto Enrico XXII di Reuss-Greiz era stato dichiarato incapace di governare autonomamente.\nA causa della rivoluzione tedesca scoppiata dopo la sconfitta della Germania nella Prima guerra mondiale, Enrico XXVII dovette rinunciare ai propri domini, abdicando l'11 novembre 1918.\nMatrimonio e figli.\nEnrico XXVII spos\u00f2 nel 1884 la principessa Elisa di Hohenlohe-Langenburg, dalla quale ebbe cinque figli:\nNel 1927, con la morte di Enrico XXIV, la linea dei Reuss-Greiz si estinse e la sua eredit\u00e0 venne raccolta da quella dei Reuss-Gera, la quale a sua volta si estinse nel 1945, lasciando la propria eredit\u00e0 alla linea collaterale dei principi Reuss-K\u00f6stritz."}
{"id": "2234452", "revid": "1543377", "url": "https://it.wikipedia.org/wiki?curid=2234452", "title": "General Electric T700", "text": "I General Electric T700 e CT7 sono una famiglia di motori aeronautici \nturboalbero e turboelica prodotta dall'azienda statunitense \nGE Aviation che copre la gamma di potenza erogata tra i 1\u00a0500 ed i \n3\u00a0000 shp (1\u00a0118 - 2\u00a0237 kW).\nStoria.\nSviluppo.\nNel 1967 il U.S. Army emise una specifica per la realizzazione di un nuovo motore turboalbero destinato ad equipaggiare una nuova generazione di elicotteri multiruolo. La General Electric inizi\u00f2 lo sviluppo del progetto realizzando un dimostratore tecnologico a cui diede la denominazione \"GE12\". Lo U.S. Army negli anni settanta ricevette i primi Sikorsky S-70 Black Hawk i quali erano motorizzati con un paio di \"T700\", l'evoluzione finale del GE12 originale.\nIl T700 venne inizialmente testato a livello sperimentale dal 1973 per poi ottenere, nel 1976, l'omologazione militare, ed essere avviato alla produzione in serie nel 1978. La versione iniziale, denominata \"T700-GE-700\", utilizzava un compressore misto, composto da un assiale a cinque stadi abbinato ad uno centrifugo monostadio, con palette degli statori dei primi due stadi a geometria variabile. Il combustore di tipo anulare con iniezione del carburante centrale era disegnato per ottimizzare la combustione ridurre le emissioni di fumo. Infine la turbina era composta da due stadi a alta pressione collegati al compressore, e da due stadi a bassa pressione, con palette munite di tegolo all'estremit\u00e0, collegati direttamente all'albero di trasmissione. Il motore era disegnato per essere molto affidabile ed era dotato di una presa d'aria con guide per il flusso dinamiche e con un separatore di particelle in grado di scartare detriti, sabbia e polvere. La versione -700 poteva erogare una potenza intermedia di 1\u00a0210 kW (1\u00a0622 shp).\nIl T700-GE-700 si \u00e8 poi evoluto nel T700-GE-701, nel -701C e infine nel -701D, tutte versioni progettate appositamente per gli elicotteri dell'US Army, come il Sikorsky UH-60 Black Hawk e l'AH-64 Apache.\nIl T700 \u00e8 stato pure adattato all'utilizzo marittimo con le versioni -401. Il T700-401 \u00e8 stato il primo motore a passare i rigorosi test di ingestione salina dell'US Navy permettendogli di essere scelto per l'utilizzo imbarcato. L'US Navy ha utilizzato il -401 e le sue evoluzioni per numerosi elicotteri tra cui il Sikorsky SH-60 Seahawk (derivato dal Black Hawk), il Kaman SH-2G Super Seasprite, e il Bell AH-1W Supercobra.\nLa Marina Militare equipaggia i suoi elicotteri AgustaWestland EH-101 con la versione T700-T6A e i suoi NHIndustries NH90 con la versione T700-T6E1. L'Esercito Italiano equipaggia i suoi NHIndustries NH90 con i T700-T6E1.\nDa poco l'Aeronautica Militare utilizza i CT7-8E sui nuovi elicotteri in dotazione, gli AgustaWestland AW101. \nLa versione commerciale del T700 \u00e8 il \"CT7\", utilizzato sul Bell 214ST \n(una versione ingrandita del Huey), sui Black Hawks commerciali, e sui Sikorsky S-92 e AgustaWestland AW189 (nella variante CT7-2E1), tutti elicotteri bimotore.\nEsiste anche una versione turboelica del CT7. Questa versione utilizza lo stesso nucleo dei CT7 turboalbero, con l'aggiunta di un riduttore di giri montato davanti al motore. I CT7 turboelica sono utilizzati su varianti dell'aereo di linea svedese Saab 340, il cargo indonesiano-spagnolo Airtech CASA CN-235, e l'aereo di linea della Repubblica ceca Let L-610 G, tutti aerei a doppia turboelica. La versione base CT7-5A, prevede 1\u00a0294\u00a0kW (1\u00a0735 shp) al decollo.\nUn ulteriore sviluppo del CT7-8A \u00e8 l'YT706. Rispetto ai T700 attualmente utilizzato sugli elicotteri H-60, l'YT706 \u00e8 dotato di un compressore pi\u00f9 grosso, di miglioramenti al combustore e di un sistema digitale di controllo del motore. Questo modello \u00e8 progettato per i nuovi MH-60M Black Hawk, destinati alle Operazioni Speciali dell'US Army, a cui offre miglioramenti di potenza del 30% rispetto ai precedenti T700-701C.\nNel 2016 la GE Aviation ha festeggiato i suoi 20.000 motori prodotti.\nBibliografia.\nLa famiglia T700 - Sito ufficiale GE Aviation"}
{"id": "2234456", "revid": "773636", "url": "https://it.wikipedia.org/wiki?curid=2234456", "title": "Statistiche e record del Novara Calcio", "text": "Qui di seguito sono riportati i record e le statistiche del Novara Calcio, squadra di calcio con sede a Novara (Italia).\nStatistiche di squadra.\nPartecipazione ai campionati.\nIl Novara non ha mai giocato nelle serie dilettantistiche nazionali. Sub\u00ec la sua prima discesa nei dilettanti al termine della Serie C2 1989-1990, perdendo 3-1 contro il in uno spareggio salvezza, dato che entrambe terminarono il campionato cadetto a pari punti. La retrocessione fu poi evitata grazie al ripescaggio, a seguito del fallimento della in estate.\nStatistiche individuali.\nOnorificenze.\nQui di seguito sono riportate le onorificenze conferite dall'UEFA e dalla FIFA alla carriera dei calciatori (lista, in ordine alfabetico, dei calciatori che hanno militato, almeno durante una stagione, nel Novara Calcio):"}
{"id": "2234457", "revid": "57872", "url": "https://it.wikipedia.org/wiki?curid=2234457", "title": "Santuario di Nostra Signora delle Olivette", "text": ""}
{"id": "2234459", "revid": "22356", "url": "https://it.wikipedia.org/wiki?curid=2234459", "title": "Antracoteridi", "text": ""}
{"id": "2234461", "revid": "1305772", "url": "https://it.wikipedia.org/wiki?curid=2234461", "title": "Eriberto II del Maine", "text": "Origine.\nFiglio secondogenito e unico figlio maschio del conte del Maine, Ugo IV e della moglie, Berta di Blois (? - 1084/5), la figlia del conte di Blois, Oddone II, e di Ermengarda d'Alvernia; Berta di Blois, dal 1040, era vedova del duca di Bretagna, Alano III ( \u2020 1040); la maternit\u00e0 \u00e8 confermata indirettamente dal \"Ex Chronico Ruyensis C\u0153nobii\", quando nell'anno 1062, ricorda la morte di Eriberto e del fratellastro, Conan II (Herbertus Cenomannensium Comes et frater uterinus Conani ducis). Ugo IV era il figlio primogenito e unico figlio maschio del conte del Maine, Eriberto I (come risulta dall\"'Actus pontificum Cenomannis\" in cui, il suo prozio, Eriberto \u00abBaco\u00bb del Maine, che governava in suo nome fu costretto a rinchiudersi in un monastero) e della moglie, di cui non si conosce n\u00e9 il nome n\u00e9 la casata.\nBiografia.\nNel 1051, alla morte del padre, Ugo IV, Eriberto con l'aiuto del duca di Normandia, Guglielmo il Bastardo, ferm\u00f2 il conte d'Angi\u00f2, Goffredo II Martello, che aspirava di togliere la contea del Maine al giovane erede, e pot\u00e9 cos\u00ec succedere al padre.Ma i nobili della contea scacciarono la madre di Eriberto II, Berta di Blois e chiamarono in aiuto il conte d'Angi\u00f2, Goffredo II Martello, che, nel 1052, rientr\u00f2 nel Maine, occupandolo e dopo aver cacciato sia, che il vescovo di Le Mans, Gervasio di Ch\u00e2teau-du-Loir, obbligandolo a rifugiarsi in Normandia, assunse la reggenza della contea del Maine{.Non molto tempo dopo anche il conte Eriberto II riusc\u00ec a riparare in Normandia.\nNel 1054, il duca di Normandia, Guglielmo I, sconfisse Goffredo II Martello e rioccup\u00f2 il Maine\nNel corso del 1056, Guglielmo riusc\u00ec a riportare nel Maine il conte del Maine, Eriberto II. Goffredo tent\u00f2 ancora una volta a rioccupare Le Mans, nel 1058, ma con scarsi risultati.Nel frattempo Eriberto II si era riconosciuto vassallo del duca di Normandia e dato che, per la giovane et\u00e0 (nel documento n\u00b0 15 del \"Cartulaire de l'abbaye de Saint-Vincent du Mans\", datato 15 novembre 1058, il conte Eriberto II \u00e8 citato come bambino, \"Herberto puerulo comite\", non aveva eredi, il duca di Normandia, Guglielmo stipul\u00f2 un contratto di fidanzamento tra suo figlio (di pochi anni) Roberto e Margherita, la sorella di Eriberto, con la clausola che, alla morte di Eriberto II, sempre senza eredi, il futuro genero, Roberto avrebbe ereditato la contea.\nEriberto II mor\u00ec nel 1062, ancora senza eredi, e Guglielmo, contro la volont\u00e0 popolare, occup\u00f2 il Maine a nome di Margherita e Roberto, e, dopo aver fatto imprigionare i successori di Eriberto, Biota del Maine (\u2020 ca. 1064), figlia di Eriberto I detto \"Evigilans canis\" (Cane Sveglio), e suo marito, Gualtiero I (\u2020 ca. 1064), conte del Vexin e di Amiens, continu\u00f2 ad occupare la contea anche dopo la morte di Margherita avvenuta nel 1063.\nDiscendenza.\nDi Eriberto II non si conosce alcuna discendenza."}
{"id": "2234462", "revid": "1652635", "url": "https://it.wikipedia.org/wiki?curid=2234462", "title": "Festa del pap\u00e0", "text": "La festa del pap\u00e0 \u00e8 una ricorrenza civile diffusa in alcune aree del mondo, celebrata in onore della figura del padre, della paternit\u00e0 e dell'influenza sociale dei padri. Nella Svizzera italiana \u00e8 elevata a festivit\u00e0 a tutti gli effetti.\nLa data in cui si festeggia \u00e8 alquanto variabile da Paese a Paese (si veda il capitolo \"Data e associazione\").\nStoria.\nNei paesi cattolici, i padri vengono celebrati fin dal Medioevo il 19 marzo, giorno di San Giuseppe, padre putativo di Ges\u00f9.\nSecondo un'antica tradizione, il culto di questo padre adottivo si svilupp\u00f2 fin dal V secolo in certi monasteri egiziani dove fu scritta la Storia apocrifa di Giuseppe il falegname e dove la sua festa fu fissata al 20 luglio (rimane tuttora nel calendario copto). \nIl culto di questo santo si diffuse anche intorno alla \"casa di Giuseppe\" almeno dal VI secolo. Questo culto decadde alla fine dell'Alto Medioevo. La sua festa del 19 marzo appare per la prima volta nell'anno 800 in un martirologio gallicano scritto da Rheinau, in cui \u00e8 chiamato Ioseph sponsus Mariae (\"Giuseppe sposo di Maria\").\nLa scelta di questa data sei giorni prima della festa dell'Annunciazione \u00e8 probabilmente dovuta a una confusione con il nome di un martire di Antiochia chiamato Giuseppe o Giosippo, gi\u00e0 celebrato il 19 marzo, e anche una concordanza sincretica con le Quinquatrie, feste religiose in onore della dea Minerva. \nNei secoli successivi, non fu pi\u00f9 conosciuto semplicemente come il marito di Maria, ma come un padre, Nutritor Domini (\"Nutritore del Signore\"). Il suo culto, al quale la Chiesa associa tradizionalmente la festa dei padri, si sviluppa nei secoli XIV e XV (in particolare sotto l'influenza dei francescani che sono diventati i custodi della \"casa di Giuseppe\" e il cui capitolo generale di Assisi adotta la sua festa del 19 marzo nel 1399) ma fatica a imporsi perch\u00e9 Giuseppe rimane \"il grande silenzioso del Vangelo\".\nLa festa \u00e8 celebrata in varie date e spesso \u00e8 accompagnata dalla consegna di un regalo al proprio padre. Gi\u00e0 nel 1871 la Chiesa Cattolica aveva proclamato San Giuseppe (festeggiato il 19 marzo) protettore dei padri di famiglia e patrono della Chiesa universale. Come sintetizzava papa Leone XIII: \u00abIn Giuseppe hanno i padri di famiglia il pi\u00f9 sublime modello di paterna vigilanza e provvidenza; i coniugi un perfetto esemplare d\u2019amore, concordia e fedelt\u00e0 coniugale; i vergini un tipo e difensore insieme della integrit\u00e0 verginale. I nobili imparino da lui a conservare anche nella avversa fortuna la loro dignit\u00e0 e i ricchi intendano quali siano quei beni che \u00e8 necessario desiderare. I proletari e gli operai e quanti in bassa fortuna debbono da lui apprender ci\u00f2 che hanno da imitare\u00bb.\nLa prima volta documentata in cui fu festeggiata negli Stati Uniti d'America sembrerebbe essere il 5 luglio 1908 a Fairmont, West Virginia, presso la chiesa metodista locale. Fu la signora Sonora Smart Dodd la prima persona a sollecitare l'ufficializzazione della festa; senza essere a conoscenza dei festeggiamenti di Fairmont, ispirata dal sermone ascoltato in chiesa durante la festa della mamma del 1909, ella organizz\u00f2 la festa per la prima volta il 19 giugno del 1910 a Spokane. La festa fu organizzata proprio nel mese di giugno perch\u00e9 in tale mese cadeva il compleanno del padre della signora Dodd, veterano della guerra di secessione americana.\nData e associazione.\nCome indicato in introduzione, la data in generale varia da Paese a Paese. In alcuni Paesi di tradizione cattolica, la festa del pap\u00e0 viene festeggiata il giorno di san Giuseppe, il 19 marzo. Nei Paesi che seguono la tradizione anglosassone, ossia molti nel continente americano, la festa si tiene la terza domenica di giugno; in altri Paesi la data della festa del pap\u00e0 segue invece tradizioni locali.\nIn alcuni Paesi la festa \u00e8 associata ai padri nel loro ruolo nazionale, come in Russia, dove \u00e8 celebrata come la festa dei difensori della patria (\"\u0414\u0435\u043d\u044c \u0437\u0430\u0449\u0438\u0442\u043d\u0438\u043a\u0430 \u041e\u0442\u0435\u0447\u0435\u0441\u0442\u0432\u0430\"), e in Thailandia, dove coincide con il compleanno del defunto sovrano Rama IX, venerato come padre della nazione.\nIn Italia.\nCome in alcuni Paesi di tradizione cattolica, la festa del pap\u00e0 viene festeggiata il giorno di San Giuseppe, sposo della Beata Vergine Maria, simbolo di umilt\u00e0 e dedizione. Nel Martirologio Romano, 19 marzo, n. 1, si legge: \u00abSolennit\u00e0 di San Giuseppe, sposo della beata Vergine Maria: uomo giusto, nato dalla stirpe di Davide, fece da padre al Figlio di Dio Ges\u00f9 Cristo, che volle essere chiamato figlio di Giuseppe ed essergli sottomesso come un figlio al padre. La Chiesa con speciale onore lo venera come patrono, posto dal Signore a custodia della sua famiglia\u00bb.\nI primi a celebrarla furono dei monaci benedettini nel 1030, seguiti dai Servi di Maria nel 1324 e dai Francescani nel 1399. Venne poi promossa dagli interventi dei papi Sisto IV e Pio V, ed estesa a tutta la Chiesa nel 1621 da Gregorio XV. Fino al 1976 il giorno in cui la Chiesa celebra san Giuseppe era considerato in Italia festivo anche agli effetti civili, ma ci\u00f2 venne eliminato con la legge n. 54 del 5 marzo 1977, mentre in Canton Ticino, in altri cantoni della Svizzera e in alcune province della Spagna, questo giorno \u00e8 festivo agli effetti civili. Nel 2008 sono stati presentati alcuni disegni di legge per il ripristino delle festivit\u00e0 soppresse agli effetti civili: San Giuseppe, Ascensione, Corpus Domini, Santi Pietro e Paolo e il Luned\u00ec di Pentecoste.\nSan Giuseppe, in quanto archetipo del padre, nella tradizione popolare protegge anche gli orfani, le giovani nubili e i pi\u00f9 sfortunati. In accordo con ci\u00f2, in alcune zone della Sicilia, il 19 marzo \u00e8 tradizione invitare i poveri a pranzo. In altre aree la festa coincide con la festa di fine inverno: come riti propiziatori, si brucia l'incolto sui campi da lavorare e sulle piazze si accendono fal\u00f2 da superare con un balzo.\nDolci tipici.\nIl dolce tipico della festa ha varianti regionali ma per lo pi\u00f9 a base di creme e/o marmellate, con pasta choux. A Roma sono chiamati \"Bign\u00e8 di San Giuseppe\" e vengono tradizionalmente preparati fritti, sebbene attualmente sia diffusa anche la cottura al forno.\nEsemplare \u00e8 il dolce napoletano, che prende il nome di \"zeppola di San Giuseppe\". Secondo la tradizione, infatti, dopo la fuga in Egitto, con Maria e Ges\u00f9, san Giuseppe dovette vendere frittelle per poter mantenere la famiglia in terra straniera. Sono realizzate con pasta choux e possono essere fritte o al forno; al di sopra viene posta di norma crema pasticcera e marmellata di amarene.\nIn Toscana e in Umbria \u00e8 diffuso come dolce tipico la frittella di riso, preparata con riso cotto nel latte e aromatizzato con spezie e liquori e poi fritta.\nIn Emilia-Romagna il dolce tipico della festivit\u00e0 \u00e8 la raviola (piccolo involucro di pasta frolla o pasta di ciambella richiuso sopra una cucchiaiata di marmellata, crema o altro ripieno, poi cotta al forno o fritta).\nA Trebbo di Reno, in provincia di Bologna, si tiene ogni anno nella terza domenica del mese di marzo, la tradizionale e bicentenaria \"Festa della raviola\" che prevede sia riti religiosi, sia altre manifestazioni che richiamano al paese parenti, visitatori e turisti.\nIn alcune regioni del centro Italia (soprattutto Toscana, Umbria e Lazio) sono diffusi dei dolcetti, sempre fritti, a base di riso cotto nel latte a cui si aggiungono a piacere vin santo, uva passa o canditi e che vengono chiamati frittelle.\nIn Sicilia sono presenti diversi tipi di dolci consumati specialmente durante questa festivit\u00e0 come ad esempio le sfince di San Giuseppe; inoltre, tipici della tradizione catanese e diffusi in tutta l'isola, sono i dolci fritti a forma di tocchetti o bastoncini a base di riso, aromatizzati con buccia d'arancia e miele, noti come zeppole di riso o crispelle di riso.\nA Galliate, in provincia di Novara, \u00e8 invece tipico il gramolino."}
{"id": "2234470", "revid": "93556", "url": "https://it.wikipedia.org/wiki?curid=2234470", "title": "Henry Cavendish, II duca di Newcastle-upon-Tyne", "text": "Biografia.\nConosciuto come visconte Mansfield sino al 1676, Henry era figlio di William Cavendish, I duca di Newcastle-upon-Tyne e di sua moglie Elizabeth Basset. Suoi nonni materni erano William Basset e Judith Austen, figlia di Thomas Austen.\nDopo la Restaurazione venne nominato \"Master of the Robes\" (giugno 1660-62) e poi \"Gentleman of the Bedchamber\" (1662\u201368).\nUna volta ereditato il titolo paterno, entr\u00f2 a far parte del Parlamento come rappresentante del Derbyshire e del Northumberland e nel 1677 re Carlo II lo nomin\u00f2 cavaliere dell'Ordine della Giarrettiera.\nMor\u00ec nel 1691, senza lasciare eredi maschi sopravvissutigli e pertanto con lui si estinse il titolo ducale della sua famiglia. Welbeck Abbey ed altre sue residenze passarono a sua figlia Margaret, la quale spos\u00f2 John Holles, per il quale il ducato venne ricreato nel 1694. Le altre figlie del Cavendish cercarono di opporsi a queste disposizioni testamentarie, ma senza successo.\nMatrimonio e figli.\nNel 1652, Henry spos\u00f2 Frances Pierrepont (n. 1\u00ba settembre 1630 presso Thoresby, Nottinghamshire - m. 23 settembre 1695 presso Londra), figlia di William Pierrepont e nipote di Robert Pierrepont, I conte di Kingston-upon-Hull. La coppia ebbe insieme sei figli:"}
{"id": "2234472", "revid": "125127694", "url": "https://it.wikipedia.org/wiki?curid=2234472", "title": "Accademia Ercolanese", "text": "L'Accademia Ercolanese \u00e8 un'accademia di carattere archeologico istituita nel 1755 a Napoli da Carlo III di Borbone per pubblicare e illustrare gli oggetti che frequentemente venivano disseppelliti nelle citt\u00e0 sepolte dall'eruzione del Vesuvio del 79 d.C., principalmente Pompei ed Ercolano (da cui l'accademia prende il nome). Da essa moltissimo si attendeva il Re, e lo si evince dalla formalit\u00e0 rigorosa con cui fu istituita: non ne facevano parte soci corrispondenti, ne onorari, come d'uso nelle accademie del tempo. All'inizio non ebbe leggi che ne determinassero lo scopo e le funzioni che peraltro erano esplicate nello scritto dello stesso Re \nDopo un lungo periodo di totale silenzio, l'accademia ha ripreso vita nel dicembre 1996 con lo scopo di reagire al \"degrado della vita culturale della Citt\u00e0 di Ercolano e pi\u00f9 in generale del territorio vesuviano\" e per \"rianimare le attivit\u00e0 culturali di quest'angolo della Regione Campania e soprattutto richiamare alla memoria degli Ercolanesi le nobili memorie delle antiche citt\u00e0 di Ercolano, Pompei, Oplontis e Stabiae\". Ha sede in Corso Resina, 296.\nStoria.\nGli scavi, l'esigenza di un'accademia e la sua nascita con Carlo III.\nNel 1734 sal\u00ec sul trono di Napoli Carlo III di Borbone. Il nuovo re venne a sapere che nelle vicinanze di Portici, dove aveva fatto edificare una propria villa, la reggia di Portici, erano stati rinvenuti dei pregevoli monumenti antichi. Data la propria passione per la cultura ed avendo intu\u00ecto il prestigio che avrebbe potuto ricavare il proprio regno, Carlo III ordin\u00f2 che si riprendessero gli scavi precedentemente interrotti, e cos\u00ec avvenne nei primi giorni del 1738.\nL'operazione ebbe un grande successo, portando alla luce molti oggetti, statue ed iscrizioni. Carlo III ne rimase tanto avvinto da volere che gli venissero riferite giornalmente le scoperte, presenziando spesso egli stesso agli scavi.\nCon l'ampliamento e l'intensificazione dei lavori, si arriv\u00f2 ad identificare il luogo degli scavi con la citt\u00e0 di Ercolano. Visto il successo avuto con Ercolano, Carlo III decise di intensificare gli scavi anche presso l'altra citt\u00e0 sepolta, Pompei, riottenendo lo stesso successo.\nVenendo rinvenuti continuamente nuovi reperti in entrambe le citt\u00e0, nel 1751 venne creato un apposito museo per raccoglierli, presso la villa reale di Portici. Nonostante fosse appena nato questo museo gi\u00e0 contava un numero impressionante di oggetti e il re, impaziente di veder restaurati i monumenti, decifrati i papiri e illustrati i rinvenimenti, fece venire da Roma Giuseppe Canart per restaurare i marmi, Tommaso Valenziani per restaurare i bronzi e il padre scolopio Antonio Piaggio per decifrare i papiri.\nPer interpretare ed illustrare i monumenti, nel 1747 fu chiamato monsignor Ottavio Antonio Bayardi che accett\u00f2 il difficile incarico e si trasfer\u00ec nel regno l'anno stesso. Ma il Bayardi si accinse a scrivere un'opera immensa la cui descrizione partiva dalle epoche pi\u00f9 remote di Ercolano tanto che, dopo cinque anni di lavoro, pubblic\u00f2 solo parte della vita di Ercole (\"Prodromo delle antichit\u00e0 di Ercolano\"). Nell'ultimo volume di quanto pubblicato il Bayardi prometteva che con i volumi successivi avrebbe completato la vita di Ercole, avrebbe raccontato della fondazione di Ercolano ed infine avrebbe parlato delle antichit\u00e0 rinvenute.\nMa il mondo letterario e lo stesso re Carlo III desideravano con impazienza l'esposizione delle opere rinvenute. Sotto tale pressione, il Bayardi pubblic\u00f2 un semplice catalogo dei monumenti dissotterrati ma privo di spiegazioni. Nello stesso egli scrisse che avrebbe avuto bisogno di un altro paio di anni se non di pi\u00f9 per completare il suo \"prodromo\" di cui sopra.\nFu allora che il re, infastidito dall'allungarsi dei tempi, su suggerimento del marchese Bernardo Tanucci che allora era segretario di stato della casa reale, decise di fondare un'accademia unicamente incaricata di illustrare i monumenti rinvenuti dagli scavi: era il 13 dicembre 1755 e cos\u00ec nasceva la \"Regale Accademia Ercolanese\".\nL'accademia doveva essere composta da soli quindici filologi e riunirsi presso la segreteria di stato della casa reale sotto la presidenza del Tanucci. I quindici membri prescelti furono:\nPer la successiva venuta a mancare di due di questi, subentrarono nell'accademia anche il marchese Berardo Galiani e Giovanni Battista Basso-Bassi.\nCome segretario perpetuo dell'accademia venne inizialmente scelto Francesco Valletta, ma poi, data la sua avanzata et\u00e0 e la sua salute cagionevole che poco si addicevano al laborioso incarico, questo venne affidato a Pasquale Carcani.\nL'accademia sotto Ferdinando IV.\nCol passare degli anni la maggior parte dei soci dell'accademia morirono, compreso il segretario Carcani e Bernardo Tanucci era distratto dagli impegni che gli procurava il regno. Ci\u00f2 port\u00f2 ad una totale interruzione dei lavori dell'accademia che si protrasse per diversi anni.\nQuando il re Ferdinando IV sal\u00ec a trono succedendo a suo padre, non gli volle essere da meno. Perci\u00f2, consigliato dal segretario di stato di casa reale nonch\u00e9 degli affari esteri il marchese Domenico Caracciolo, il 15 aprile 1787 ripristin\u00f2 l'accademia sostituendo gli accademici defunti. Dei vecchi accademici rimasero solo:\nI nuovi eletti invece furono:\nAlla morte di tre di questi subentrarono in seguito il marchese Filippo Mazzocchi (nipote del pi\u00f9 famoso Alessio Simmaco), Michele Arcangelo Lupoli e Vincenzo Cal\u00e0.\nDopo il ripristino dell'accademia per la prima volta ne venne anche scritto uno statuto, composto da dodici articoli, approvato da re Ferdinando IV il 10 maggio 1787.\nSuccessivamente, in applicazione del settimo articolo, l'accademia propose come nuovo segretario perpetuo lo storiografo Francesco Daniele che il re conferm\u00f2.\nL'accademia nell'Ottocento.\nA causa delle vicende politiche di fine Settecento, dopo il 1798 l'accademia non si riun\u00ec pi\u00f9 e nei \"notiziarii della real corte di Napoli\" non se ne fa pi\u00f9 menzione fino al 1806. Durante il decennio francese assunse di fatto un'altra veste, seppur operante con pi\u00f9 soci, finch\u00e9 nel 1816, in seguito alla restaurazione borbonica, essa fu collocata tra le tre accademie ricomprese nella Societ\u00e0 Reale Borbonica (assieme a quella di Scienze e a quella di Belle Arti) e composta di venti soci ordinari, ai quali potevano aggregarsene altri in qualit\u00e0 di corrispondenti nazionali ed esteri. Dal 1822 ha iniziato a pubblicare, in appositi volumi, le \"Memorie\" dei propri soci.\nTra i principali soci ordinari e tra gli interpreti dei papiri di questa fase storica, si segnalano:\nL'accademia oggi.\nL'idea di rifondare, nel dicembre 1996, l'Accademia Ercolanese, restituendo linfa vitale all'istituzione creata nel 1755 da Carlo di Borbone, \u00e8 dovuta all'iniziativa di Aniello De Rosa, un ercolanese appassionato della storia e della civilt\u00e0 della sua terra e avvilito dal degrado culturale dell'area vesuviana. Il suo progetto era quello di dare vita ad un agile consesso, che potesse rianimare le attivit\u00e0 culturali di quest'angolo della Regione Campania ed al tempo stesso di rifarsi alle memorie delle antiche citt\u00e0 di Ercolano, Pompei, Oplontis, Stabiae e Paestum. De Rosa era convinto che la sua Accademia potesse configurarsi come un valido centro di promozione culturale, come in effetti si sarebbe rivelata. Dalla rifondazione, l'Accademia Ercolanese ha organizzato importanti congressi e curato le edizioni di volumi significativi, contribuendo alla storia di Ercolano e Pompei e alla loro fortuna in epoca moderna. L'Accademia Ercolanese \u00e8 ormai parte integrante del patrimonio di storia e civilt\u00e0 della Regione Campania.\nL'evoluzionismo culturale ed il progresso scientifico e tecnologico, esigono un sodalizio al passo dei tempi tra le due culture, in grado di rispondere alle esigenze e agli interrogativi dell'uomo del terzo millennio, agli albori dell'era digitale. Compito gravoso della Repubblica delle lettere \u00e8 quello di riportare l'immaginario collettivo, distorto dalle nuove tecnologie della recente rivoluzione digitale, nell'alveo della ragion pura. Ed \u00e8 per questo che De Rosa nella prospettiva di una cultura europeista, ha istituzionalizzato dal 2006, dopo aver coniato \"l'Ermatena\", l'antica medaglia disegnata da Michele Arditi nel 1816, per il recupero dell'etica e della morale, un premio annuale (Premio Euromediterraneo). Il successo di tale iniziativa, unitamente all'intento di incentivare la ricerca scientifica nel Mezzogiorno d'Italia, dal 2008 ha portato a coinvolgere nella cerimonia anche le tesi di dottorato di ricerca sia dell'Universit\u00e0 degli Studi di Napoli Federico II che della Seconda Universit\u00e0 degli Studi di Napoli,quest'ultima con decreto rettoriale del 17 ottobre 2016 \u00e8 stata rinominata Universit\u00e0 degli Studi della Campania \" Luigi Vanvitelli\". Per l'internazionalizzazione del dibattito scientifico, l'Accademia ha siglato nel 2011 un protocollo di intenti con la Repubblica Popolare Cinese per la premiazione annuale della migliore Tesi di Dottorato di Ricerca della Cina.\nIl premio Euromediterraneo.\nDal 2006, ogni anno l'accademia assegna il premio Euromediterraneo alle personalit\u00e0 pi\u00f9 illustri del Mezzogiorno d'Italia.\nI vincitori di tale premio sono stati:"}
{"id": "2234474", "revid": "729019", "url": "https://it.wikipedia.org/wiki?curid=2234474", "title": "Lockheed L-188 Electra", "text": "Il Lockheed L-188 Electra \u00e8 un quadrimotore di linea turboelica ad ala bassa prodotto dall'azienda statunitense Lockheed Corporation tra la fine degli anni cinquanta ed i sessanta.\nPortato in volo per la prima volta nel 1957, fu il primo aereo turboelica mai prodotto negli Stati Uniti garantendo, a quel tempo, prestazioni solo di poco inferiori agli aerei a getto mantenendo per\u00f2 un costo operativo inferiore. Attualmente \u00e8 ancora operativo nelle sue conversioni da trasporto.\nStoria del progetto.\nSviluppo.\nAll'inizio degli anni cinquanta la compagnia aerea American Airlines emise una specifica per la fornitura di un nuovo velivolo di grandi dimensioni da destinare alle rotte nazionali a medio e corto raggio. La Lockheed inizi\u00f2 il progetto L-188 proponendolo al committente nel 1954 ed in seguito venne sviluppato sulle richieste della compagnia aerea statunitense. L'ufficio di progettazione aziendale decise di disegnare un velivolo dalla cellula tradizionale, un monoplano ad ala bassa con carrello triciclo retraibile ed impennaggio classico monoderiva, ma adottando, prima azienda statunitense a farlo per velivoli di grandi dimensioni, una motorizzazione basata su quattro turboelica Allison 501-D che garantivano una migliore gestione economica complessiva. L'allestimento standard prevedeva tra i 66 e gli 88 passeggeri, mentre era prevista una opzione ad alta densit\u00e0 per 98 passeggeri.\nNel 1955, mentre era ancora in fase di sviluppo, venne raggiunto un accordo di fornitura per 35 esemplari destinati all'American Airlines e 40 alla Eastern Air Lines. ma per il volo inaugurale si dovette attendere altri due anni quando il prototipo venne portato in volo per la prima volta il 6 dicembre 1957.\nLe consegne iniziarono nel dicembre 1958 quando il primo esemplare venne consegnato all'American Airlines, la compagnia che era destinata ad inaugurare per prima i voli commerciali del nuovo modello ma, a causa di uno sciopero, questo venne impedito a favore della concorrente Eastern Airlines. Le caratteristiche del modello, attirarono rapidamente l'attenzione del mercato internazionale del trasporto aereo e la Lockheed ricevette numerosi ordini da operatori statunitensi ed asiatici, pi\u00f9 l'unico europeo proveniente dalla olandese KLM.\nProduzione.\nLa prima versione ad essere prodotta fu la L-188A; in seguito nacque il modello a lungo raggio, denominato L-188C. In totale, furono costruiti 170 esemplari, ma la produzione cess\u00f2 prima del previsto per una diminuita fiducia nel modello, a causa di due incidenti gravi.\nI due incidenti furono causati da debolezze strutturali nel montaggio dei motori, amplificate poi dalle vibrazioni delle ali e che causarono il distacco delle stesse dalla cellula. Il problema fu risolto ma ormai la reputazione dell'Electra era compromessa e le compagnie aeree decisero di rivolgersi al mercato dei modelli equipaggiato con motori turbogetto. Venne stimato che la Lockheed perse 57 milioni di dollari, pi\u00f9 altri 55 in cause legali.\nLa maggior parte degli aerei attualmente in servizio sono usati come cargo.\nNel 1957 il progetto conobbe un ulteriore sviluppo quando la United States Navy chiese un nuovo modello di aereo da usare in missioni di pattugliamento avanzato. La Lochkeed propose il P-3 Orion, sviluppato a partire dall'Electra.\nLa produzione termin\u00f2 dopo quattro anni, nel 1961.\nImpiego operativo.\nCivile.\nLa compagnia aerea American Airlines \u00e8 stata la prima acquirente, seguita dalla Eastern Airlines e dalla Braniff International Airways. Numerose compagnie statunitensi hanno utilizzato gli Electra, mentre in Europa l'unico operatore \u00e8 stato KLM. Nel sud Pacifico \u00e8 stato adottato dalle compagnie TEAL e Air New Zealand.\nIn Australia, Trans Australia Airlines e Ansett lo usavano nelle rotte tra Melbourne, Sydney, Brisbane e Port Moresby nel periodo tra il 1959 e il 1971. Negli stessi anni, Qantas usava quattro Electra in Tasmania, marche VH-ECA, B, C e D.\nGli Electra hanno volato lungo linee commerciali fino alla met\u00e0 degli anni settanta. In seguito, alcune unit\u00e0 sono state vendute a Varig, operatore brasiliano, che li ha usati sulla rotta Rio de Janeiro - San Paolo fino al 1992, senza incidenti.\nMolti esemplari sono stati convertiti come cargo continuando ad essere utilizzati per il trasporto merci.\nMilitare.\nNel 1983 la Aviaci\u00f3n Naval argentina, dopo il ritiro dell'ultimo SP-2H Neptune, ha convertito alcuni Electra per pattugliare le coste marittime. Sono stati sostituiti solo nel 1994 con i P-3 Orion. Un Electra, denominato \"L-188W Electron\" per la guerra elettronica, \u00e8 conservato al Museo de la Aviaci\u00f3n Naval (MUAN), a Bah\u00eda Blanca.\nLa giunta militare argentina utilizz\u00f2 un Electra L-188A-08-10, denominato \"Rio Grande\", immatricolato 5-T-3, come strumento per eliminare gli oppositori con i cosiddetti \"voli della morte\", gettando le persone in mare o nel R\u00edo de la Plata dal portellone laterale mentre era in volo.\nIncidenti.\nBen 57 esemplari dell'Electra sono andati distrutti in incidenti, l'ultimo dei quali risale a luglio 2003."}
{"id": "2234480", "revid": "599013", "url": "https://it.wikipedia.org/wiki?curid=2234480", "title": "Reuss-Greiz", "text": "Il Principato di Reuss-Greiz fu uno stato della Germania, governato dai membri della casata di Reuss. I Conti di Reuss-Greiz, Untergreiz, e Obergreiz vennero elevati al rango di principi nel 1778. I suoi membri portavano il titolo di \"Principe di Reuss, linea primogenita\", o di \"Principe di Reuss-Greiz\". Come i membri della casata di Reuss linea cadetta, i membri maschi della casata vennero chiamati Enrico, da Enrico I (nato nel 1693) sino a Enrico XXIV (1878-1927).\nIl Principato di Reuss-Greiz aveva un'area di 317\u00a0km\u00b2 e una popolazione di 71,000 (1905). La sua capitale era Greiz.\nDopo la Prima Guerra Mondiale i territori vennero riuniti e venne proclamata la repubblica.\nAd un ramo collaterale di questa famiglia appartenne anche il Feldmaresciallo Enrico XV di Reuss zu Plauen, Vicer\u00e9 del Lombardo-Veneto e Governatore del Veneto.\nStoria.\nLa linea primogenita dei conti von Plauen zu Reuss acquista il titolo di contea immediata dell'impero nel 1673, alla morte di Heinrich XIV (1506-72), discendente da Heinrich II von Reuss zu Burgk (1543-08) e suo figlio Heinrich III (-1616) con diritti di voto nel collegio dei conti di Wetterau; col conte Heinrich XI (1743-1800), hanno il titolo di principato (12.05.1778). \nLa numerazione progressiva dei sovrani, tutti chiamati Heinrich, inizia dal 1693 e termina con Heinrich XXIV (1902-08); arrivata a cento sarebbe dovuta ricominciare da I.\nDopo Heinrich V zu Untergreiz (1549-08) la linea si divide in:\n1) Conti von Reuss zu Obergreiz:\nla linea primogenita si costituisce con Heinrich IV (1597-29); nella seconda met\u00e0 del XVIII secolo riassorbe la linea cadetta. \nLa contessa Sophie Charlotte von Bothmer \u00e8 a capo della Reggenza (1722-43) per Heinrich X (1718-23) e Heinrich XI (1722-1800). \nI loro possessi si estendono su Greitz, Burg, Dolau e Rotenthal.\nNel 1807 il principe Heinrich XIII (1800-29.1.1817) entra nella Confederazione del Reno. \nNel 1848 con la convenzione di famiglia ai principi di Reuss Greiz \u00e8 riconosciuto il possesso su Greiz, Zeulenroda e Burgk.\n2) Conti von Reuss zu Untergreiz:\nlinea cadetta costituita da Heinrich V (1602-67), che si estingue nel 1768."}
{"id": "2234487", "revid": "599013", "url": "https://it.wikipedia.org/wiki?curid=2234487", "title": "Lorenzo Renzi", "text": ""}
{"id": "2234498", "revid": "110157", "url": "https://it.wikipedia.org/wiki?curid=2234498", "title": "Sophie Lefranc-Duvillard", "text": "Nata Sophie Lefranc, in seguito al matrimonio aveva assunto anche il cognome del coniuge.\nBiografia.\nMoglie di Adrien Duvillard, a sua volta sciatore alpino, mor\u00ec nel 2017 all'et\u00e0 di 46 anni dopo una lunga malattia.\nCarriera sciistica.\nOriginaria di Meg\u00e8ve, ottenne il primo risultato internazionale di rilievo il 19 febbraio 1992 ai XVI Giochi olimpici invernali di , giungendo 19\u00aa nello slalom gigante; il 28 novembre dello stesso conquist\u00f2 il primo piazzamento in Coppa del Mondo sulle nevi di Park City, piazzandosi 10\u00aa nella stessa specialit\u00e0. Il suo debutto iridato avvenne in occasione di Mondiali di Morioka 1993, dove si classific\u00f2 34\u00aa nel supergigante e 26\u00aa nello slalom gigante.\nIl 31 ottobre 1993 a S\u00f6lden conquist\u00f2 il primo podio in Coppa del Mondo, piazzandosi 2\u00aa in slalom gigante alle spalle dell'austriaca Anita Wachter; pi\u00f9 tardi nella stessa stagione prese parte ai XVII Giochi olimpici invernali di , senza concludere lo slalom gigante. Nel 1997 fu al cancelletto di partenza dello slalom gigante di Sestriere 1997 (sua ultima presenza iridata), che chiuse al 15\u00ba posto, e conquist\u00f2 l'ultima vittoria, nonch\u00e9 ultimo podio, in Coppa Europa, il 5 marzo a Les Arcs in supergigante.\nIl 25 gennaio 1998 sal\u00ec per la seconda e ultima volta sul podio in Coppa del Mondo, con il 3\u00ba posto conquistato sul tracciato di Cortina d'Ampezzo dietro alle tedesche Martina Ertl e Katja Seizinger; venne quindi convocata per i XVIII Giochi olimpici invernali di , dove giunse 5\u00aa nello slalom gigante. Termin\u00f2 l'attivit\u00e0 agonistica al termine di quella stessa stagione 1997-1998: la sua ultima gara in Coppa del Mondo fu lo slalom gigante di Crans-Montana del 15 marzo (7\u00aa) e la sua ultima gara in carriera fu uno slalom gigante FIS disputato il 27 marzo a Les Karellis.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante"}
{"id": "2234499", "revid": "61051", "url": "https://it.wikipedia.org/wiki?curid=2234499", "title": "General Electric CT7", "text": ""}
{"id": "2234500", "revid": "1318658", "url": "https://it.wikipedia.org/wiki?curid=2234500", "title": "Rifugio Valasco", "text": "Il rifugio Valasco \u00e8 un rifugio alpino situato nell'omonima vallata (localmente detta \"Vallone\"), sotto il monte Matto, nel territorio del comune italiano di Valdieri (CN) e all'interno del Parco naturale delle Alpi Marittime.\nStoria.\nL'edificio sorse come \"reale casa di caccia\" nell'allora \"Riserva reale di caccia di Valdieri-Entracque\", voluta da Vittorio Emanuele II nel 1857. L'edificio non fu per\u00f2 realizzato immediatamente: si stima che la sua costruzione risalga agli anni tra il 1880 ed il 1899, anno in cui si riscontra la prima notizia certa della sua esistenza.\nDurante la prima guerra mondiale l'edificio venne requisito dall'esercito (con il consenso del re Vittorio Emanuele III) e trasformato in caserma, ruolo che mantenne fino al termine della seconda guerra mondiale. In questo periodo venne restaurato pi\u00f9 volte, in particolare a seguito ad un incendio che caus\u00f2 la distruzione completa del tetto.\nAl termine della seconda guerra mondiale, l'edificio fu abbandonato dai militari e torn\u00f2 tra le propriet\u00e0 di casa Savoia. Nel 1957 Jolanda di Savoia vendette l'edificio, oltre a tutti i possedimenti terrieri attorno al Valasco, alle nobildonne torinesi Giuseppina e Agatha Ferrarotto; dieci anni dopo gli subentr\u00f2 la famiglia Rondolino di Vercelli e infine, nel 1970, la Societ\u00e0 Agricola Stella Alpina del geometra Piero Lessona. Da allora, la \"reale casa di caccia\" \u00e8 stata utilizzata a scopo agricolo e come ricovero di pastori, fino allo scoppio di un altro incendio che nel 1993 ne distrusse nuovamente il tetto.\nLa costruzione rimase abbandonata fino al 2002, quando iniziarono i lavori di ristrutturazione e ridestinazione. Il 13 luglio 2008 l'edificio, adibito a rifugio, \u00e8 stato inaugurato ufficialmente.\nCaratteristiche e informazioni.\nL'edificio sorge al centro del \"vallone del Valasco\", in mezzo ad una caratteristica torbiera, al di sotto del monte Matto. \u00c8 costituito da una costruzione a pianta quadrata, ad un solo piano, con un cortile interno e due torrette ai lati della facciata.\nAll'interno, si incontrano dapprima il bar e la reception, quindi la sala da pranzo ed un vano adibito a soggiorno. Si trovano poi, dal lato cortile, quattro stanze a due o tre posti con bagno interno, ed alcune camerate comuni con servizi esterni, per un totale di 45 posti a dormire.\nIl rifugio offre servizio di alberghetto, bar e ristorante, con cucina tipica occitana.\n\u00c8 aperto continuativamente dal 15 giugno al 15 settembre; nel restante periodo dell'anno opera nei fine settimana e per le vacanze di Natale e Pasqua. Rimane chiuso tra dicembre e met\u00e0 febbraio circa a causa del rischio valanghe sul percorso di accesso.\nAccessi.\nL'accesso principale \u00e8 dalla localit\u00e0 Terme di Valdieri, dove termina la strada percorribile con mezzi privati. Da l\u00ec si segue la carrareccia (non carrozzabile) che risale il vallone di Valasco; in alternativa si percorre l'antico sentiero reale, fino a raggiungere il rifugio, nel giro di circa 1 ora o 1 ora e un quarto.\nIl rifugio \u00e8 raggiungibile anche dalla Francia partendo da Saint-Martin-V\u00e9subie attraverso il \"col de Sal\u00e8se\", i \"laghi di Fremamorta\" ed il \"colletto Valasco\", oppure partendo da Isola 2000 attraverso la \"bassa del Drouos\", via rifugio Questa.\nTraversate.\nIl rifugio si trova inoltre sul percorso dei seguenti sentieri:\nCuriosit\u00e0.\nIl primo progetto della P.C.E. del 1954 (Piemonte Centrale di Elettricit\u00e0, poi assorbita da Enel nel 1962), inerente agli impianti idroelettrici dell'alto Gesso prevedeva una diga a gravit\u00e0, ad andamento rettilineo alta 40 m (simile alla diga del lago della Piastra), creando un invaso di 16 milioni di m\u00b3. Avrebbe sommerso il rifugio Valasco e gran parte della piana, definita appunto \" piana del Valasco\""}
{"id": "2234502", "revid": "2210194", "url": "https://it.wikipedia.org/wiki?curid=2234502", "title": "Strega dei Bell", "text": "La strega dei Bell \u00e8 una storia del folklore nordamericano, che narra di fenomeni paranormali accaduti alla famiglia Bell di Adams (Tennessee).\nNegli Stati Uniti la leggenda \u00e8 cos\u00ec popolare da aver ispirato la realizzazione di film come \"An American Haunting\", \"Bell Witch Haunting\" e \"The Blair Witch Project\".\nIl memoriale della famiglia Bell si trova al Bellwood Cemetery di Adams.\nLeggenda.\nLa storia inizi\u00f2 nel 1817 quando John William Bell Sr., durante una passeggiata nel proprio campo di mais nella Contea di Robertson vicino al fiume Red, incontr\u00f2 uno strano animale. Bell descrisse l'animale come \"corpo di cane e testa di coniglio\". Lo strano evento fu il primo di una lunga serie. Nei giorni successivi furono avvertiti rumori intorno e all'interno dell'abitazione. L'unica figlia ancora abitante in casa, Betsy Bell, dichiar\u00f2 di essere stata aggredita di notte, intorno alle tre, da una forza invisibile alla quale era stata incapace di resistere.\nNella sua vita, John fu spesso colpito da attacchi di epilessia, a volte cos\u00ec violenti da renderlo periodicamente rauco e senza voce. John mor\u00ec il 18 dicembre 1820 in casa. Accanto al corpo esanime fu rinvenuto un flacone mezzo vuoto. Il gatto dei Bell, al quale fu somministrata la piccola dose di liquido ancora contenuta nel flacone mista a mangime per animali, mor\u00ec quasi subito dopo aver ingerito la pozione.\nAl funerale di John partecip\u00f2 molta gente e alcuni riferirono che, rimanendo in silenzio, si potevano sentire le risate agghiaccianti della fantomatica strega che lo aveva tormentato.\nLo studioso Pat Fitzhugh afferm\u00f2 che secondo nativi e contadini del luogo, la strega fece ritorno nell'abbandonata fattoria nel 1935 e l\u00ec vivrebbe ancor oggi. Oggi \u00e8 luogo comune che, passando per la fattoria abbandonata, si possano sentire strani rumori e risate di bambini.\nNella cultura di massa.\nCinema.\nLa storia ha ispirato alcune sceneggiature cinematografiche:"}
{"id": "2234517", "revid": "1855146", "url": "https://it.wikipedia.org/wiki?curid=2234517", "title": "Galleria nazionale d'arte antica di palazzo Corsini", "text": "La Galleria nazionale d'arte antica di palazzo Corsini \u00e8 un museo artistico di Roma, ospitato nel Palazzo Corsini alla Lungara, presso il rione Trastevere. Il museo, parte della raccolta della Galleria nazionale d'arte antica, conserva un nucleo di raffinate opere, per lo pi\u00f9 di pittura italiana e fiamminga tra il XVI e il XVII secolo.\nStoria.\nIl nucleo primordiale della collezione ebbe origine nel corso del XVII secolo grazie alle raccolte del cardinale Neri Maria Corsini, alle quali si aggiunsero nella prima met\u00e0 del XVIII secolo altre opere provenienti dai vari rami della famiglia Corsini, insieme a vari doni ottenuti grazie al prestigioso status sociale acquisito.\nNel 1883, il palazzo e le sue propriet\u00e0 sono state vendute allo Stato, determinando la nascita della Galleria nazionale d'arte antica, parte della quale si trova attualmente a Palazzo Barberini.\nCollezione.\nLa raccolta, arricchita grazie ai lasciti e alle donazioni Corsini a partire dal Settecento, vanta un raffinato nucleo di dipinti che spazia tra XIV e XVIII secolo, con una predominanza della pittura italiana (specialmente romana, bolognese e napoletana) barocca e importanti esempi di opere di bamboccianti e paesaggisti.\nLa prima sala della galleria vanta un gran numero di tele di grandi dimensioni del XVII e XVIII secolo, per lo pi\u00f9 a soggetto paesaggistico e religioso. La sala successiva ospita un nucleo dei cosiddetti pittori \"primitivi\", tra cui spicca il \"Trittico con Pentecoste, Giudizio Universale e Ascensione\" di Beato Angelico, rara opera quattrocentesca presente in galleria sin dal 1740. L'arte rinascimentale \u00e8 rappresentata da alcune opere, tra le quali l'\"Adorazione dei pastori\", dipinto di Jacopo Bassano.\nL'arte barocca \u00e8 costituita da un eccezionale numero di capolavori, come il \"San Sebastiano curato dagli angeli\" (1602-1603), opera romana del pittore Pieter Paul Rubens, la \"Madonna della Paglia\", tela legata al soggiorno italiano di Antoon van Dyck, la \"Madonna col Bambino\" di Bartolom\u00e9 Esteban Murillo e il \"San Giovanni Battista\" di Caravaggio (1603). Al suo fianco \u00e8 la \"Madonna col Bambino\", affascinante opera di Orazio Gentileschi, gi\u00e0 attribuita a Caravaggio stesso.\nNella sala dedicata al Settecento si conserva un vasto nucleo di opere di Carlo Maratta, come la \"Madonna col Bambino\", \"Martirio di sant'Andrea\", \"Rebecca alla fonte\" e la \"Fuga in Egitto\", oltre al \"Trionfo di Ovidio\" di Nicolas Poussin. Le sale successive offrono squisiti esempi di arte emiliana (con opere di Giovanni Lanfranco) e della pittura seicentesca napoletana. In quest'ultima categoria vanno segnalate le opere di Salvator Rosa, alla cui produzione \u00e8 legata il sanguinolento \"Prometeo\" e le ariose tele raffiguranti \"Battaglie\" e \"Paesaggi\". Nella medesima sala \u00e8 custodito il grandioso \"Venere scopre Adone morto\", capolavoro di Jusepe de Ribera (1637) in cui predomina il chiaro colorismo tipico di Diego Vel\u00e1zquez. Esemplare \u00e8 anche la tela raffigurante \"Cristo tra i dottori\", opera di Luca Giordano, allievo del Ribera."}
{"id": "2234522", "revid": "113794805", "url": "https://it.wikipedia.org/wiki?curid=2234522", "title": "Sch\u00f6nwalde", "text": "Sch\u00f6nwalde \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di Uecker-Randow-Tal."}
{"id": "2234524", "revid": "31886", "url": "https://it.wikipedia.org/wiki?curid=2234524", "title": "Nazionale di rugby a 15 del Kenya", "text": "La nazionale di rugby XV del Kenya \u00e8 inclusa nel terzo livello del rugby internazionale."}
{"id": "2234536", "revid": "93556", "url": "https://it.wikipedia.org/wiki?curid=2234536", "title": "William Cavendish, I duca di Newcastle-upon-Tyne", "text": "Membro della famiglia Cavendish, era figlio di Sir Charles Cavendish e di sua moglie Catherine Ogle e nacque nello Yorkshire. La famiglia Cavendish era molto legata alla dinastia regnante Stuart, tantopi\u00f9 quando William venne nominato cavaliere dell'Ordine del Bagno.\nPrima fu membro della corte di Giacomo I Stuart per poi divenire amico di Carlo I Stuart e di sua moglie, la regina Enrichetta Maria. Fu in seguito nominato marchese di Newcastle-upon-Tyne e si occup\u00f2 dell'educazione del principe di Galles Carlo. Durante la guerra civile inglese fu nominato generale delle forze realiste. Dopo la battaglia di Marston Moor, and\u00f2 in esilio spontaneo e dopo la restaurazione di Carlo II fu nominato duca.\nBiografia.\nLa famiglia.\nWilliam Cavendish nacque ad Handsworth Manor, nello Yorkshire, era il primogenito dei figli sopravvissuti di sir Charles Cavendish e di sua moglie, Catherine Ogle. Era inoltre nipote di Bess di Hardwick e di William Cavendish. Aveva un fratello minore, Charles (1594\u20131654), a cui fu molto legato per tutta la sua vita.\nLa carriera.\nNel 1610, William Cavendish venne creato cavaliere dell'Ordine del Bagno e sedette nella Camera dei Comuni per la costituente id East Retford nell'Addled Parliament del 1614. Alla morte di suo padre nel 1617, gli succedette nei beni di famiglia.\nIl 3 novembre 1620 Cavendish venne creato visconte Mansfield e poi conte di Newcastle-upon-Tyne nel 1628. Nel 1629 eredit\u00f2 da sua madre la baronia Ogle, assieme ad una rendita di 3000 sterline annue. Nel 1638 divenne tutore di Carlo, principe di Galles e nel 1639 venne compreso nel novero dei consiglieri privati del sovrano d'Inghilterra. Quando la Guerra dei vescovi (1639\u20131640) scoppi\u00f2, assistette Carlo I con un prestito di 10.000 sterline e un gruppo armato composto da 120 cavalieri. Venne nominato all'incarico di corte di \"Gentleman of the Robes\" nel 1641, ma venne implicato nell'Army Plot e venne di conseguenza costretto a ritirarsi per qualche tempo dalla corte.\nLa guerra civile inglese.\nCon il crescere delle tensioni sociali, sia Carlo I che il parlamento inglese cercarono di assicurarsi dei porti chiave e delle munizioni per un conflitto che sembrava ormai imminente tra le due fazioni. Il conte di Newcastle, postosi apertamente al servizio del sovrano, tent\u00f2 senza successo di assediare Hull nel luglio del 1642, ma venne costretto a ritirarsi. Quando Carlo I dichiar\u00f2 formalmente guerra nell'agosto di quell'anno, il conte di Newcastle ottenne il comando di quattro contee del nord, in gran parte per il servizio offerto alla causa dei realisti nel fornire loro uomini dietro pagamento. Nel novembre del 1642, avanz\u00f2 nello Yorkshire, inizi\u00f2 l'assedio di York e costrinse lord Fairfax a tiritarsi dopo averlo attaccato a Tadcaster.\nLa guerra continu\u00f2 durante l'inverno e lo stesso conte di Newcastle fu impegnato nel trovare un punto sicuro ove far sbarcare il contingente organizzato dalla regina Enrichetta Maria (che si trovava nei Paesi Bassi), carico di munizioni ed armi. Egli ad ogni modo non disponeva di truppe sufficienti a mantenere stabilmente l'area prefissatasi e pertanto le forze parlamentari comandate da lord Fairfax e da suo figlio sir Thomas, riuscirono a conservare alcune posizioni chiave come Hull e Leeds. Alla fine di febbraio del 1643, un convoglio con a bordo Enrichetta Maria e numerose armi sbarc\u00f2 a Bridlington e da l\u00ec venne poi scortato ad Oxford. Con la vittoria ottenuta da William Cavendish a Adwalton Moor, presso Leeds, nel giugno di quello stesso anno, venne creato marchese di Newcastle-upon-Tyne.\nNel 1643 la Solemn League and Covenant cre\u00f2 una commissione per i regni d'Inghilterra e Scozia, che per la prima volta coordin\u00f2 la strategia delle forze parlamentari su tutto il territorio nazionale dell'epoca e anche in Irlanda. Nel febbraio del 1644, gli scozzesi sotto la guida del conte di Leven assediarono Newcastle, chiudendo cos\u00ec uno dei principali porti d'importazione e rifornimento per i realisti. Il marchese era di base nella vicina Durham.\nDue settimane pi\u00f9 tardi, il conte di Manchester sconfisse le forze dei realisti presso Selby. Il marchese di Newcastle dovette lasciare Durham come pure la guarnigione d'istanza a York, citt\u00e0 che venne assediata dagli scozzesi guidati da sir Thomas Fairfax e dall'Army of the Eastern Association. Nel maggio di quell'anno il principe Rupert del Reno lasci\u00f2 Shrewsbury e marci\u00f2 verso nord; il 29 giugno, giunse a Knaresborough, a 30 chilometri da York, per trovarsi per\u00f2 di fronte a un numero di forze preponderanti. Malgrado l'opposizione del marchese di Newcastle, la pi\u00f9 grande battaglia della guerra ebbe comunque luogo il 2 luglio, presso Marston Moor. Il risultato fu una decisiva sconfitta dei realisti, e la resa di York il 16 luglio.\nCome comandante militare, lord Clarendon descrisse il marchese di Newcastle come \"adatto a fare il generale come un vescovo\". Ad ogni modo, Marston Moor venne combattuta contro il suo parere, dimostrando quindi un'intelligenza strategica tale da comprendere che la causa realista era ormai spacciata.\nVita in esilio.\nDopo lo scontro di Marston Moor, il marchese di Newcastle lasci\u00f2 l'Inghilterra alla volta di Amburgo, in Germania, accompagnato dai suoi due figli e dal fratello Charles; nell'aprile del 1645, la famiglia si spost\u00f2 a Parigi, dove incontr\u00f2 e spos\u00f2 la sua seconda moglie, Margaret, dama d'onore della regina Enrichetta Maria. Il marchese di Newcastle, che pure non aveva mai avuto buoni rapporti col principe Rupert, colse l'occasione della sua presenza in Francia per screditarlo a pi\u00f9 riprese, suggerendo alla regina di rimuoverlo dai suoi comandi. La novella moglie del marchese, del resto, venne creata dama d'onore della regina.\nNel 1648, il Cavendish lasci\u00f2 la Francia alla volta di Rotterdam con l'intento di unirsi in loco al principe di Galles al comando di una flotta ribelle, ma alla fine prese residenza ad Anversa dove rimase sino alla Restaurazione. Nell'aprile del 1650, venne nominato membro del consiglio privato di Carlo II d'Inghilterra (sovrano in esilio) e, in opposizione a Edward Hyde, cerc\u00f2 di mediare un accordo con gli scozzesi per ottenerne l'appoggio. Ad Anversa visse nella \"Rubenshuis\" (l'abitazione dove il pittore Peter Paul Rubens aveva vissuto dal 1610 sino alla propria morte nel 1640) e vi stabil\u00ec una famosa scuola di equitazione, sport quest'ultimo a cui egli si dedic\u00f2 per tutta la sua vita con molta dedizione; in questo stesso periodo scrisse anche un trattato in francese dal titolo \"M\u00e9thode et invention nouvelle de dresser les chevaux\", pubblicato nel 1658. Quest'opera ebbe una notevole diffusione in Francia, ispirando personaggi come Fran\u00e7ois Robichon de La Gu\u00e9rini\u00e8re ed il controverso Fran\u00e7ois Baucher. Il marchese \u00e8 anche accreditato come l'inventore delle redini sportive da corsa.\nLa Restaurazione.\nCon la Restaurazione inglese del 1660, il marchese di Newcastle fece ritorno in Inghilterra e riusc\u00ec ad ottenere parte dei possedimenti di suo padre, per quanto la sua fortuna fosse ormai gravata da molti debiti, con perdite che sua moglie stim\u00f2 a causa della guerra nell'enorme somma di 941.303 sterline. Venne reinstallato negli incarichi ricoperti gi\u00e0 a suo tempo durante il governo di Carlo I e venne nominato \"Gentleman of the Bedchamber\". Nel 1661 venne compreso nel novero dei cavalieri dell'Ordine della Giarrettiera (gi\u00e0 concessogli informalmente nel 1650) e venne elevato al ragno di duca di Newcastle-on-Tyne con decreto reale del 16 marzo 1665.\nAd ogni modo, decise di ritirarsi dalla vita pubblica e dalle occupazioni politiche e prefer\u00ec dedicarsi all'allevamento di cavalli. Nei suoi ultimi anni di vita, soffr\u00ec di problematiche che oggi possiamo identificare con la malattia di Parkinson, e l'improvvisa morte della moglie fu un colpo da cui non si riprese pi\u00f9. Con l'aiuto di John Dryden, tradusse in inglese l'opera di Moli\u00e8re \"L'Etourdi\" col titolo inglese \"Sir Martin Mar-all\" (1688). Contribu\u00ec a mettere in scena a teatro alcune opere scritte dalla moglie.\nCavendish fu uno splendido mecenate della sua epoca, patrocinando tra gli altri Ben Jonson, James Shirley, William Davenant, Thomas Shadwell e Richard Flecknoe, oltre a Thomas Hobbes, Pierre Gassendi e Ren\u00e9 Descartes. Durante l sua permanenza ad Anversa, assunse al proprio servizio una cappella musicale di cinque elementi.\nDopo la sua morte, avvenuta il giorno di Natale del 1676 nella sua residenza, venne sepolto nell'abbazia di Westminster a Londra.\nOpere.\nOpere teatrali:"}
{"id": "2234537", "revid": "92723", "url": "https://it.wikipedia.org/wiki?curid=2234537", "title": "Margherita Oggero", "text": "Biografia.\nMargherita Oggero \u00e8 nata e vive a Torino. Ha svolto l'attivit\u00e0 di insegnante nei pi\u00f9 svariati tipi di scuole e in seguito si \u00e8 dedicata a scrivere a tempo pieno.\nIl suo primo romanzo, pubblicato da Arnoldo Mondadori Editore nel 2002, \u00e8 \"La collega tatuata\" (da cui \u00e8 stato tratto nel 2004 il film \"Se devo essere sincera\", di Davide Ferrario, con Luciana Littizzetto).\nL'anno successivo esce, sempre per Mondadori, \"Una piccola bestia ferita\", seguito da \"L'amica americana\" (ancora Mondadori) e \"Cos\u00ec parl\u00f2 il nano da giardino\", edito da Einaudi.\nNel 2007 esce nelle librerie \"Qualcosa da tenere per s\u00e9\", a cui nel 2008 seguono \"Orgoglio di classe. Piccolo manuale di autostima per la scuola italiana e chi la frequenta\", \"Il rosso attira lo sguardo: quattro stagioni di relazioni pericolose\", e \"Risveglio a Parigi\" Arnoldo Mondadori Editore. Ancora nel 2007, esce \"Torino, l'ora blu\", libro fotografico di Mauro Raffini, edito da Gribaudo, di cui la Oggero ha scritto il testo.\nNel 2011 \u00e8 uscito il suo primo giallo per bambini \"L'amico di Miz\u00f9\", edito da Notes edizioni.\nNel 2012 pubblica \"Un colpo all'altezza del cuore\", proseguendo le vicende della professoressa Camilla Baudino dopo cinque anni dall'ultimo libro della serie.\n\u00c8 la creatrice dei racconti che hanno ispirato la serie televisiva Provaci ancora prof! con Veronica Pivetti.\nOpere.\nLa scrittrice \u00e8 anche autrice di un considerevole numero di prefazioni, su argomenti vari, dalla letteratura alla culinaria.\nRiconoscimenti.\nNel 2015, Margherita Oggero ha vinto il Premio Bancarella per il libro \"La ragazza di fronte\"."}
{"id": "2234539", "revid": "112180260", "url": "https://it.wikipedia.org/wiki?curid=2234539", "title": "Sostanza corrosiva", "text": "Una sostanza viene definita corrosiva, o caustica, quando distrugge o danneggia in maniera irreversibile un materiale con cui viene a contatto. \nEffetti sulla materia vivente.\nLe sostanze corrosive comprendono gli acidi o gli alcali forti oppure soluzioni concentrate di acidi e basi deboli. I danni maggiori per la salute possono verificarsi in seguito ad ingestione, inalazione, contatto con occhi, mucose, epidermide e derma. Il risultato \u00e8 un'ustione chimica. Provocano distruzione locale dei tessuti, esternamente o internamente, e cio\u00e8 \u201cbruciano\u201d la pelle o, ad esempio, il rivestimento dello stomaco. Queste sostanze determinano infatti l'idrolisi dei grassi e la denaturazione delle proteine e reazioni di idratazione che essendo esotermiche possono provocare un'ustione termica e non solo chimica. \nUna sostanza corrosiva, se diluita, ha una minore attivit\u00e0 chimica e se non presenta effetto lesivo tissutale viene denominata irritante. Tuttavia la capacit\u00e0 di continuare a provocare danno tissutale dipende dal tempo di esposizione alla sostanza e il tipo di tessuto coinvolto. La pelle \u00e8 generalmente meno sensibile all'azione di sostanze corrosive diluite mentre dev'essere evitato il contatto con occhi e mucose.\nSe la vittima vomita, spesso il vomito \u00e8 frammisto a sangue. I corrosivi comuni sono l'acido cloridrico o muriatico, l'acido fenico, perossido d'idrogeno, acido nitrico, il dicloruro di mercurio e l'ammoniaca.\nEffetti sulla materia non vivente.\nLa corrosione di materia non vivente (ad esempio superfici metalliche) \u00e8 un processo distinto."}
{"id": "2234542", "revid": "149727", "url": "https://it.wikipedia.org/wiki?curid=2234542", "title": "K\u00f6nigswusterhausen", "text": ""}
{"id": "2234543", "revid": "327653", "url": "https://it.wikipedia.org/wiki?curid=2234543", "title": "Papiri di Ossirinco 840 e 1224", "text": ""}
{"id": "2234545", "revid": "1930085", "url": "https://it.wikipedia.org/wiki?curid=2234545", "title": "Lock-in amplifier", "text": "Un lock-in amplifier (conosciuto anche come phase-sensitive detector) \u00e8 un tipo di amplificatore che pu\u00f2 estrarre un segnale con una portante conosciuta da un ambiente estremamente rumoroso. \u00c8 essenzialmente un ricevitore omodina con un filtro passa basso a banda molto stretta. I lock-in amplifier usano un mixer per convertire il segnale ad alta frequenza in una componente DC o comunque a frequenza molto bassa.\nIl lock-in amplifier fu inventato da Robert Dicke, fisico della Princeton University che fond\u00f2 l'azienda \"Princeton Applied Research\" (PAR) per commercializzare il prodotto. Il marchio PAR viene ora usato per strumenti elettrochimici, mentre aziende Signal Recovery continuano a progettare e produrre lock-in amplifiers.\nPrincipio di base.\nIl funzionamento del lock-in amplifier si basa sull'ortogonalit\u00e0 delle sinusoidi. In pratica, quando una funzione sinusoidale di frequenza \"\u03bd\" viene moltiplicata per un'altra sinusoide di frequenza \"\u03bc\" diversa da \"\u03bd\" e integrata in un intervallo maggiore del periodo delle due funzioni, il risultato \u00e8 zero. Nel caso in cui \"\u03bc\" \u00e8 uguale a \"\u03bd\" e le due funzioni sono in fase, il valore medio \u00e8 pari a met\u00e0 del prodotto delle ampiezze.\nIn sostanza, un lock-in amplifier prende il segnale di ingresso, lo moltiplica per un segnale di riferimento (che pu\u00f2 essere sia prodotto dall'oscillatore interno che da una fonte esterna) e lo integra in un tempo specificato, tipicamente dell'ordine dei millisecondi o di pochi secondi. Il segnale risultante \u00e8 essenzialmente una componente continua, dove il contributo di ogni altro segnale a frequenza diversa da quella di riferimento \u00e8 teoricamente nulla. \u00c8 nullo inoltre anche il contributo di sinusoidi in quadratura di fase con quella di riferimento, come succede nella modulazione in quadratura di un segnale. Per questo il lock-in amplifier \u00e8 detto anche phase-sensitive detector.\nPer un segnale di riferimento sinusoidale e una forma d'onda d'ingresso formula_1, il segnale d'uscita DC formula_2 per un lock-in amplifier analogico pu\u00f2 essere calcolato come:\ndove formula_4 \u00e8 un termine di fase che pu\u00f2 essere settato sullo strumento (di default \u00e8 zero). Si osservi che l'ultima formula pu\u00f2 essere scritta come una convoluzione, usando la funzione\nSi ha quindi\nformula_6,\ndove il simbolo * denota il prodotto di convoluzione.\nIn pratica, in molte applicazioni del lock-in amplifier si richiede solo di ricostruire l'ampiezza del segnale, non la sua differenza di fase con quello di riferimento; un lock-in amplifier generalmente misura sia la componente in fase (\"X\") che quella sfasata (\"Y\") potendo cos\u00ec calcolare l'ampiezza (\"R\").\nFunzionamento.\nI lock-in amplifier sono molto usati per misurare l'ampiezza e la fase di segnale coperti da rumore. Per ottenere ci\u00f2 \u00e8 necessario usare un filtro a banda molto stretta che rimuove il rumore indesiderato e lascia passare il segnale che deve essere misurato.\nLa frequenza del segnale che viene misurato e quindi anche la regione passa-banda del filtro \u00e8 stabilita dal segnale di riferimento, che deve ovviamente essere alla stessa frequenza della modulazione del segnale da misurare.\nUn lock-in amplifier di base pu\u00f2 essere diviso in 4 stadi: uno stadio amplificatore di ingresso, il circuito di riferimento, un demodulatore e un filtro passa-basso.\nQuesta \u00e8 l'idea di base su cui si basa il funzionamento del lock-in amplifier, mentre nella realt\u00e0 tali strumenti sono molto pi\u00f9 complessi, perch\u00e9 devono tenere conto della presenza di offset che vanno rimossi e del rumore prodotto dallo strumento stesso.\nApplicazione alla misura di segnale in un ambiente rumoroso.\nL'idea essenziale nella ricostruzione del segnale \u00e8 che il rumore elettrico \u00e8 distribuito su un ampio spettro, molto pi\u00f9 ampio di quello del segnale da misurare. Nel semplice caso di un rumore bianco, anche se il valore efficace del rumore \u00e8 106 volte pi\u00f9 grande del segnale da ricostruire, se la banda dello strumento di misura pu\u00f2 essere ridotta di un fattore maggiore di 106 intorno alla frequenza del segnale, la ricostruzione pu\u00f2 essere effettuata. Ad esempio in un sistema con banda di 100\u00a0MHz (un tipico oscilloscopio), un filtro con una banda di 100\u00a0Hz risulta sufficiente.\nIn pratica, anche se il segnale e il rumore sono indistinguibili nel dominio del tempo, se il segnale ha una frequenza ben definita e non ci sono picchi di rumore nei dintorni di tale banda, il rumore e il segnale possono essere separati abbastanza efficientemente nel dominio della frequenza.\nSe il segnale \u00e8 invece lentamente variabile o addirittura costante, allora viene generalmente coperto dal rumore 1/f. In questi casi \u00e8 necessario usare altri metodi per modulare il segnale. Per esempio, per rilevare un debole segnale luminoso in un ambiente con luce molto forte, il segnale pu\u00f2 essere modulato con un optical chopper, un modulatore acusto-ottico o fotoelastico a una frequenza sufficientemente alta in modo che il rumore 1/f non risulti pi\u00f9 significativo. Al lock-in amplifier deve essere poi data in ingresso anche la frequenza di riferimento usata per la modulazione. Nel caso del microscopio a forza atomica, per ottenere risoluzione di nanometri e di piconewton, la posizione della microleva (cantilever) \u00e8 modulata ad alta frequenza, alla quale \u00e8 riferito il lock-in amplifier.\nQuando viene usato il lock-in amplifier, \u00e8 necessario porre molta attenzione alla calibrazione del segnale, poich\u00e9 in genere questo strumento rileva solo il valore efficace del segnale alla frequenza di lavoro. Per una modulazione sinusoidale, questo introduce un fattore formula_7 tra l'uscita del lock-in amplifier e l'ampiezza di picco del segnale, e un fattore diverso per una modulazione non sinusoidale. Per sistemi fortemente non lineari, pu\u00f2 essere vantaggioso usare una armonica pi\u00f9 elevata per il riferimento di frequenza."}
{"id": "2234546", "revid": "149727", "url": "https://it.wikipedia.org/wiki?curid=2234546", "title": "Cassina de Pecchi", "text": ""}
{"id": "2234549", "revid": "339392", "url": "https://it.wikipedia.org/wiki?curid=2234549", "title": "Glacier National Park (USA)", "text": ""}
{"id": "2234559", "revid": "3115", "url": "https://it.wikipedia.org/wiki?curid=2234559", "title": "Biota del Maine", "text": "Origine.\nFiglia femmina primogenita del conte del Maine, Eriberto I (lo storico, Orderico Vitale, erroneamente la qualifica come figlia di Ugo IV, ma in realt\u00e0 \u00e8 figlia di Eriberto I) e della moglie, di cui non si conosce n\u00e9 il nome n\u00e9 la casata.Eriberto I era il figlio secondogenito del conte del Maine, Ugo III (come risulta dal documento n\u00b0 IV del \"Cartulaire des abbayes de Saint-Pierre de la Couture et de Saint-Pierre de Solesmes\", in cui, assieme al padre, Ugo III fa una donazione al capitolo dell'abbazia stessa) e della moglie, di cui non si conosce n\u00e9 il nome n\u00e9 la casata.\nBiografia.\nBiota spos\u00f2 Gualtiero (\u2020 ca. 1064), conte del Vexin e di Amiens.\nQuando suo nipote, il conte del Maine, Eriberto II mor\u00ec nel 1062, senza eredi, prima che il duca di Normandia, Guglielmo il Bastardo, secondo gli accordi presi con Eriberto II (secondo lo storico, Orderico Vitale, Guglielmo il Bastardo stipul\u00f2 un contratto di fidanzamento tra suo figlio (di pochi anni), Roberto (ca. 1051-1134), e Margherita, la sorella di Eriberto II, con la clausola che, alla morte di Eriberto II, senza eredi, il futuro genero, Roberto avrebbe ereditato la contea), prendesse possesso della contea, a nome di Margherita del Maine e il suo fidanzato, il figlio di Guglielmo, Roberto (ca. 1051-1134), i nobili della contea del Maine, elessero conti del Maine, Biota del Maine e suo marito, Gualtiero I (\u2020 ca. 1064), conte del Vexin e di Amiens, che chiesero la protezione del nuovo conte d'Angi\u00f2, Goffredo III il Barbuto.\nGuglielmo procedette all'occupazione del Maine, che, nonostante Goffredo il Barbuto, port\u00f2 a termine nel corso del 1063, riuscendo a catturare il conte, Gualtiero, e la contessa, Biota, che furono incarcerati a Falaise in Normandia.Dato che, sempre, nel 1063 era morta anche Margherita, Roberto, il figlio di Guglielmo duca di Normandia, prese possesso della contea del Maine.\nI conti del Maine, Gualtiero e Biota, morirono a Falaise, pochi mesi dopo la cattura, nel 1064, secondo Orderico Vitale, causa avvelenamento (\"veneno fraudolenter infecti obierunt\").\nDiscendenza.\nDi Gualtiero e Biota non si conosce alcuna discendenza."}
{"id": "2234562", "revid": "1748167", "url": "https://it.wikipedia.org/wiki?curid=2234562", "title": "Tres V\u00edrgenes", "text": "Tres V\u00edrgenes \u00e8 un complesso di vulcani situato nel nord dello Stato della Bassa California del Sud, nella penisola di Bassa California, nel nordovest del Messico.\nIl complesso \u00e8 composto da tre vulcani, allineato da nord-est a sud-ovest, con \"El Viejo\", il pi\u00f9 antico, a nord-est, \"El Azufre\" nel mezzo, e il pi\u00f9 giovane, \"El Virgen\", a sud-ovest.\nL'ultima eruzione vulcanica nel complesso \u00e8 avvenuta sull'El Virgen, ma la data esatta \u00e8 contestata."}
{"id": "2234564", "revid": "287204", "url": "https://it.wikipedia.org/wiki?curid=2234564", "title": "Urusov", "text": ""}
{"id": "2234567", "revid": "28592", "url": "https://it.wikipedia.org/wiki?curid=2234567", "title": "Ouroussoff", "text": ""}
{"id": "2234568", "revid": "110157", "url": "https://it.wikipedia.org/wiki?curid=2234568", "title": "Federazione di rugby a 15 del Kenya", "text": "La Federazione Rugby XV del Kenya (in inglese \"Kenya Rugby Football Union\" o \"KRFU\") \u00e8 l'organo che governa il Rugby a 15 in Kenya.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2234583", "revid": "729019", "url": "https://it.wikipedia.org/wiki?curid=2234583", "title": "Theodore Roosevelt", "text": "\u00c8 stato il 26\u00ba presidente degli Stati Uniti e ha ricevuto il Premio Nobel per la pace nel 1906. Divenne Presidente all'et\u00e0 di 42 anni, in seguito all'assassinio di William McKinley, diventando la persona pi\u00f9 giovane ad aver ricoperto la carica di presidente degli Stati Uniti. Il suo volto \u00e8 uno dei quattro scolpiti sul monte Rushmore, assieme a quelli di George Washington, Thomas Jefferson e Abraham Lincoln.\nIl 32\u00b0 Presidente degli Stati Uniti, Franklin Delano Roosevelt, era un suo cugino di quinto grado.\nBiografia.\nNascita e primi anni.\nNacque a New York il 27 ottobre del 1858 da una famiglia aristocratica, i Roosevelt, che era emigrata nel Nuovo Mondo nel XVII secolo dai Paesi Bassi. Il padre, Theodore Roosevelt Sr., era un repubblicano progressista, mentre la madre Martha Bulloch era una conservatrice convinta, cresciuta in una piantagione in Georgia. Il giovane Theodore soffriva di frequenti attacchi d'asma.\nUniversit\u00e0.\nNel 1876 si iscrisse alla facolt\u00e0 di Legge dell'Universit\u00e0 Harvard, distinguendosi per i risultati sportivi e scolastici. Qui ad Harvard cominci\u00f2 a scrivere \"The Naval War of 1812\", il primo di una serie di libri di successo, che ancora oggi viene considerato un classico della Storia Americana. Dopo la laurea soggiorn\u00f2 brevemente in Germania. Si iscrisse alla Columbia University (scuola di specializzazione in legge), ma la abbandon\u00f2 dopo poco tempo per cominciare la propria carriera politica. Nel 1880 si un\u00ec al Partito Repubblicano.\nMatrimonio.\nNel 1880, Roosevelt spos\u00f2 Alice Hathaway Lee (nata il 29 luglio 1861) di Chestnut Hill nel Massachusetts. La moglie mor\u00ec giovane, il 14 febbraio 1884, a causa di insufficienza renale non diagnosticata (a quei tempi chiamata \"morbo di Bright\"), due giorni dopo la nascita della loro figlia Alice. La sua gravidanza aveva mascherato la malattia. Nello stesso giorno, circa undici ore prima, alle 3 del mattino, era morta anche la madre di Theodore Roosevelt, Mittie, per la febbre tifoide. Per riprendersi dalla tragedia della morte quasi simultanea della madre e della moglie, Roosevelt decise di lasciare New York e di ritirarsi nelle Badlands, in Dakota del Nord, un luogo dalla natura selvaggia. Lasci\u00f2 la figlia alle cure di sua sorella Anna \"Bamie/Bye\" a New York. Nel suo diario scrisse una grande 'X' sulla pagina e, poi, \"La luce \u00e8 uscita dalla mia vita.\"\nPer il resto della sua vita, Roosevelt non parl\u00f2 mai di sua moglie Alice, n\u00e9 pubblicamente n\u00e9 privatamente, e non scrisse di lei nella sua autobiografia. Pi\u00f9 tardi, nel 1919, quando Roosevelt stava lavorando con Joseph Bucklin Bishop a una biografia che comprendeva una raccolta delle sue lettere, non menzion\u00f2 n\u00e9 il suo primo matrimonio n\u00e9 il secondo, che ebbe luogo a Londra.\nAttivit\u00e0.\nNel periodo di isolamento nelle Badlands, rinacque forte la passione per la politica, che lo spinse a ritornare nel 1881 a New York e a costruire la sua carriera politica. Nelle liste del Partito Repubblicano, nel 1882 fu eletto deputato del parlamento dello Stato di New York, mantenendo questa carica per altre due legislature. Tra il 1886 e il 1895 fu nominato membro e poi presidente della Commissione presidenziale per il \"Civil Service\". Nel 1895 fu capo della polizia di New York City. Nel 1897, approd\u00f2 nel circuito della Politica Nazionale, entrando a far parte dell'Amministrazione del Presidente William McKinley con la nomina ad \"Assistant Secretary\" della Marina Militare (incarico che poi sar\u00e0 ricoperto, dal 1913 al 1920, anche dal suo lontano cugino e successore Franklin Delano Roosevelt).\nMilitare.\nQuesto fu il grande punto di svolta della sua carriera. Roosevelt si prepar\u00f2, da questo ufficio, al proprio debutto in grande stile sulla scena politica nazionale. L'occasione fu data dallo scoppio della guerra ispano-americana contro la Spagna a Cuba (1898). Sconcertando i suoi stessi compagni di partito (cui Roosevelt rimproverava scarso ardore e indecisione nell'affare cubano), si dimise da ogni incarico governativo ed entr\u00f2 nell'esercito. Partecip\u00f2 alla creazione del 1st United States Volunteer Cavalry, i cosiddetti \"Rough Riders\" e, dopo esserne stato il vice comandante, subentr\u00f2 nel comando a Leonard Wood, consulente del presidente McKinley. A Cuba dimostr\u00f2 tutta la propria abilit\u00e0 di comando, conducendo personalmente l\u2032unit\u00e0 militare nella battaglia. Oltre che di coraggio, mostr\u00f2 anche doti di leadership e di abilit\u00e0 propagandistica, mandando resoconti dettagliati delle proprie imprese a tutti i principali giornali in patria.\nPrima della fine della guerra (durata solo pochi mesi e facilmente vinta dagli Stati Uniti), Roosevelt divenne cos\u00ec un \"popolare eroe nazionale\". Il suo reggimento al termine della guerra aveva subito pi\u00f9 perdite di qualsiasi altro, anche perch\u00e9 gi\u00e0 alla partenza solo otto dei dodici gruppi che costituivano il reggimento dei Rough Riders riuscirono a lasciare il suolo americano per andare a combattere: circa un quarto di coloro che avevano partecipato all'addestramento mor\u00ec di malaria o febbre gialla. L'impresa bellica pi\u00f9 famosa del reparto fu la \"carica di San Juan Hill\" dove Roosevelt, a cavallo, condusse l'azione salendo e scendendo dalla collina per coordinare gli sforzi dei volontari. Roosevelt si lanci\u00f2 alla carica delle posizioni spagnole seguito dai Rough Riders, oltre che da militari regolari che si mischiarono ai volontari: in venti minuti, Kettle Hill venne conquistata e il resto di San Juan Heights fu preso nell'ora seguente.\nSecondo matrimonio.\nIn seguito alla sconfitta nell'elezione per il municipio di New York, and\u00f2 a Londra nel 1886 e spos\u00f2 una sua amica di famiglia e di giovent\u00f9, Edith Kermit Carow. Trascorsero la luna di miele in Europa e Roosevelt guid\u00f2 un gruppo fino alla cima del Monte Bianco, un risultato che port\u00f2 alla sua investitura nella British Royal Society. Ebbero cinque figli: \nPresidenza.\nTornato in patria, si candid\u00f2 come governatore della Stato di New York, vincendo le elezioni per pochi voti. Rimarr\u00e0 in carica solo due anni (1898-1900), perch\u00e9 si candid\u00f2 come vicepresidente degli Stati Uniti, dando un incredibile vigore alla campagna del candidato repubblicano (e presidente uscente) William McKinley.\nCon l'assassinio del presidente McKinley (1901), Roosevelt divenne il 26\u00ba presidente degli Stati Uniti, non senza qualche preoccupazione dello stesso Partito repubblicano, che lo considerava un avventurista (un \"maledetto cowboy\", nelle parole di un suo compagno di partito). Infatti, si dimostr\u00f2 subito uno dei Presidenti pi\u00f9 attivi e schietti della storia politica americana. Spinse subito su una Agenda riformista, credendo che solo un deciso intervento dello Stato poteva aiutare il capitalismo americano a superare i suoi problemi strutturali. Famoso \u00e8 un suo discorso del 1903, contro la politica economica del \"laissez faire\", in cui richiam\u00f2 le \"Great Corporations\" a operare in coordinamento con le istituzioni statali, nel quadro del capitalismo di Stato.\nFu confermato nella carica di Presidente, vincendo le elezioni del 1904. Ottenuto il nuovo mandato continu\u00f2 a portare avanti una politica da un lato riformista - la sua fu, infatti, la prima amministrazione ad occuparsi seriamente del ruolo dei sindacati e delle politiche ambientali - dall'altro populista e spregiudicata: tent\u00f2 di rinsaldare il proprio rapporto con l'opinione pubblica attraverso frequentissimi viaggi e comizi e con l'avvio di imponenti opere pubbliche e, con ordine presidenziale, istitu\u00ec una pensione per tutti i veterani di guerra. Soprattutto, per\u00f2, la sua azione politica fu caratterizzata da un fervente nazionalismo americano, che rivendicava un nuovo e preminente ruolo politico per gli USA in tutti gli affari mondiali. Fu, da questo punto di vista, uno dei maggiori promotori del nuovo ruolo imperialista degli USA, a livello mondiale, oltre i limiti usuali della sfera di influenza geopolitica nel solo continente americano. Tant'\u00e8 vero che, quando scoppi\u00f2 la Grande Guerra, si batt\u00e9 con forza per l\u2032intervento bellico americano.\nNel 1906 coni\u00f2 il termine \"muckraker\", \"spalaletame\", derivato da un personaggio del romanzo \"The Pilgrim's Progress\" di John Bunyan, per definire un tipo di giornalismo investigativo volto alla ricerca di scandali e corruzione.\nPolitica estera.\nLa sua politica estera fu nettamente interventista e aggressiva (la cosiddetta \"politica del grosso bastone\"): fu uno strenuo difensore degli interessi statunitensi in America latina (nel 1903, grazie a spregiudicate manovre, riusc\u00ec a concludere un accordo per la costruzione del Canale di Panama). Il Canale verr\u00e0 completato prima dello scoppio della prima guerra mondiale e sar\u00e0 usato per trasportare pi\u00f9 velocemente di quanto sarebbe stato possibile fare per ferrovia le truppe statunitensi di stanza negli stati occidentali nei porti dell'Est per inviarle in Francia. Aiut\u00f2 il poliziotto italo-statunitense Joe Petrosino a catturare i criminali della Mano Nera.\nPremio Nobel per la pace.\nNel 1905 propose e ottenne di poter fare da mediatore nella guerra tra Russia e Giappone. La pace venne firmata il 5 settembre e questa abile mossa politica gli diede una grandissima popolarit\u00e0 internazionale. Nel 1906 gli venne consegnato il Premio Nobel per la pace (nonostante fosse un accanito militarista).\nLa rinuncia alle Presidenziali del 1908.\nMantenendo una promessa fatta al tempo della prima elezione, Roosevelt rinunci\u00f2 a ripresentarsi per un terzo mandato (bench\u00e9, all'epoca, fosse consentito; ma d'altra parte era stato eletto presidente solo una volta, essendo subentrato al presidente assassinato) e sostenne il candidato repubblicano William Howard Taft, che venne eletto proprio grazie alla sua promessa di governare il Paese \u00abproprio come fosse Roosevelt\u00bb.\nRoosevelt si prese un periodo di riposo, compiendo un viaggio di caccia in Africa, come al solito seguitissimo dai media americani, che ne riportarono gli strabilianti risultati (pi\u00f9 di tremila trofei riportati in patria). Nell'aprile del 1909 comp\u00ec un viaggio in Italia, toccando diverse citt\u00e0, tra cui Roma, Bologna, Milano e Torino; in ognuna di queste Roosevelt venne annunciato da grandi campagne di affissioni, insolite per l'epoca, che ne pubblicizzavano l'arrivo.\nIl Partito Progressista.\nDeluso dall'operato di Taft, decise di fargli opposizione. Per la prima volta, il Partito repubblicano ricorreva alle primarie, stravinte da Roosevelt (9 Stati su 12, contro i 2 di Robert M. La Follette e soltanto uno per Taft); tuttavia al Congresso repubblicano di Chicago del 1912 Taft venne designato come candidato, sfruttando l'appoggio dei delegati nominati negli altri 36 Stati (dove non si era fatto uso delle elezioni primarie). Il partito si spacc\u00f2 e Roosevelt fond\u00f2 il primo \"terzo partito\" statunitense nella storia del sistema bipartitico che ebbe una qualche importanza (per trovare un termine di paragone dobbiamo arrivare alle elezioni del 1992 e alla candidatura di Ross Perot).\nDurante la serie di comizi, il 14 ottobre, Roosevelt sopravvisse a un attentato: mentre stava entrando nell\u2019auto che lo aspettava, fu avvicinato dall\u2019immigrato tedesco John Schrank che gli spar\u00f2. Mentalmente disturbato, costui non aveva nulla di personale contro Roosevelt, semplicemente non accettava che un uomo divenisse presidente pi\u00f9 di due volte. Pur ferito, Roosevelt non sub\u00ec grossi danni; il proiettile non fu mai rimosso perch\u00e9 l'operazione sarebbe stata rischiosa.\nAlle Presidenziali del 1912 il Partito Progressista o \"Bull Moose Party\" ottenne il 27,4% dei consensi (vincendo in 6 Stati e ottenendo 88 voti elettorali), sopravanzando i Repubblicani (fermi al 23,2% e 8 voti), ma non i Democratici, che videro il proprio candidato, Woodrow Wilson, eletto 28\u00ba presidente degli Stati Uniti. Al momento dell'entrata in guerra degli USA nella Prima guerra mondiale, Roosevelt, naturalmente deciso interventista, chiese a Wilson di poter formare un corpo di volontari da mandare sul fronte occidentale, ma il presidente gli neg\u00f2 il permesso.\nMassoneria.\nTheodore Roosevelt fu iniziato in massoneria il 2 gennaio 1901 presso la Matinecock Lodge No.806 all'Oriente di Oyster Bay, NY. Nella stessa loggia ottenne l'aumento di salario al grado di Compagno d'Arte il 27 marzo 1901 e al grado di Maestro il 24 aprile dello stesso anno. Fu membro onorario di numerose logge statunitensi, partecip\u00f2 a numerose cerimonie massoniche pubbliche e visit\u00f2 numerose logge, sia negli Stati Uniti che in Europa, Africa e Sud America. Manifest\u00f2 fino alla morte un orgoglioso attaccamento alla massoneria.\nMorte e sepoltura.\nMor\u00ec per un'embolia il 6 gennaio 1919 a Sagamore Hill, Oyster Bay, New York e venne sepolto presso il Young's Memorial Cemetery di Oyster Bay."}
{"id": "2234584", "revid": "287204", "url": "https://it.wikipedia.org/wiki?curid=2234584", "title": "Gaetano Diamente", "text": " \nNasce a Bojano nel 1821, citt\u00e0 in cui muore il 17 maggio 1877.Era figlio di Raffaele Diamente e Vittoria Nardone. Personalit\u00e0 poliedrica di estrazione borghese, fu sacerdote, insegnante, latinista, poeta e patriota risorgimentale. Lo studioso Angelo Tirabasso nel suo \u201cBreve dizionario biografico del Molise\u201d nel ricordare il Diamente sottolinea la traduzione in versi da lui effettuata del \u201cCentone\u201d virgiliano della poetessa Proba Falconia. La sua produzione poetica comprende componimenti religiosi e di carattere civile o profano. Tra i primi \u00e8 degno di essere menzionato l'inno \u201cAl glorioso santo Emiddio vescovo e martire\u201d, edito a Campobasso nel 1855. Francesco Tavone, che del Diamente ha analizzato l'opera, dice che questi non circoscrive la propria vita all'esercizio spirituale, all'attivit\u00e0 didattica presso il seminario diocesano della citt\u00e0 bifernina e al \u201cbeato ozio\u201d di reminiscenza petrarchesca - fatto di studio, poesia e meditazione contemplativa - ma \u00e8 anche uomo di azione politica, tanto da collocarsi al fianco di quegli ecclesiastici che nel Regno delle Due Sicilie ruppero con i Borbone e si schierarono con convinzione a favore dell'Unit\u00e0 d'Italia. Il suo patriottismo lo vede attivo nelle gloriose giornate degli inizi del settembre 1860, allorch\u00e9 l'avvocato Girolamo Pallotta con l'arrivo dei Cacciatori del Vesuvio d\u00e0 vita a un governo provvisorio che dichiara l'annessione di tutto l'estendimento strategico bojanese alla monarchia costituzionale del Re Vittorio Emanuele. Nella distribuzione delle cariche Gaetano Diamente \u00e8 nominato segretario aggiunto. Testimonianza della sua adesione al movimento risorgimentale e, quindi, all'ideale unitario sono le seguenti poesie civili: \u201cAll'Italia\u201d ;\u201cA Garibaldi\u201d e \u201cAd un patriota della redenzione\u201d, D'impegno civile, infine, \u00e8 pure il componimento \u201cL'arcasino della comunit\u00e0\u201d, articolato in 38 ottave e pubblicato a Isernia nel 1876."}
{"id": "2234585", "revid": "112130206", "url": "https://it.wikipedia.org/wiki?curid=2234585", "title": "Fu\u00dfballclub Swarovski Tirol", "text": "Il Fu\u00dfballclub Swarovski Tirol era una societ\u00e0 calcistica austriaca di Innsbruck, citt\u00e0 del Tirolo.\nStoria.\nLo Swarovski Tirol fu costituito nel 1986, quando l'imprenditore Gernot Langes-Swarovski acquist\u00f2 la licenza professionistica del Wacker Innsbruck, il pi\u00f9 antico club della citt\u00e0, ereditandone il posto in 1. Division. Da notare che i colori sociali scelti all'epoca (blu e bianco) non avevano nulla a che fare con la storia calcistica della citt\u00e0, n\u00e9 con lo stemma cittadino. Nella sua prima stagione (1986-1987) il club allenato da Felix Latzke arriv\u00f2 solo terzo nel \"Meister-Playoff\", ma in Coppa UEFA arriv\u00f2 sino alla semifinale, eliminando club di tradizione come CSKA Sofia, Standard Liegi, , il Torino nei quarti di finale, prima di arrendersi ai futuri vincitori del G\u00f6teborg.\nNell'estate 1987 fu ingaggiato come allenatore Ernst Happel, autentico decano del calcio austriaco, e le ambizioni del club apparvero chiare. La prima stagione la squadra arriv\u00f2 solo sesta, ma gi\u00e0 nel 1988-1989 il club festeggi\u00f2 il titolo, con un buon margine sull'Admira/Wacker, e la \u00d6FB-Cup cogliendo il \"Double\". L'anno seguente fu bis, vincendo il \"Meister-Playoff\" con 8 punti di vantaggio sull'Austria Vienna. Nella stagione 1990-1991 la sequenza vincente s'interruppe solo per un punto di svantaggio e il titolo fu appannaggio dell'Austria.\nL'anno seguente, Happel divenne allenatore della Nazionale austriaca, ma mor\u00ec il 14 novembre 1992 ad Innsbruck. Il suo posto allo Swarovski fu preso dall'ex-vice Horst Hrubesch. Il campionato fu perso solo per differenza reti ancora a vantaggio dell'Austria Vienna.\nNonostante i numerosi successi, il presidente annunci\u00f2 il proprio disimpegno finanziario. E cos\u00ec, nell'estate 1992 la societ\u00e0 restitu\u00ec la licenza per la Bundesliga al Wacker, da cui l'aveva ottenuta sei anni prima."}
{"id": "2234592", "revid": "163662", "url": "https://it.wikipedia.org/wiki?curid=2234592", "title": "Premi C\u00e9sar 1983", "text": "La cerimonia di premiazione della 8\u00aa edizione dei Premi C\u00e9sar si \u00e8 svolta il 26 febbraio 1983 al Cin\u00e9ma Le Rex di Parigi. \u00c8 stata presieduta da Catherine Deneuve e presentata da Jean-Claude Brialy. \u00c8 stata trasmessa da Antenne 2.\nIl film che ha ottenuto il maggior numero di candidature (nove) \u00e8 stato \"Una camera in citt\u00e0\" (\"Une chambre en ville\") di Jacques Demy, mentre i film che hanno ottenuto il maggior numero di premi (tre) sono stati \"La spiata\" (\"La balance\") di Bob Swaim e \"Il ritorno di Martin Guerre\" (\"Le retour de Martin Guerre\") di Daniel Vigne.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2234595", "revid": "1865216", "url": "https://it.wikipedia.org/wiki?curid=2234595", "title": "Francisco Javier de El\u00edo", "text": "Biografia.\nDistintosi nelle campagne dell'America del Sud combattendo contro gli inglesi e i rivoluzionari, e in patria contro il generale francese Suchet, dopo la restaurazione di Ferdinando VII, venne nominato capitano generale di Valencia e Murcia. Fu condannato a morte e giustiziato per garrota nel 1822, con l'accusa di cospirazione contro il governo costituzionale, essendo un assolutista."}
{"id": "2234598", "revid": "1186766", "url": "https://it.wikipedia.org/wiki?curid=2234598", "title": "V-Cinema", "text": "Il termine , conosciuto anche come OV (Original Video), designa in Giappone i film distribuiti direttamente nel mercato home video, senza prima passare dalle sale cinematografiche.\nApparsa negli anni ottanta, l'industria ha sviluppato al suo interno uno star system e ha lanciato attori quali Riki Takeuchi e Sh\u014d Aikawa, e registi quali Takashi Miike, Hideo Nakata, Kiyoshi Kurosawa e Daisuke Yamanouchi.\nStoria.\nOrigini.\nI primi film a essere distribuiti in Giappone direttamente nel mercato home video furono i film pornografici, che contribuirono al successo del mercato. Successivamente furono distribuiti direttamente in video i film horror, come la celebre serie \"Guinea Pig\", che fu distribuita in home video a partire dal 1985.\nIl successo.\nNel 1989 la Toei Company produsse il film d'azione \"Crime Hunter\" e lo distribu\u00ec direttamente in videocassetta. Il film riscosse un ottimo successo e convinse le grandi case di produzione giapponesi ad investire sul mercato. La Toei produsse subito \"Crime Hunter 2\", seguita dalla Bandai Visual che produsse nel giro di otto mesi due film erotici, \"Strawberry Times\" e \"Strawberry Times 2\".\nNel 1990 uscirono in Giappone oltre sessanta film direttamente in home video, mentre nel 1991 il numero fu raddoppiato. Nacquero rapidamente piccole case di produzione e distribuzione, finanziate dai nuovi milionari giapponesi. Questi produttori assunsero giovani registi alle prime esperienze, o registi che provenivano dalla televisione o dal porno, e diedero loro un'ampia libert\u00e0 di temi, senza nessuna censura, bilanciata da budget ridotti. Registi quali Takashi Miike, Hideo Nakata e Kiyoshi Kurosawa iniziarono cos\u00ec la loro carriera, mentre registi un tempo celebri come Seijun Suzuki, Teruo Ishii e Yasuharu Hasebe ritrovarono un'opportunit\u00e0 di successo nel V-Cinema.\nPer quanto riguarda gli attori, questi venivano trovati tra i modelli, cantanti, ballerini o tra gli esperti di arti marziali.\nNel 2001 il numero dei film appartenenti al V-Cinema giunse alla cifra record di 361, superando per la prima volta quello dei film distribuiti regolarmente nelle sale cinematografiche, che furono 281.\nIl declino.\nDopo il 2001 molte piccole case di produzione e distribuzione sorte appositamente per il V-Cinema dovettero chiudere, dato che i produttori fallirono o preferirono investire i loro soldi in altri campi. Inoltre chiusero molte videoteche. Per contrastare il declino, l'industria consent\u00ec ad alcuni film di uscire nelle sale cinematografiche, segnalando in seguito sulle videocassette che il film era stato proiettato sul grande schermo. In realt\u00e0 l'uscita nelle sale era limitata a un solo cinema di una grande citt\u00e0, come Tokyo o \u014csaka.\nCome conseguenza del declino dell'industria, i budget a disposizione dei registi crollarono e i tempi di lavorazione divennero pi\u00f9 ristretti, mentre la maggior parte dei film non furono pi\u00f9 realizzati in pellicola, bens\u00ec in digitale.\nNonostante il declino del V-Cinema, un film appartenente all'industria come \"Gozu\", diretto da Takashi Miike nel 2003, fu presentato alla Quinzaine des R\u00e9alisateurs, al 56\u00ba Festival di Cannes.\nControversie.\nL'avvento di nuovi produttori inesperti e i budget ristretti attirarono l'attenzione della yakuza, che trov\u00f2 nel V-Cinema un ottimo motivo per il riciclaggio di denaro sporco."}
{"id": "2234604", "revid": "767487", "url": "https://it.wikipedia.org/wiki?curid=2234604", "title": "Virtus Pallacanestro Bologna 1981-1982", "text": ""}
{"id": "2234608", "revid": "1318658", "url": "https://it.wikipedia.org/wiki?curid=2234608", "title": "Julien Ries", "text": "La vita.\nFormazione.\nNato il 19 aprile 1920 in un paese del Lussemburgo belga, Fouches, a quel tempo frazione del comune di Hachy e ora di quello di Arlon, da Firmin Ries e Cl\u00e9mentine Hardy, dal 1933 al 1939 frequent\u00f2 il Seminario Minore di Bastogne, nella diocesi di Namur, dove comp\u00ec studi classici e di filosofia e, dal 1941 al 1945, la Facolt\u00e0 di Teologia al Seminario Maggiore di Namur.\nFu ordinato sacerdote il 12 agosto 1945 nella cattedrale di Namur.\nContinu\u00f2 quindi gli studi alla Facolt\u00e0 di Teologia e all'Institut Orientaliste dell'Universit\u00e0 Cattolica di Lovanio dal 1945 al 1950, ottenendo nel 1948 la licenza in teologia e nel 1949 quella in filologia e storia orientali. Nel 1953 consegu\u00ec il dottorato in teologia. La sua tesi, diretta da Lucien Cerfaux e Louis Th\u00e9ophile Lefort, riguarda l'influenza degli scritti del Nuovo Testamento sull'eucologio manicheo copto di M\u00e9din\u00eat M\u00e2di. Continu\u00f2 quindi le sue ricerche, sotto la direzione dei due maestri.\nCarriera e attivit\u00e0 accademiche.\nNel 1960 fu nominato \"charg\u00e9 de conf\u00e9rences\", su sollecitazione di Cerfaux, da parte del rettore dell'Universit\u00e0 di Lovanio, monsignor van Waeyenberg. Il suo insegnamento riguardava il manicheismo. Nel 1968 divenne titolare dei corsi di storia delle religioni: con lui l'insegnamento della disciplina a Lovanio conosce un forte incremento, promosso da \u00c9douard Massaux, il nuovo rettore dell'Universit\u00e0 francofona, che cre\u00f2, nel 1970, un seminario di storia delle religioni. Questo lo indusse a occuparsi sempre pi\u00f9 di storia generale delle religioni, pur senza abbandonare gli originari interessi per gli studi manichei. Diventato professore emerito nel 1985, continu\u00f2 la sua attivit\u00e0 didattica per altri cinque anni come professore invitato. \u00c8 nominato, nel 1986, membro del \u201cComit\u00e9 national d'\u00e9valuation des Universit\u00e9s de France\u201d in qualit\u00e0 di esperto straniero.\nHa insegnato altres\u00ec fuori dal Belgio, all'Institut de Science et de Th\u00e9ologie dell'Institut catholique de Paris e alla Facolt\u00e0 Teologica di Lugano.\nAttivit\u00e0 pastorali e attivit\u00e0 presso la Santa Sede.\nSvolse la funzione di docente di religione cattolica presso l'Ath\u00e9n\u00e9e d'Athus (tra il 1950 e il 1959). Decano della parrocchia di Messancy dal 1959 al 1968, a partire dal 1968 e fino al 2000 fu parroco di Suarl\u00e9e (Namur). Dal 2000 fu cappellano presso la Famiglia Spirituale \u201cL'Opera\u201d a Villers Saint Amand (Ath).\nSuccedendo a monsignor \u00c9tienne Lamotte, dal 1979 al 1985 fu consultore del Segretariato per il dialogo interreligioso, poi Pontificio consiglio per il dialogo interreligioso.\nRies fu nominato Cappellano di Sua Santit\u00e0 nel 2010.\nPapa Benedetto XVI lo cre\u00f2 cardinale diacono di Sant'Antonio di Padova a Circonvallazione Appia nel concistoro del 18 febbraio 2012. Ricevette preventivamente l'ordinazione episcopale l'11 febbraio 2012 dalle mani dell'arcivescovo Giacinto Berloco, nunzio apostolico in Belgio.\nIl Centro Cerfaux-Lefort.\nIn seguito alla scissione dell'Universit\u00e0 di Lovanio in due parti distinte e autonome l'una dall'altra, nel 1969 Ries istitu\u00ec, con Philippe Delhaye, preside della Facolt\u00e0 di Teologia, il Centre Cerfaux Lefort, il cui scopo \u00e8 di raccogliere libri e riviste per contribuire a ricostruire il patrimonio librario dell'Universit\u00e0 di Lovanio, fortemente danneggiato durante le due guerre mondiali e poi suddiviso fra le due Universit\u00e0. Gi\u00e0 nei primi vent'anni della sua esistenza il centro, che \u00e8 tuttora in funzione, ha consentito l'acquisizione di circa 1.600.000 volumi, 400.000 dei quali sono andati ad arricchire le biblioteche universitarie e alcune centinaia di migliaia sono stati inviati ai Paesi in via di sviluppo. Ries ha presieduto il Centre Cerfaux-Lefort fino al dicembre 2011, quando, a seguito delle sue dimissioni, il Centro \u00e8 diventato centro di ricerca e affidato alla responsabilit\u00e0 di Ren\u00e9 Lebrun.\nResponsabilit\u00e0 in riviste e istituzioni scientifiche.\nNel 1970 fond\u00f2, con Philippe Delhaye e Gustave Thils, la \u00abRevue th\u00e9ologique de Louvain\u00bb, della quale ha ricoperto il ruolo di amministratore per sei anni. Fece inoltre parte del consiglio d'amministrazione della rivista \u00abLe Mus\u00e9on\u00bb di Louvain la Neuve e del Consiglio internazionale della rivista \u00abL'umana avventura-L'aventure humaine\u00bb (Milano e Parigi). Membro della Soci\u00e9t\u00e9 belge d'\u00e9tudes orientales, entr\u00f2 nel comitato direttivo dell'associazione nel 1975. Nello stesso anno divenne presidente dell\"'Institut orientaliste di Louvain la Neuve\", carica che mantenne fino al 1980, data del trasferimento dell'Istituto nei nuovi edifici di Louvain-la-Neuve. Rimase allora nel comitato di direzione e divenne il curatore degli \"Acta Orientalia Belgica\" e il vicepresidente della Societ\u00e0.\nAttivit\u00e0 di divulgazione scientifica.\nSempre attento e sensibile alla divulgazione della storia delle religioni al di l\u00e0 dei circoli accademici, pubblic\u00f2 diverse opere per il grande pubblico e diretto una collana di volumi sulle grandi religioni destinati ai giovani (\u201cLe religioni dell'umanit\u00e0\u201d).\nAll'inizio degli anni ottanta entr\u00f2 in contatto con Luigi Giussani, che lo ha messo in relazione con il movimento di Comunione e Liberazione, nel quale Ries trov\u00f2 un interlocutore particolarmente sensibile alle sue idee sull'antropologia del sacro. Partecip\u00f2, dal 1982 al 2004, al Meeting organizzato con cadenza annuale dal movimento a Rimini, dove tenne regolarmente conferenze e organizz\u00f2 esposizioni. I testi delle sue relazioni sono comparsi negli Atti del Meeting.\nOrganizzazione di convegni e direzione di collane e opere collettive.\nOrganizz\u00f2 molti convegni, i cui atti hanno trovato spazio nelle collezioni che ha diretto, e cur\u00f2 parecchie opere collettive, le principali delle quali sono i dieci volumi del \"Trattato di antropologia del sacro\" (Jaca Book, Milano 1989-2009). Fond\u00f2 e diresse le collane di Storia delle Religioni \"Homo Religiosus\", \"Information et Enseignement\", \"Collection Cerfaux Lefort\", \"Conf\u00e9rences et Travaux\" (pubblicate dal Cente d'histoire des religions, Louvain-la-Neuve); \"Homo religiosus II\" (Jaca Book, Milano), \"Homo religiosus s\u00e9rie II\" (Brepols, Turnhout).\nMorte.\nIl 23 febbraio 2013 \u00e8 morto nella clinica \"Notre-Dame\" di Tournai, dove era ricoverato da due settimane per insufficienza cardiaca. \u00c8 sepolto nel cimitero di Villers-Saint-Amand.\nPensiero.\nCaratteri generali.\nRies definisce la sua prospettiva di indagine dei fenomeni religiosi \u201cAntropologia religiosa\u201d o \u201cAntropologia del sacro\u201d. L'esperienza religiosa, in quanto tipicamente umana, ha per lui un sostrato unitario e caratteri costanti; nel contempo, per\u00f2, \u00e8 varia e multiforme, in quanto non pu\u00f2 che attuarsi all'interno di contesti storici. Sicch\u00e9, quando parla di antropologia religiosa, Ries tende a non fare un discorso strutturale e sincronico, ma assume sempre come primario l'elemento storico e culturale: in questo si misura la sua distanza, oltre che dalle correnti strutturaliste dell'antropologia, anche da alcuni tratti delle prospettive fenomenologiche. L'esperienza religiosa \u00e8 per Ries esperienza del sacro, inteso come realt\u00e0 trascendente e misteriosa \u2013 secondo la tradizione di studi che fa capo a Rudolf Otto \u2013 che presuppone quella che Mircea Eliade e Ugo Bianchi chiamano una \u201crottura di livello\u201d, cio\u00e8 un'interruzione della dimensione ordinaria nella quale viviamo. Esperienza umana e realt\u00e0 del sacro trovano il loro punto d'incontro nell'\"homo religiosus\", che si pu\u00f2 considerare come la chiave di volta dell'edificio concettuale di Ries. L'\"homo religiosus\" \u00e8, appunto, l'uomo che vive l'esperienza del sacro: che fa cio\u00e8 esperienza di una realt\u00e0 che lo trascende, valorizza la sua esistenza e le d\u00e0 senso. Al concetto di \"homo religiosus\" sono legate l'idea che l'uomo \u00e8 \"naturaliter religiosus\", e cio\u00e8 che la religiosit\u00e0 \u00e8 inscritta nel suo essere naturalmente e necessariamente, e l'idea che la completezza, la pienezza dell'esperienza umana non pu\u00f2 essere conseguita che realizzando e portando a compimento tale religiosit\u00e0 naturale. Questa duplice tematica ricalca gli assunti di Mircea Eliade, che Ries riprende e ridefinisce contestualizzandoli storiograficamente, dibattendo con quelle prospettive che negano, con varie motivazioni, la validit\u00e0 euristica del concetto di \"homo religiosus\", ripensandoli in rapporto a certe forme di ermeneutica contemporanea (il principale punto di riferimento a questo proposito \u00e8 Paul Ric\u0153ur) e agli studi sull'immaginario di Gilbert Durand.\nLa storia delle religioni \u00e8 per Ries la ricerca delle tracce dell'\"homo religiosus\" attraverso lo studio delle sue produzioni culturali, a partire dal paleolitico fino ai giorni nostri. Questa impostazione comporta anche una diagnosi e una proposta per la societ\u00e0 contemporanea. Limitarsi a vivere la propria esperienza religiosa o ad avere un'adesione di fede \u00e8 possibile, ma l'uomo si accosta pi\u00f9 consapevolmente al sacro facendo proprie le esperienze religiose di tutta l'umanit\u00e0. La via per farlo \u00e8 ricostruire storicamente queste esperienze, ma il sapere e il discorso storico non sono finalizzati alla storia, n\u00e9 rispondono a semplici esigenze di curiosit\u00e0 intellettuale: mirano invece a un arricchimento progressivo di ciascuno, attraverso il confronto con ci\u00f2 che \u00e8 tipicamente umano. In questo processo di arricchimento svolge un ruolo essenziale la conoscenza dell'esperienza religiosa cristiana, vissuta in prima persona da Ries anche con il suo impegno di sacerdote.\nL'\"antropologia religiosa fondamentale\".\nCon Julien Ries abbiamo il costituirsi di un nuovo campo del sapere: l'Antropologia religiosa fondamentale. Riprendendo un'intuizione di Eliade, l'\"Homo religiosus\", Ries fino dagli anni '70 ha cercato di renderla operativa nel lavoro di storico delle religioni. L'utilizzo della figura di \"Homo religiosus\" ha creato dibattito nel mondo degli storici delle religioni e nello stesso mondo cattolico che si interessava della storia delle religioni. L'\"Homo religiosus\" non era ritenuto da alcuni scientificamente rilevante come dimensione dell'uomo all'interno della storia delle religioni. Non lo era per una visione strutturalista da un lato, che non lo considerava un connotato antropologico dimostrabile, n\u00e9 dall'altro lato per una malintesa lettura teologico-cattolica, che non riconosceva all'uomo una pienezza di dimensione religiosa dall'origine. Ries incontra la preistoria nello studio dell'arte preistorica, 40.000 anni di pitture e graffiti rupestri, seguendo le ricerche dell'Abate Breuil e di Leroi-Gourhan e impegnandosi per l'UNESCO nel lavoro di classificazione della Rock Art condotto da Emmanuel Anati, direttore del Centro Internazionale di Capo di Ponte in Valcamonica, Italia. La ricchezza di simboli e miti incisi sulle rocce diviene per Ries una miniera. Ries si interessa poi dei nuovi lavori di paleoantropologia, la giovane disciplina che indaga sulla paleontologia umana e sulla preistoria: qui si sviluppa l'accordo del grande paleontologo conosciuto per la scoperta dell'australopitecus Lucy, Yves Coppens. Entrambi concordano sul fatto che dalle ricerche 2.500.000 anni fa i primi uomini, l'\"homo habilis\", sono non solo uomini, laboriosi, tecnici, famigliari, sociali, ma anche uomini simbolici, artisti e religiosi. Ries si apre cos\u00ec agli studi della religiosit\u00e0 prima delle religioni e questo comporta il formarsi di un'antropologia religiosa che evidenzia le costanti del sacro a partire da un metodo storico (e storico-archeologico), fenomenologico ed ermeneutico. Le costanti sono il mito, il simbolo e il rito. L'antropologia del sacro \u00e8 perci\u00f2 il suo punto di intervento, l'\"Homo religiosus\" precede la stessa scoperta delle religioni storiche, vive accanto ad esse ed in esse, e come le vivifica le pu\u00f2 anche contestare nel loro possibile sclerotizzarsi. L'\"homo religiosus\" \u00e8 il cuore profondo di ogni cultura e religione, e ne pu\u00f2 essere il costruttivo dialettizzatore nei momenti di clericalizzazione o dispersione. Di fronte a fenomeni come i fondamentalismi contemporanei l'antropologia religiosa pu\u00f2 vedere al di l\u00e0 della storia delle religioni. Fenomeni che per lo storico delle religioni possono essere una deriva come il fondamentalismo islamico o quello del cristianesimo protestante di stampo statunitense durante la guerra del Golfo, per l'antropologo del sacro non sono una semplice deriva, ma una sovversione dell'uomo religioso e non vanno perci\u00f2 imputati n\u00e9 all'Islam, n\u00e9 al Cristianesimo, ma ai moderni moti politico-sociali e perci\u00f2 ad altro e non alle religioni. Di fronte alla metamorfosi del sacro prodotta dai fondamentalismi si deve guardare alle crisi sociali e ai nuovi movimenti politici: Ries \u00e8 qui in accordo con politologi arabi come lo Zubaida. A questo punto Ries con oltre dieci anni di direzione del Trattato di antropologia del Sacro, in cui ha chiesto ai vari studiosi di ricercare l'Homo religiosus nelle singole culture, pu\u00f2 ravvisare la nascita di un nuovo campo del sapere: l'antropologia religiosa fondamentale.\nLa nascita all'Universit\u00e0 Cattolica di Milano dell'Archivio Ries per l'Antropologia simbolica, diretto da Silvano Petrosino con l'affidamento da parte di Ries della sua biblioteca e dei suoi archivi personali sancisce la fondazione di un luogo di ricerca per l'antropologia religiosa. Eliade, Dum\u00e9zil, Ric\u0153ur, e con loro Rudolf Otto sono certo per Ries gli studiosi che hanno confortato le sue posizioni e costituito il punto di partenza delle sue prospettive. Potremmo aggiungere Yves Coppens, Michel Delahoutre, Jacques Vidal, Raimon Panikkar, Fiorenzo Facchini, con cui lo scambio \u00e8 stato profondo. Lo studioso belga \u00e8 un pioniere che si \u00e8 proiettato nella verifica del fatto che alla base di ogni civilt\u00e0 e di ogni grande momento di crisi (Ellenismo, Umanesimo, Illuminismo, Secolarismo) c'\u00e8 sempre rilevante la presenza dell'Homo religiosus. Le \"crisi\" sono fattori che palesano tale avvenimento.\nIl contributo di Ries al procedere e agli sviluppi della dichiarazione \"Nostra Aetate\" di Paolo VI \u00e8 capitale.\nNon una ricerca di una dottrina media che metta in rapporto uomini e studiosi di religioni diverse, ma l'andare al cuore, all'\"Homo religiosus\", da parte di ogni religione e questo vale per il Cristianesimo. Ries considera il cristiano, cosciente del mistero trinitario per cui Cristo \u00e8 morto e risorto per la salvezza di tutti gli uomini, facilitato a raffrontarsi con ogni altra cultura e religione guadagnando da esse la profondit\u00e0 religiosa secondo i loro diversi carismi e ravvisando in esse i \"semina verbi\", che sono anche i semi dello spirito.\nL'Archivio Julien Ries per l'Antropologia Simbolica.\nDa sempre amante dei libri, Ries ha raccolto intorno a s\u00e9 una biblioteca amplissima, che contiene tutto quanto pu\u00f2 servire a un orientamento di base nel mondo delle religioni (serie complete di riviste, enciclopedie e lessici, le monografie pi\u00f9 importanti sulle principali religioni del mondo) e, per alcuni settori in particolare, quanto \u00e8 necessario per approfondimenti tematici (riguardo, per esempio, al sacro, al mito, ai riti d'iniziazione, alla storiografia) e per lo studio di alcuni mondi religiosi (come la galassia gnostica oppure il manicheismo). I volumi sono stati donati da Ries all'Universit\u00e0 Cattolica del Sacro Cuore. I libri, cui Ries ha aggiunto i suoi archivi personali (manoscritti, corrispondenze, appunti, ecc.) sono custoditi, dal 2010, presso l'\u201cArchivio Julien Ries per l'Antropologia Simbolica\u201d, che svolge altres\u00ec un'attivit\u00e0 culturale di promozione di\nconvegni e di pubblicazioni, sotto la direzione di Silvano Petrosino.\nOpere.\nOpere di J. Reis.\nRies \u00e8 autore di oltre 650 lavori, pubblicati in quindici lingue, la cui lista pi\u00f9 completa e aggiornata (fino al 2008) si trova nel volume \"L'antropologia religiosa di fronte alle espressioni della cultura e dell'arte\", cit., pp.\u00a0132-176. Le sue opere complete sono in corso di pubblicazione presso la casa editrice Jaca Book di Milano.\nPiano dell'opera omnia (i volumi pubblicati hanno la data di uscita nella collana):\nOpere in onore di J. Ries.\nSi tratta di quattro volumi miscellanei: \"Manichaica selecta\" (a cura di A. van Tongerloo e S.Giversen), Coll. Manichaean Studies 1, Bruxelles, Lovanio, 1991; \"La condition humaine\" (a cura di A. Theodorid\u00e8s, P. Naster, A. van Tongerloo), Coll. AOB VI, Bruxelles, Lovanio, 1991; \"Foi, Raison, Verbe\" (a cura di Charles Marie Ternes), Courrier de l'\u00e9ducation nationale, Lussemburgo,\n1993; \"La figure du pr\u00eatre dans les grandes traditions religieuses\" (a cura di A. Motte e P.Marchetti), Namur (coll. Etudes Classiques, 20), Peeters, 2005.\nA questi si \u00e8 aggiunto \"L'antropologia religiosa di fronte alle espressioni della cultura e dell'arte\" (a cura di N. Spineto, Jaca Book, Milano 2009).\nStudi su J. Ries.\nNel 2010 si \u00e8 svolto a Roma, su iniziativa dell'Ambasciata del Belgio presso la Santa Sede, con il contributo dell'Accademia Belgica di Roma, dell'Editoriale Jaca Book e dell'Universit\u00e0 Cattolica del Sacro Cuore, l'incontro di studio \u201cLa ricognizione del sacro\u201d (fra gli interventi presentati, quelli su Ries sono stati di Lorenzo Ornaghi, Gianfranco Ravasi, Giulia Sfameni Gasparro, Natale Spineto) i cui Atti, a cura di Blanche Bauchau, organizzatrice dell'incontro, non sono ancora stati pubblicati.\nPrincipali premi ottenuti.\nPremio Dumas Millier per l'insieme della sua opera scientifica (concesso dall'Acad\u00e9mie fran\u00e7aise nel 1986); Premio Furtado per la pubblicazione del libro \"L'expression du sacr\u00e9 dans les grandes religions\"; Premio \"Il labirinto d'argento\" per il complesso della sua opera (assegnato dalla fondazione Comunit\u00e0 nel 1987); Premio Capri-San Michele per il volume IV del Trattato di antropologia del sacro (Jaca Book, Milano, 1995), \"Crisi, rotture e cambiamenti\" (1996); Laurea \"honoris causa\" in Filosofia della persona e bioetica (Facolt\u00e0 di Scienze della Formazione) all'Universit\u00e0 Cattolica del Sacro Cuore (27 ottobre 2010) \u00abper il valore intrinseco dei suoi studi, per la sua instancabile operosit\u00e0 scientifica e culturale, per l'apporto decisivo che le sue indagini sul fenomeno religioso hanno fornito alla comprensione della specificit\u00e0 propria dell'essere dell'uomo in quanto homo religiosus\u00bb. In quell'occasione Ries ha tenuto una prolusione sul tema \"Morte, sopravvivenza, immortalit\u00e0. Il pensiero e le tradizioni religiose dei popoli\".\nGenealogia episcopale.\nLa genealogia episcopale \u00e8:"}
{"id": "2234616", "revid": "307923", "url": "https://it.wikipedia.org/wiki?curid=2234616", "title": "Gianni Salvioni", "text": "Biografia.\nGli inizi.\nFonda a Tropea (con Nicola Raffaele Di Matteo), prima Radio Spazio e poi Radio Punto Sud, piccole radio locali che diverranno poi riferimenti dell'emittenza locale nel sud Italia.\nSi trasferisce a Bologna nel 1985 dove inizia a collaborare prima con Radio Sfera Regione e poi con Radio Bologna International. Qui si alterna tra regie a trasmissioni (sportive e di intrattenimento) oltre alla conduzione di programmi radiofonici che presto diventeranno tra i pi\u00f9 ascoltati in Emilia-Romagna.\nInizia quindi la collaborazione con studi di registrazione ed agenzie di pubblicit\u00e0, prestando la voce a spot pubblicitari radiofonici e televisivi.\nLa Ermitage.\nNel 1988 ricomincia il sodalizio con Nicola Raffaele Di Matteo, anche lui trasferitosi a Bologna e insieme fondano la casa discografica Ermitage.\nErmitage fa il suo esordio firmando un contratto di distribuzione con la Dischi Ricordi pubblicando in CD alcune registrazioni inedite del pianista Arturo Benedetti Michelangeli con le esibizioni registrate in un tour in Unione Sovietica nel periodo in cui Nicola Filiberto Di Matteo, padre di Nicola Raffaele, era il manager del grande pianista.\nDopo qualche anno nella compagine societaria subentra un socio che acquista la maggioranza della casa discografica; Salvioni e Di Matteo continuano il loro lavoro creativo e di sviluppo della societ\u00e0 che muove i suoi passi anche nell'editoria. Fondano quindi Symphonia, Lyrica, Dance Music Magazine, Thunder: sono tutte riviste complete di CD realizzati con la collaborazione di majors quali RCA e Polygram che vengono distribuite anche in Francia e Spagna. Symphonia nasce dalla collaborazione con la Radiotelevisione della Svizzera italiana e vede ogni mese un nuovo CD con vari interpreti quali Arthur Rubinstein, Wilhelm Backhaus, Claudio Arrau sotto la guida del musicologo Piero Rattalino.\nIn quegli anni produce i Radiotitolati, gruppo rap funky con il quale pubblicher\u00e0 3 singoli e un album; parteciper\u00e0 anche come chitarrista nel tour della band ma poco dopo abbandoner\u00e0 il gruppo e la breve esperienza come produttore nella musica pop.\nNel 1990 inizia l'avventura francese e Salvioni e Di Matteo prendono l'iniziativa di gestire in proprio i propri progetti nel mercato d'oltralpe. Dissidi con il socio di maggioranza della societ\u00e0 italiana determinano la fuoriuscita dal gruppo di entrambi che mantengono tuttavia il possesso del marchio Ermitage e di alcuni dei diritti discografici.\nIniziano anni di produzioni discografiche jazz (Steve Ellington, Slide Hampton, Ray Mantilla, Piero Odorici, Eliot Zigmund, Marco Tamburini) e continuano quelle classiche.\nCoinvolge Lucio Dalla in una produzione atta a raccogliere fondi per la \"Srednja muzi\u010dka \u0161kola\" (\"Scuola secondaria di musica\") di Sarajevo, massacrata dalla guerra; l'iniziativa, scaturita da una missione in Bosnia durante i conflitti (esperienza che lo segner\u00e0 profondamente), permetter\u00e0 di riparare 5 pianoforti, 2 violini, ripristinare l'impianto di riscaldamento della scuola e dotarla di materiale didattico. Salvioni e Di Matteo si separano subito dopo e Di Matteo svilupper\u00e0 il marchio per la distribuzione in edicola CDShop. L'operazione benefica a favore della scuola di Sarajevo continua con il coinvolgimento di Stefano Bollani con il quale realizza il CD \"Abbassa la tua radio\": una elaborazione delle canzoni a cavallo delle due guerre interpretate da interpreti quali Elio, Simona Bencini, Irene Grandi e con Enrico Rava e Ares Tavolazzi. Il CD vede il patrocinio della Nazionale Italiana Cantanti.\nLa diagnosi di un tumore lo allontana dalle scene nel 2001: ritorna al lavoro in breve tempo collaborando con Solisti Veneti e Lucio Dalla.\nFonda con Piero Di Domenico Ermitage Cinema, produce il DVD dello spettacolo Pierino e il Lupo con Lucio Dalla interprete e regista; dalla collaborazione con il cantautore bolognese nasceranno anche i DVD di Arlecchino di Ferruccio Busoni, Pulcinella di Stravinskij, la Beggar's Opera di J.Gay con Peppe Servillo e Angela Baraldi e, per la SonyBMG, il DVD 12.000 lune contenente le interpretazioni di Lucio Dalla in chiave classica. \n\"Dalla aveva invitato Salvioni a Urbino a vedere quella che lui chiamava la sfaccettatura classica del repertorio. Era un concerto in una sala a inviti e Dalla manteneva il pi\u00f9 stretto riserbo anche con lui. Insistette dicendogli di dovergli fare una sorpresa: dopo il concerto, li videro seduti su un muretto a confrontarsi: cominciarono cos\u00ec a lavorarci immediatamente\u2026\" \nNel 2007 inizia la collaborazione con Eugenio Finardi per il quale produce il DVD \"Suono\". Il DVD \u00e8 un'esperienza di Teatro Canzone dell'artista milanese.\nNel 2008 si ritrova con Stefano Bollani con il quale riprende a collaborare producendo nel 2009 il DVD e il Blu-ray Disc \"Carioca live\" distribuiti in Italia da Medusa e la nuova colonna sonora di \"Come vinsi la guerra\" di Buster Keaton.\nDalla fine del 2009 inizia a lavorare al progetto del Gruppo L'Espresso \"Sounds for silence\" che vede la luce nel 2010. Si tratta di 12 film muti rimusicati da artisti di oggi tra i quali Nicola Piovani, Lorenzo Jovanotti Cherubini, gli Avion Travel, Sergio Cammariere e molti altri. Terminata la commercializzazione in edicola con La Repubblica/L'Espresso, i film passano in distribuzione nei canali tradizionali ad opera della societ\u00e0 del gruppo Mediaset Medusa e nel 2012, per il solo canale edicola, con Il Sole 24 ORE.\nIl film Sangue e Arena con Rodolfo Valentino facente parte della serie, viene presentato oltralpe al CNC, Centre National de la Cin\u00e9matographie che ne riconosce il valore culturale della versione rifatta con le musiche di Marco Tamburini e Lorenzo Jovanotti Cherubini dando il proprio appoggio per la produzione e commercializzazione del titolo in Francia.\nRealizza il DVD de \"Il cantante al microfono\", un progetto di musica classica contemporanea per voce e sestetto dove l'ensemble Sentieri selvaggi, diretto da Carlo Boccadoro, esegue le canzoni del poeta russo Vladimir Sem\u00ebnovi\u010d Vysockij con Eugenio Finardi. Il DVD viene pubblicato all'inizio del 2011. Nello stesso anno realizza la nuova edizione della rivista \"Symphonia\" con Piero Rattalino e subito dopo la rivista Lyrica: entrambe riprendono la pubblicazione dopo 20 anni dalla loro prima uscita con la distribuzione di PressDi Mondadori.\nNel 2012 collabora con Salvatore Accardo producendo il suo DVD e Blu Ray; il concerto viene trasmesso da Classica (rete televisiva) sulla piattaforma Sky. \nNel 2013 produce per Il Corriere della Sera la serie sui pianisti del '900. La stessa serie viene data in licenza all'editore rumeno Litera. \nA Nairobi produce le registrazioni del concerto che i Solisti Veneti diretti da Claudio Scimone tengono all'Oshwal Centre Theatre per i 50 anni di indipendenza del Kenya.\nNel 2014 si occupa della riorganizzazione del catalogo Ermitage che viene ceduto in licenza al gruppo francese Disques Dom.\nNel 2015 lavora alla realizzazione di un catalogo in vinile di classica e di jazz distribuiti dal gruppo inglese Lasgo Chrysalis e produce per il Gruppo L'Espresso una serie composta da 16 CD e dedicata ad Arturo Benedetti Michelangeli, in edicola dal 12 giugno (ventesimo anniversario della morte dell'artista) al 25 settembre con La Repubblica/L'Espresso.\nNel 2016, su incarico della Disques Dom di Parigi, si occupa della riorganizzazione dell'assetto distributivo con Naxos America Inc. e presenta l'etichetta Ermitage/Symphonia al Midem di Cannes con l'obiettivo di ripubblicare, in CD e in vinile, i dischi che hanno fatto la storia della Ermitage (casa discografica) i cui cataloghi fanno ormai parte della stessa Disques Dom. Si occupa poi del progetto di Centauria Editore \"La Grande Classica\" producendo i 60 CD della collana diffusa nelle edicole italiane dal 27 agosto 2016.\nNel 2017 realizza per Disques Dom la serie commercializzata in Italia da Corriere dello Sport e Tuttosport \"LP Loving Presley\": 12 album in vinile dedicati Elvis Presley nell'anniversario della sua scomparsa. \nNel 2018 realizza per il Gruppo Mondadori alcuni progetti discografici diffusi con Sorrisi e Canzoni TV, Panorama e altre pubblicazioni della casa editrice italiana. Realizza inoltre la serie in vinile \"Bernstein at 100\" per i 100 anni dalla nascita di Leonard Bernstein composta da 4 LP. \nNel 2019 realizza per il gruppo editoriale RCS una serie sulle arie d'opera distribuita con il settimanale Oggi. Realizza inoltre per la Lasgo inglese 4 LP dedicati a Billie Holiday per il sessantesimo anniversario dalla scomparsa della cantante, 4 LP dedicati a Chet Baker nel novantesimo della sua nascita e la serie \"Soul Collection\" in vinile per la casa editrice Hobby &amp; Work.\nNel 2020 realizza una collezione in vinile e in CD per i 100 anni dalla nascita di Arturo Benedetti Michelangeli e la serie su Ludwig van Beethoven nei 250 anni dalla nascita del compositore per il Gruppo Mondadori: gli 8 CD vengono diffusi con i settimanali Sorrisi e Canzoni TV e Chi (rivista). \nNel 2021 realizza, sempre per il Gruppo Mondadori i CD dedicati a Louis Armstrong e Astor Piazzolla e si dedica allo sviluppo di Ermitage Television.\nLe produzioni.\nDall'esordio fino agli inizi degli anni 2000, i CD prodotti vengono firmati come Gianni Salvioni e negli anni successivi come Gianluigi Salvioni. Qualcuno sostiene che questa variazione coincida con la guarigione dalla sua malattia del 2001 essendo noto il suo lato superstizioso, altri sostengono che abbia voluto utilizzare per anni il nome Gianni Salvioni per cavalcare l'onda della popolarit\u00e0 ottenuta come speaker e Dj negli anni 80. Rimane il fatto che Gianluigi Salvioni sia oggi un produttore con una vendita totale di oltre 2.000.000 di copie totali presente nello scenario musicale internazionale con CD e DVD di musica classica di artisti i cui nomi vanno da Arthur Rubinstein a Witold Malcuzinsky, da Salvatore Accardo a Claudio Scimone, di Jazz (con artisti quali Stefano Bollani, Marco Tamburini, Eddie Henderson, Slide Hampton) e di prodotti crossover (con Lucio Dalla, Eugenio Finardi) nonch\u00e9 di compilations e di progetti multimediali.\nRue de Ravioli.\nNel 2018 ha ripreso anche l'attivit\u00e0 di speaker radiofonico presso Punto Radio con una trasmissione in diretta da Parigi dal titolo \"Rue de Ravioli\". \nL'Angelo Bugiardo.\nNel 2019 ha debuttato come protagonista dello spettacolo teatrale \"L'Angelo Bugiardo\" scritto da lui e Duccio Forzano che ne ha firmato la regia. Lo spettacolo \u00e8 l'evoluzione naturale del concerto/tributo \"Venti di Lucio\" della band svizzera \"Lino &amp; La Settima Luna\" che aveva fatto tappa dal 2015 al 2017 in teatri e club in varie citt\u00e0 europee con grande successo fino alla registrazione a Parigi di un album live presente in distribuzione digitale su tutte gli stores. Con una band completamente rinnovata e una scenografia molto spettacolare \"L'Angelo Bugiardo\" \u00e8 stato messo in scena in anteprima nazionale al Teatro Comunale di Cagli il 1 marzo 2019 e viene portato in tourn\u00e9e nei teatri italiani da novembre 2019. Il tour \u00e8 stato interrotto dopo le date tenute a Roma, Bari, Napoli per le limitazioni dovute al COVID-19\nVita privata.\nPadre di 3 figli avuti dalla ex moglie, \u00e8 legato alla regista televisiva svizzera Roberta Pedrini. Vive e lavora a Parigi."}
{"id": "2234618", "revid": "1543377", "url": "https://it.wikipedia.org/wiki?curid=2234618", "title": "Menongue (municipio)", "text": "Menongue \u00e8 una municipalit\u00e0 dell'Angola appartenente alla provincia di Cuando Cubango. Ha 280.846 abitanti (stima del 2006) ed una superficie di 23.565 km\u00b2."}
{"id": "2234624", "revid": "574302", "url": "https://it.wikipedia.org/wiki?curid=2234624", "title": "European Film Awards per il miglior film internazionale", "text": "L'European Film Award per il miglior film internazionale viene assegnato al miglior film internazionale (non europeo) dell'anno dalla European Film Academy. Il premio non \u00e8 stato pi\u00f9 assegnato dal 2005.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi, regista e nazione."}
{"id": "2234627", "revid": "46291", "url": "https://it.wikipedia.org/wiki?curid=2234627", "title": "Hibiscus sabdariffa", "text": "Hibiscus sabdariffa \u00e8 una pianta della famiglia delle Malvacee, probabilmente originaria dell'Africa occidentale.\nDa essa si ricavano, essiccando i calici dei fiori, delle bevande note come t\u00e8 di ibisco (o Carcad\u00e8) e bissap.\nDescrizione.\n\u00c8 un'erba annuale o perenne o un arbusto a base legnosa, che cresce fino a 2\u20132,5 m di altezza. Le foglie hanno dai tre ai cinque lobi, lunghe 8\u201315\u00a0cm, disposte alternativamente sugli steli.\nI fiori hanno un diametro di 8\u201310\u00a0cm, e vanno dal bianco al giallo pallido con una macchia rosso scuro alla base di ogni petalo. Hanno un robusto calice carnoso alla base, largo 1\u20132\u00a0cm, che si allarga a 3\u20133,5\u00a0cm e diventa carnoso e rosso vivo mentre il frutto matura. La maturazione impiega circa sei mesi.\nUsi.\nIn India, la pianta \u00e8 principalmente coltivata per la produzione di fibre di rafia utilizzate nel cordame, ricavate dal suo gambo. La fibra pu\u00f2 essere usata come sostituto della iuta nella fabbricazione della tela. L'ibisco, in particolare la rosella, \u00e8 stato usato nella medicina popolare come lassativo diuretico lieve.\nI calici rossi della pianta vengono sempre pi\u00f9 esportati negli Stati Uniti e in Europa, in particolare in Germania, dove vengono utilizzati come coloranti alimentari. Pu\u00f2 essere trovato nei mercati (sotto forma di fiori o sciroppo) in luoghi, come la Francia, dove sono presenti comunit\u00e0 di immigrati senegalesi. Le foglie verdi sono usate come una versione speziata di spinaci. Danno sapore al pesce senegalese e al piatto di riso thieboudienne. Non vengono conservati registri adeguati, ma il governo senegalese stima la produzione e il consumo nazionali a 700 tonnellate l'anno. In Birmania le loro foglie verdi sono l'ingrediente principale nel curry di chin baung kyaw.\nIn Brasile si attribuiscono propriet\u00e0 gastriche, emollienti e risolutive alle radici amare.\nVerdura.\nNel Maharashtra, l\"'Hibiscus sabdariffa\" \u00e8 chiamato ambadi. Le foglie di ambadi sono mescolate con peperoncini verdi, sale e aglio per preparare un chutney che viene servito con \"jowar\" (sorgo) o \"bajra\" (miglio) a base di bhakri (un pane piatto). Questo viene mangiato dagli agricoltori come colazione per iniziare la giornata. Un piatto secco o sukhi sabzi \u00e8 preparato con foglie di ambadi.\nNella cucina di Andhra, \u00e8 chiamato \"gongura\" ed \u00e8 ampiamente utilizzato. Le foglie sono cotte a vapore con lenticchie e cotte con dal. Un altro piatto unico viene preparato mescolando le foglie fritte con le spezie e trasformato in un \"gongura pacchadi\".\nNella cucina birmana, chiamata \"chin baung ywet\" (lett. Foglia acida), l' \"Hibiscus sabdariffa\" \u00e8 spesso usato e considerato conveniente. \u00c8 forse l'ortaggio pi\u00f9 mangiato e popolare in Birmania. Le foglie sono fritte con aglio, gamberi secchi o freschi e peperoncino verde o cotte con pesce, oppure come zuppa leggera a base di foglie di roselle e brodo di gamberi essiccati.\nTra la trib\u00f9 Paites del Manipur, \"Hibiscus sabdariffa\" e \"Hibiscus cannabinus\" (l\u00ec noti come \"anthuk\") vengono cucinati insieme a pollo, pesce, granchio o maiale o qualsiasi carne e cucinati come zuppa. Nelle colline del Garo di Meghalaya, \u00e8 noto come galda e viene consumato bollito con carne di maiale, pollo o pesce. Dopo il monsone, le foglie vengono essiccate e frantumate in polvere, quindi conservate per la cottura durante l'inverno in uno stufato di polvere di riso, noto come galda gisi pura. Nelle colline Khasi di Meghalaya, la pianta \u00e8 conosciuta localmente come \"jajew\" e le foglie sono utilizzate nella cucina locale, cucinate con pesce sia essiccato che fresco. I Bodos e le altre comunit\u00e0 indigene assamesi dell'India nord-orientale cucinano le sue foglie con pesce, gamberi o carne di maiale e la fanno bollire come verdure che \u00e8 molto apprezzata. A volte aggiungono liscivia nativa chiamata \"karwi\" o \"khar\" per ridurre la sua acidit\u00e0 e aggiungere sapore.\nIn Vietnam, le giovani foglie, steli e frutti sono usati per cucinare zuppe con pesce o anguilla.\nIn Mali, le foglie essiccate e macinate, dette anche \"djissima\", sono comunemente utilizzate nella cucina Songha\u00ef, nelle regioni di Timbuktu, Gao e dintorni. \u00c8 l'ingrediente principale in almeno due piatti, uno chiamato \"djissima-gounday\", in cui il riso viene lentamente cotto in un brodo contenente le foglie e l'agnello, e l'altro piatto si chiama \"djissima-maf\u00e9\", dove le foglie vengono cotte in salsa di pomodoro , compreso anche l'agnello.\nIn Namibia, si chiama \"mutete\" ed \u00e8 consumato da persone della regione di Kavango nella Namibia nord-orientale.\nNelle nazioni centroafricane di Congo-Kinshasa, Congo-Brazzaville e Gabon le foglie vengono chiamate \"oseille\" e vengono utilizzate purea o in salsa, spesso con pesce e/o melanzane.\nBevanda.\nNei Caraibi, viene preparata una bevanda bollendo sepali freschi, congelati o secchi; e talvolta i calici e i semi del frutto in acqua per 8-10 minuti (o fino a quando l'acqua diventa rossa), quindi aggiungendo zucchero. Viene spesso servito freddo. Questo viene fatto a Saint Vincent e Grenadine, Trinidad e Tobago, Guyana, Antigua, Barbados, Belize, Saint Lucia, Dominica, Grenada, Giamaica e Saint Kitts e Nevis dove la pianta o il frutto si chiama \"sorrel\". La bevanda \u00e8 una delle tante economiche (\"aguas frescas\") comunemente consumate in Messico e in America Centrale; sono in genere a base di frutta fresca, succhi o estratti. Nei ristoranti messicani negli Stati Uniti, la bevanda \u00e8 talvolta conosciuta semplicemente come Giamaica. \u00c8 molto popolare a Trinidad e Tobago soprattutto come bevanda stagionale a Natale, dove cannella, chiodi di garofano e foglie di alloro sono prevalenti rispetto allo zenzero. \u00c8 anche assai noto in Giamaica, di solito aromatizzato al rum.\nIn Ghana, Mali, Senegal, Gambia, Burkina Faso, Costa d'Avorio e Benin vengono utilizzati per preparare bevande fredde e dolci popolari negli eventi sociali, spesso mescolate con foglie di menta, caramelle di mentolo disciolte e/o aromi di frutta.\nIl \"Karkad\u00e8\" mediorientale e sudanese (\u0643\u0631\u0643\u062f\u064a\u0647) \u00e8 una bevanda fredda prodotta tenendo immersi in acqua per una notte i calici essiccati in frigorifero con zucchero e succo di limone o lime. Viene quindi consumato dopo che i fiori sono stati filtrati. In Libano vengono talvolta aggiunti pinoli tostati.\nIl carcad\u00e8 viene utilizzato in Nigeria per fare una bevanda rinfrescante nota come Zobo e vengono aggiunti succhi di frutta naturali di ananas e anguria. Lo zenzero viene talvolta aggiunto alla bevanda rinfrescante.\nCon l'avvento negli Stati Uniti di interesse per la cucina a sud del confine, i calici vengono venduti in sacchetti di solito etichettati \"flor de Jamaica\" e sono stati a lungo disponibili nei negozi di alimenti naturali negli Stati Uniti per fare il t\u00e8. Oltre ad essere una popolare bevanda fatta in casa, Jarritos, una famosa marca di bibite messicane, produce una bevanda gassata al gusto Flor de Jamaica. I Jarritos importati possono essere facilmente reperiti negli Stati Uniti.\nNegli Stati Uniti, una bevanda nota come \"hibiscus cooler\" \u00e8 prodotta dal t\u00e8, un dolcificante e talvolta succo di mela, uva o limone. La bevanda \u00e8 venduta da alcune aziende produttrici di succo.\nNel Regno Unito, i calici essiccati e lo sciroppo di carcad\u00e8 pronto sono ampiamente ed economici disponibili nei negozi di alimentari caraibici e asiatici. I calici freschi vengono importati principalmente a dicembre e gennaio per preparare infusi, che spesso vengono trasformati in cocktail con rum. Sono molto deperibili e devono essere consumati subito dopo l'acquisto, a differenza del prodotto essiccato, che ha una lunga durata.\nIn Africa, in particolare il Sahel, questa pianta \u00e8 comunemente usata per preparare una tisana zuccherata che viene venduta per strada. I fiori secchi possono essere trovati in ogni mercato. Il t\u00e8 di ibisco \u00e8 abbastanza comune in Italia, dove si \u00e8 diffuso durante i primi decenni del XX secolo come prodotto tipico delle colonie italiane. Il Carib Brewery, un birrificio di Trinidad e Tobago, produce uno \"Shandy Sorrel\" in cui il t\u00e8 \u00e8 combinato con la birra.\nIn Thailandia, la rosella viene generalmente bevuta come una bevanda fresca, e pu\u00f2 essere trasformata in un vino.\nI fiori di ibisco si trovano comunemente nelle tisane commerciali, in particolare i t\u00e8 pubblicizzati come aromatizzati ai frutti di bosco, in quanto conferiscono alla bevanda una colorazione rosso vivo.\nI fiori di ibisco selvatici sciroppati sono venduti in Australia come prodotti gourmet. Vengono spesso riempiti con formaggio di capra, servendoli su fette di baguette al forno con brie, e mettendone uno con un po' di sciroppo in un flute di champagne prima di aggiungere lo champagne, in quanto le bolle provocano l'apertura del fiore.\nNel Dodoma Tanzania viene prodotto il succo di \"Hibiscus sabdariffa\" per farne vino, noto con il nome di \"choya\".\nMarmellata e conserva.\nIn Nigeria, la marmellata di carcad\u00e8 \u00e8 stata prodotta fin dai tempi coloniali ed \u00e8 ancora venduta regolarmente nelle sagre e nelle bancarelle di beneficenza. \u00c8 simile nel sapore alla marmellata di prugne, anche se pi\u00f9 acida. Si differenzia da altre marmellate in quanto la pectina \u00e8 ottenuta bollendo i boccioli interni dei fiori di \"Hibiscus sabdariffa\".\nIn Birmania, i germogli della pianta vengono trasformati in \"frutti conservati\" o marmellate. I semi possono essere o meno rimossi. Le marmellate, fatte con \"Hibiscus sabdariffa\" e zucchero, sono rosse e sapide.\nIn India, il carcad\u00e8 \u00e8 comunemente trasformato in un tipo di sottaceto.\nLa marmellata di rosella viene prodotta nel Queensland, in Australia, come un prodotto fatto in casa venduto in occasione di feste e sagre.\nFitochimica.\nLe foglie di \"Hibiscus sabdariffa\" sono una buona fonte di composti polifenolici. I principali composti identificati includono acido neoclorogenico, acido clorogenico, acido criptoclorogenico, acido caffeoilshikimico e flavonoidi come quercetina, kaempferolo e loro derivati. I fiori sono ricchi di antociani e acido protocatecuico. I calici essiccati contengono i flavonoidi gossipetina, ibiscetina e sabdaretina. Il pigmento principale, precedentemente indicato come ibiscina, \u00e8 stato identificato come dafnifillina. Sono presenti piccole quantit\u00e0 di mirtillina (delfinidina 3-monoglucoside), crisanteina (cianidina 3-monoglucoside) e delfinidina. I semi di questa pianta sono una buona fonte di antiossidanti liposolubili, in particolare gamma-tocoferolo."}
{"id": "2234629", "revid": "1904508", "url": "https://it.wikipedia.org/wiki?curid=2234629", "title": "Charles Spencer, III duca di Marlborough", "text": "Biografia.\nInfanzia e giovinezza.\nNato il 22 novembre del 1706, figlio di Charles Spencer, III conte di Sunderland e di Anne Churchill. Data le morte prematura dei fratelli maggiori divenne nel 1729 erede del padre nel titolo comitale, come V conte di Sunderland. Quando quattro anni dopo mor\u00ec senza eredi maschi la zia Henrietta Godolphin, II duchessa di Marlborough, Charles eredit\u00f2 il titolo ducale, ma in ottemperanza all'accordo matrimoniale dei genitori dovette lasciare le propriet\u00e0 degli Spencer al fratello minore John, ma non pot\u00e9 insediarsi a Blenheim fino alla morte della nonna materna, la duchessa vedova Sarah, nel 1744. Oltretutto, l'anziana nobildonna aveva scarsa simpatia per il nipote, soprattutto dopo che questi aveva sposato la giovane Elizabeth Trevor, figlia di Lord Trevor, che era stato avversario politico del duca di Marlborough; per questo la gran parte dell'immenso patrimonio di Sarah era stata ereditata dal cadetto John, mentre Charles, ora duca di Marlborough, si ritrov\u00f2 con sostanze molto pi\u00f9 modeste.\nMatrimonio.\nSpos\u00f2, il 23 maggio 1732, Elizabeth Trevor (1713-1761), figlia di Thomas Trevor, II barone di Trevor. Ebbero cinque figli.\nCarriera.\nL'ormai Duca di Marlborough prese parte, come da tradizione di famiglia, alla vita politica del Paese. Ereditata dal padre l'avversione per Walpole, si un\u00ec nel 1734 al \"Liberty Club\", un gruppo parlamentare ostile al Primo Ministro. Nello stesso anno fu promotore alla Camera dei lord di una proposta di legge per prevenire la confisca delle pensioni militari se non dopo condanna di una corte marziale o del parlamento. La proposta mirava a ingraziarsi i vecchi ufficiali che avevano servito sotto il nonno, in particolare Lord Cobham, suo lontano parente e membro del \"Liberty Club\", che aveva a lungo combattuto con Marlborough sul Continente. Tuttavia, data la contrariet\u00e0 del re il progetto di legge venne respinto. Sempre nel 1734, in marzo, Marlborough ottenne dalle camere una legge di naturalizzazione per il Principe di Orange, marito della principessa Anna di Hannover.\nTre anni pi\u00f9 tardi si avvicin\u00f2 al Principe di Galles Federico, per sollecitare Henry Fox a votare in favore della pensione parlamentare del principe. Tale mossa era forse dettata anche dal desiderio di ingraziarsi il re Giorgio II, che aveva in forte antipatia Marlborough, sia per il fatto di essere figlio di Lord Sunderland, quindi di una famiglia tradizionalmente vicina agli Stuart, sia per il tentativo ordito dalla nonna Sarah di far sposare sua sorella Diana con il Principe di Galles. L'anno seguente, probabilmente per influenza della moglie, cess\u00f2 la sua lontananza dalla corte e divenne colonnello del 38\u00ba reggimento di fanteria ottenendo anche la carica di Lord of the Bedchamber. Ci\u00f2 acu\u00ec le ire dell'anziana Duchessa di Marlborough, che odiava gli Hannover, gi\u00e0 irritata per il matrimonio con la figlia di Lord Trevor; ella cacci\u00f2 il nipote da Windsor Park, di cui era proprietaria e addirittura fece cancellare il ritratto di lady Bateman, sorella di Charles, che aveva favorito il matrimonio. Negli anni seguenti tuttavia Charles prosegu\u00ec la carriera militare ottenendo il comando di vari reggimenti e nel 1741 divenne cavaliere della Giarrettiera, riavvicinandosi nel frattempo anche a Robert Walpole.\nAlla Battaglia di Dettingen (1743) comand\u00f2 una brigata con successo, ma subito dopo rassegn\u00f2 le dimissioni in polemica con gli Hannover, secondo Walpole per rientrare nei favori della nonna. Tuttavia quando nel 1745 scoppi\u00f2 la rivolta giacobita dichiar\u00f2 il proprio appoggio al governo. Nel 1749 infine entr\u00f2 nel governo come Lord Steward e nel Consiglio privato. Nel 1755 divenne anche Lord del sigillo privato e nello stesso periodo si allontan\u00f2 da John Carteret per avvicinarsi a Henry Fox, tentando anche di riconciliare quest'ultimo con il suo storico rivale William Pitt il Vecchio, entrambi a capo delle due principali correnti del partito Whig.\nGuerra dei sette anni.\nDal 1757 al 1758 ricopr\u00ec l'incarico di Master-General of the Ordnance (comandante dell'esercito e ministro della guerra) nel governo presieduto da un cugino, il Fuca di Newcastle, nel quale William Pitt era Ministro degli Esteri e Presidente della Camera dei Comuni.\nUltimi anni e morte.\nNel maggio del 1758, durante la Guerra dei Sette Anni Marlborough ottenne congiuntamente a Lord George Sackville il comando della spedizione navale diretta verso il porto bretone di Saint-Malo, con l'intento di distruggere il naviglio dei corsari francesi impiegati per intercettare le navi mercantili inglesi. La citt\u00e0 risult\u00f2 troppo fortificata e non venne attaccata, ma molte navi corsare vennero date alle fiamme prima del reimbarco. Successivamente, nello stesso anno, gli venne affidato il comando di un contingente britannico da sbarcare in Germania per ricongiungersi con le truppe alleate del principe Ferdinando di Brunswick-Wolfenb\u00fcttel. Marlborough sbarc\u00f2 a Emden e guid\u00f2 con successo l'operazione, ma non fu in grado di partecipare a nessun combattimento importante perch\u00e9 mor\u00ec improvvisamente a Munster il 20 ottobre del 1758, probabilmente di dissenteria, anche se corsero voci di avvelenamento. Nel corso della sua carriera era stato anche governatore del Foundling Hospital. Lasci\u00f2 il comando a John Manners, marchese di Granby.\nDiscendenza.\nDal matrimonio tra Charles Spencer e Elizabeth Trevor nacquero:"}
{"id": "2234639", "revid": "1543377", "url": "https://it.wikipedia.org/wiki?curid=2234639", "title": "Michiko e Hatchin", "text": " \u00e8 un anime di 22 episodi prodotto dallo studio Manglobe e diretto da Sayo Yamamoto, al suo debutto nel ruolo di regista di una intera serie. Le musiche sono composte dal musicista polistrumentale brasiliano Kassin, mentre il produttore musicale \u00e8 il famoso Shinichir\u014d Watanabe.\nIn Giappone la serie \u00e8 andata in onda per la prima volta su Fuji TV il 15 ottobre 2008 ed \u00e8 terminata il 18 marzo 2009. Dal 10 febbraio al 23 giugno 2009, su licenza Dynit, \u00e8 stata trasmessa anche in Italia da MTV nella fascia dell'Anime Night ed insieme alla trasmissione \u00e8 stata pubblicata in DVD. Dal 19 luglio 2011 \u00e8 stata pubblicata per la visione in streaming sul sito Popcorn TV, ed era visibile su tale sito finch\u00e9 non \u00e8 stata rimossa nel 2012.\nLa versione italiana trasmessa da MTV presentava alcuni dialoghi censurati, soprattutto quelli contenenti parole volgari. Questi hanno un doppiaggio non censurato nei DVD.\nTrama.\nAmbientata in uno stato immaginario simile al Brasile, la storia parla di Hana, una bambina rimasta orfana che cerca disperatamente di scappare dai suoi genitori adottivi, che la trattano male sfruttandola solo per ricevere un compenso per la loro adozione. Il suo desiderio si realizza grazie a Michiko, un'affascinante donna fuggita da una prigione, che la rapisce. Inizia cos\u00ec la loro fuga attraverso quella calda terra, alla ricerca di Hiroshi, padre di Hana (soprannominata Hatchin) nonch\u00e9 ex-fidanzato di Michiko.\nEpisodi.\nLa serie \u00e8 composta da 22 episodi.\nPersonaggi.\nFuggita dal carcere di massima sicurezza di Diamandra, Michiko rapisce Hana credendo che lei sappia dove si trova Hiroshi. Faceva parte della banda criminale Monstro Preto, ma ora i membri della banda la odiano in quanto ha rovinato quello che doveva essere un incontro pacifico con una banda rivale, i Fantasma. Non viene chiarito se \u00e8 la madre di Hatchin, ma dato che quest'ultima viene considerata da lei la prova che Hiroshi non \u00e8 morto, non dovrebbe esserlo.\nBambina di 9 anni (ma ne compie 10 nel corso della storia), era tenuta come una serva dai suoi genitori adottivi, che ricevevano un compenso per tenere la bambina. Dice che non le piace essere chiamata Hana e per questo viene soprannominata \"Hatchin\" da Michiko (deriva dalla contrazione di Hana-chin; chin rappresenta una storpiatura del suffisso onorifico -chan. Si pu\u00f2 traslitterare anche \"Hacchin\"). \u00c8 la figlia di Hiroshi e viene considerata da Michiko la prova che Hiroshi sia ancora vivo. Una prova che sia sua figlia \u00e8 il tatuaggio che ha sulla pancia. Nel corso della serie si affeziona a Michiko ed impara sempre di pi\u00f9 a badare a s\u00e9 stessa.\nEx-fidanzato di Michiko e padre di Hatchin, \u00e8 colui che da piccolo ha dato inizio insieme a Satoshi Batista a quella che sarebbe diventata la banda criminale Monstro Preto. \u00c8 stato dato per morto, ma una foto che ritrae Hatchin neonata, secondo Michiko, dimostra il contrario. Michiko \u00e8 convinta che Hiroshi sia ancora molto innamorato di lei, anche quando tutto sembra dimostrare il contrario.\nPoliziotta e vecchia amica di Michiko, ha pi\u00f9 volte la possibilit\u00e0 di arrestarla ma non ne ha il coraggio.\nPadre adottivo di Hana, la tratta come una serva e la tiene solo per ricevere in cambio un compenso. Cerca di riprenderla dopo che Michiko l'ha rapita.\nCapo della Monstro Preto. Da piccolo ha conosciuto Hiroshi e hanno cominciato a darsi alla criminalit\u00e0 per difendersi da altri criminali. Ora d\u00e0 la caccia a Michiko.\nVecchio amico di Satoshi Batista ed ex membro dei Monstro Preto, ora \u00e8 invece a capo di una banda rivale. \u00c8 un sadico a cui piaceva uccidere i nemici facendoli stare con la testa nell'acqua, promettendo loro di lasciarli in vita se resisteranno per un certo periodo di tempo, ma sar\u00e0 proprio questo il modo in cui lo uccider\u00e0 Satoshi."}
