{"id": "2241153", "revid": "1645873", "url": "https://it.wikipedia.org/wiki?curid=2241153", "title": "\u00deorsteinn P\u00e1lsson", "text": "P\u00e1lsson guid\u00f2 il Partito dell'Indipendenza dal 1983 al 1991, quando perse un'elezione parziale interna al partito contro l'allora vice presidente degli indipendentisti e sindaco di Reykjav\u00edk, Dav\u00ed\u00f0 Oddsson.\nPrima del periodo da Primo Ministro, \u00deorsteinn fu Ministro delle Finanze dal 1985 al 1987; rappresent\u00f2 l'Islanda del Sud all'Althing (il Parlamento nazionale) dal 1983 al 1999. Quando Dav\u00ed\u00f0 Oddsson form\u00f2 il suo primo governo, nel 1991, nomin\u00f2 P\u00e1lsson Ministro per la Pesca e Ministro della Giustizia e degli Affari Ecclesiastici. P\u00e1lsson rest\u00f2 in carica fino al 1999; in seguito divenne ambasciatore, prima a Londra e poi a Copenaghen. Attualmente, \u00e8 editore del quotidiano \"Fr\u00e9ttabla\u00f0i\u00f0\".\nNote sulla pronuncia.\n\u00de, nell'alfabeto islandese, \u00e8 la lettera thorn (o \u00deorn), che nella lingua islandese rappresenta una fricativa dentale sorda, come il \"th\" nella lingua inglese."}
{"id": "2241156", "revid": "110157", "url": "https://it.wikipedia.org/wiki?curid=2241156", "title": "Sedlice (Boemia meridionale)", "text": "Sedlice (in tedesco \"Sedlitz\") \u00e8 una citt\u00e0 della Repubblica Ceca facente parte del distretto di Strakonice, in Boemia Meridionale."}
{"id": "2241165", "revid": "1305772", "url": "https://it.wikipedia.org/wiki?curid=2241165", "title": "Sedlice", "text": "Sedlice pu\u00f2 riferirsi a diversi toponimi:"}
{"id": "2241168", "revid": "110157", "url": "https://it.wikipedia.org/wiki?curid=2241168", "title": "Volyn\u011b", "text": "Volyn\u011b \u00e8 una citt\u00e0 della Repubblica Ceca facente parte del distretto di Strakonice, in Boemia Meridionale."}
{"id": "2241169", "revid": "767487", "url": "https://it.wikipedia.org/wiki?curid=2241169", "title": "Cercasi modella", "text": "Cercasi modella \u00e8 un film del 1932 diretto da Emmerich Wojtek Emo.\nTrama.\nUn giovane pittore va alla ricerca di una modella per realizzare uno dei suoi quadri, alfine trova una bella ragazza figlia tra l'altro di un ricco industriale, i due si innamorano immediatamente, anche poi il loro idillio sar\u00e0 irto di malintesi, sino a far temere che la relazione sia finita, alla fine tutto si risolve tra i due.\nLa critica.\nFilippo Sacchi nel \"Il Corriere della Sera\" del 4 novembre 1932, \" Girato con molto decoro di scenari e di fotografia a Berlino, da un gruppo di valorosi attori nostri, il, film \u00e8 appesantito dalla direzione di E.W.Emo, inesperta e senza rilievo\".\nNote.\nIl film \u00e8 stato girato a Berlino negli studi dell'Itala Film in doppia versione italo-tedesca, il soggetto e liberamente tratto dalla commedia \"Diane au bain\""}
{"id": "2241171", "revid": "1005847", "url": "https://it.wikipedia.org/wiki?curid=2241171", "title": "Comitato permanente dell'ufficio politico del Partito Comunista Cinese", "text": "Il Comitato permanente dell'ufficio politico del Partito Comunista Cinese, ufficialmente Comitato permanente dell'ufficio politico del comitato centrale del Partito Comunista Cinese, () \u00e8 un comitato i cui membri variano da 5 a 9 ed include il vertice della \"leadership\" del Partito Comunista Cinese.\nNon va confuso con il Comitato permanente del Congresso nazionale del popolo che fa le veci del Congresso nazionale del popolo, fra una sessione plenaria e l'altra e ha di fatto poteri legislativi.\nFunzionamento.\nIl funzionamento interno del Comitato permanente del Politburo non \u00e8 ben noto, anche se si ipotizza che le decisioni di tale organo siano prese collegialmente o in qualche misura come esito di trattative e di compromessi tra le varie anime dell'Ufficio politico. Sembra, pertanto, che i membri del CPP siano il risultato di una negoziazione fra i vertici della \"leadership\" del Partito Comunista. L'insieme dei membri del Comitato \u00e8 designata dal Comitato centrale del Partito.\nFormalmente \u00e8 il Congresso del partito che elegge i membri del Comitato Centrale, che a sua volta designa il Politburo, compreso il Comitato Permanente. Ma, nella sostanza, il Congresso ha sempre avallato le decisioni prese dall'alto e direttamente dai vertici del Partito. Ogni membro del Comitato Permanente ha un grado (da uno a nove) ed \u00e8 responsabile di un preciso portfolio.\nStoria.\nAnche se il CPP esiste fin dall'inizio della Repubblica popolare cinese, l'effettivo potere da esso detenuto \u00e8 variato a seconda dei periodi. Durante la Rivoluzione Culturale il CPP e il Partito Comunista Cinese erano essenzialmente privi di potere, che era nelle mani dei comitati rivoluzionari istituiti da Mao Tse-tung.\nDopo aver preso il potere nel 1978, uno degli obiettivi di Deng Xiaoping fu di rafforzare il potere del partito, risultato che ironicamente fu egli stesso a minare nel 1989, quando ordin\u00f2 ai militari di intervenire per fermare la protesta di piazza Tiananmen, andando contro i desideri del CPP, e successivamente alle quali il partito estromise la maggioranza del comitato.\nAnche se Jiang Zemin usc\u00ec da questo potente comitato per lasciare posto a una pi\u00f9 giovane \"quarta generazione\" di leader guidata da Hu Jintao, Jiang continua ad avere una significativa influenza. Cinque o sei dei nove nuovi membri del Comitato Permanente, Wu Bangguo, Jia Qinglin, Zeng Qinghong, Huang Ju, Li Changchun e in parte Wu Guanzheng sono dei protetti di Jiang. I 22 membri del Politburo vengono eletti dal Comitato Centrale del partito. Nel 2002, durante il XVI Congresso di partito, il Comitato Permanente \u00e8 stato portato a nove membri. Durante il XVIII Congresso del 2012 il numero dovrebbe essere riportato a 7, come era prima dell'ampliamento voluto da Jiang Zemin.\nComposizione storica del Comitato permanente del politburo del PCC.\nIl Comitato Centrale viene eletto dai delegati del Congresso Nazionale del Partito che si tiene ogni cinque anni dal 1921, anno del primo congresso del Partito Comunista Cinese.\nVII (ante 1956).\nPrima del 1956 si era costituito un Comitato permanente \"de facto\", meglio noto come i \"cinque grandi\". Originariamente, in questa fase, il Comitato permanente definiva il \"segretariato\" del partito.\nXVI (2003-2013).\nNel 2003 i membri, probabilmente per volere di Jiang Zemin e come esito di un compromesso all'interno della leadership per rafforzare la posizione di alcuni a favore di altri e bilanciare la composizione del Comitato, vennero portati a 9, dai 7 che erano originariamente."}
{"id": "2241175", "revid": "144796", "url": "https://it.wikipedia.org/wiki?curid=2241175", "title": "Marianna di Baviera", "text": ""}
{"id": "2241178", "revid": "92723", "url": "https://it.wikipedia.org/wiki?curid=2241178", "title": "Shem Tov ben Yosef Falaquera", "text": "Conobbe anche la filosofia greca e araba. Fu influenzato dal rabbino Hillel da Verona."}
{"id": "2241179", "revid": "804", "url": "https://it.wikipedia.org/wiki?curid=2241179", "title": "Ponte di Santa Maria della Libera", "text": "Il Ponte di Santa Maria della Libera \u00e8 un ponte sullo scomparso canale Morra, che permetteva l'accesso da sud alla citt\u00e0 di Benevento; prende il nome da una vicina chiesa oggi scomparsa.\nFu costruito da Papa Pio VI nel tardo XVIII secolo per migliorare il commercio: esso, infatti, permise di connettere direttamente Porta Rufina, una delle otto vecchie porte della citt\u00e0, oggi demolita, con l'epitaffio che segnava il confine fra lo Stato Pontificio ed il Regno di Napoli.\nIl ponte \u00e8 in mattoni, di dimensioni non grandi; a met\u00e0 di esso \u00e8 eretta un'epigrafe in onore di Pio VI:"}
{"id": "2241180", "revid": "335784", "url": "https://it.wikipedia.org/wiki?curid=2241180", "title": "Eugene V. Debs", "text": ""}
{"id": "2241181", "revid": "335784", "url": "https://it.wikipedia.org/wiki?curid=2241181", "title": "Eugene Debs", "text": ""}
{"id": "2241185", "revid": "228587", "url": "https://it.wikipedia.org/wiki?curid=2241185", "title": "Motore Elsbett", "text": "Il motore Elsbett \u00e8 un motore alternativo a ciclo Diesel inventato da Ludwig Elsbett, della Elsbett AG, che utilizza l'olio vegetale come carburante.\nTecnologia.\nIl motore Elsbett ha alcune particolari soluzioni che permettono di considerarlo innovativo rispetto ai normali motori diesel a gasolio o biodiesel.\nIl motore, utilizzando un carburante, l'olio pesante tal quale, pi\u00f9 viscoso dei normali carburanti Diesel o Biodiesel, ha necessit\u00e0 di un particolare sistema di alimentazione, e di una particolare miscelazione di aria e carburante che \u00e8 ottenuta in un'apposita camera sferica ricavata nella parte superiore del pistone, con appositi iniettori.\nLa combustione avviene in buona parte nella camera ricavata nel pistone, che quindi \u00e8 pi\u00f9 sollecitato termicamente e meccanicamente, questo \u00e8 supportato dalla adozione, per quella parte del pistone, di acciai di qualit\u00e0.\nIl pistone \u00e8 articolato in due parti, la superiore in acciaio, che alloggia la camera di combustione e lateralmente le fasce di tenuta, \u00e8 incernierata con l'inferiore in alluminio la quale \u00e8 connessa con la biella del motore; la parte inferiore costituisce unicamente pattino di scorrimento per le spinte di biella.\nLa combustione ben miscelata, e la espansione su parti non particolarmente raffreddate come la camera del pistone, evita condensazioni ed incrostazioni, e migliora il rendimento della espansione.\nIl motore \u00e8 raffreddato con olio in luogo dell'acqua. La testata del motore e le canne dei pistoni (interessate dalla prosecuzione della espansione) sono molto meno raffreddate rispetto ai comuni motori Diesel. Il calore sottratto dal sistema di raffreddamento con olio \u00e8 meno della met\u00e0 che nei normali motori Diesel, questo estende ed uniforma la fase di espansione migliorando il rendimento. Nei normali motori l'espansione \u00e8 limitata dalla repentina condensazione sulle pareti delle canne dei cilindri.\nL'espansione uniformata e la ridotta condensazione sulle pareti riducono le sollecitazioni meccaniche violente e quindi la rumorosit\u00e0.\nVantaggi e svantaggi.\nL'uso dell'olio vegetale permette di adoperare una risorsa rinnovabile, in un ciclo che non produce inserimento di nuovi composti fossili estratti che incrementano l'effetto serra.\nL'uso dell'olio vegetale tal quale, o con minimi trattamenti, permette di evitare la filiera produttiva dei carburanti lavorati, con tutti i costi ed i condizionamenti economici correlati.\nLa ottimizzazione dei rendimenti riduce sensibilmente i consumi a parit\u00e0 di energia erogata e quindi l'inquinamento.\nLa combustione migliore, a temperatura superiore, e con materie prime prive di composti solforati, produce comunque meno inquinamento da particolato e sostanze producenti le piogge acide.\nPur essendo previsto per la combustione di olio vegetale tal quale, i vantaggi di una migliore combustione e di un rendimento ottimizzato permangono invariati anche con l'uso di combustibili convenzionali come il gasolio.\nPer contro: la combustione a temperature superiori produce maggiori quantit\u00e0 d'ossidi di azoto.\nProve di uso.\nIl motore Elsbett \u00e8 stato in prova di uso alla Volkswagen, BMW, e Mercedes tedesche, e presso la Volvo svedese.\nNegli anni ottanta una automobile della Mercedes-Benz con motore Elsbett vinse in Europa una serie di gare basate sul binomio combustibile-efficienza, dimostrando nettamente che la sua tecnologia \u00e8 molto competitiva.\nI motori che sono stati soprattutto sperimentati sono un tre cilindri da circa 1450\u00a0cm\u00b3, ed un quattro cilindri da circa 1950\u00a0cm\u00b3.\nLa Elsbett AG ha sede a Thalmaessing, Baviera, Germania.\nNota: L'olio vegetale non deve essere confuso con il Biodiesel che \u00e8 un carburante chimicamente derivato dall'olio vegetale tramite il procedimento chiamato esterificazione.\nLa maggior parte dei motori diesel convenzionali possono essere convertiti per l'utilizzo dell'olio vegetale con l'applicazione di un apposito kit di modifica. (Un kit \u00e8 stato messo a punto dalla Elsbett AG). I vecchi modelli Diesel generalmente hanno bisogno di modifiche limitate, i motori recenti hanno bisogno di modifiche piuttosto consistenti."}
{"id": "2241187", "revid": "92723", "url": "https://it.wikipedia.org/wiki?curid=2241187", "title": "Carlo Odorizzi", "text": "Conta 309 presenze e 15 reti in Serie B, mentre non ha mai esordito in Serie A nonostante due promozioni consecutive conquistate sul campo.\nCaratteristiche tecniche.\nGiocava come terzino o mediano.\nCarriera.\nGiocatore.\nEsordisce in Serie B con l', all'et\u00e0 di quasi vent'anni; dopo due stagioni con gli amaranto, passa alla , dove milita per due stagioni in Serie B, sfiorando con gli adriatici la Serie A nel campionato 1977-1978.\nNel 1978 viene prelevato dal Genoa, dove rimane per tre anni, e con i grifoni conquista la promozione in Serie A nel 1980-1981; poi nel 1981-1982 viene trasferito al Verona di Bagnoli con cui vince il campionato di Serie B.\nNonostante un campionato da protagonista (32 partite e 4 gol in campionato e 4 partite e un gol in Coppa Italia) resta in Serie B trasferendosi al , per poi tornare alla nell'ottobre del 1984 sempre in Serie B. \nChiude infine la sua carriera al Francavilla in Serie C2.\nAllenatore.\nHa allenato il S\u00fcdtirol in Serie C2 nella seconda parte della stagione 2004-2005, quando fu affiancato a Fabio Sala, cui era scaduta la deroga che gli consentiva di allenare senza patentino.\nHa allenato poi le giovanili della squadra nonesa del Predaia."}
{"id": "2241190", "revid": "35804", "url": "https://it.wikipedia.org/wiki?curid=2241190", "title": "Biblioteca capitolare di Benevento", "text": "La biblioteca capitolare di Benevento \u00e8 la biblioteca dell'arcidiocesi di Benevento, la cui esistenza \u00e8 attestata gi\u00e0 a partire dall'XI secolo. Il suo contenuto \u00e8 stato definito \"un vero panorama della liturgia gregoriano-beneventana\". \u00c8 diretta da Mons. Mario Santo Iadanza, direttore dell'ufficio per la cultura e beni culturali della diocesi di Benevento.\nRaccolte.\nTra i documenti pi\u00f9 antichi vi si conservano pergamene longobarde del ducato di Benevento, tra le quali la pi\u00f9 antica, una sentenza di Radelchi, rimonta all'anno 898. Questi documenti sono pregevoli sia sotto il riguardo storico sia paleografico, essendo scritte in scrittura beneventana.\nOltre ai documenti antichi delle rendite capitolari, la biblioteca custodisce inoltre i codici ed i brevi dal IX al XII secolo, gli statuti della citt\u00e0, scritti su pergamena nel 1230 e riproducenti quelli del 1202, il \"Necrologio di Santo Spirito\", dove vennero annotati dal 1198 i defunti della badia di Santo Spirito, alcune miniature dal XIII al XV secolo, il \"rotolo\" del sinodo diocesano dell'arcivescovo Giovanni Della Casa, scritto in italiano, nella prima met\u00e0 del XVI secolo.\nLa raccolta della biblioteca fu ordinata nel 1686 dall'arcivescovo Orsini, divenuto poi papa Benedetto XIII.\nSeconda guerra mondiale.\nI bombardamenti che colpirono Benevento durante la seconda guerra mondiale arrecarono danni non gravissimi alla biblioteca, pur se di un certo rilievo; secondo relazioni della locale prefettura, si ebbero dispersione e manomissione di alcuni manoscritti, nonch\u00e9 danni alla raccolta sfragistica, a quadri, stampe antiche e fotografie. Alcuni materiali salvati dal disastro furono messi a maggior riparo nella biblioteca dell'Arcidiocesi, presso il seminario.\nCodici liturgici.\nTra i pi\u00f9 importanti codici liturgici custoditi nella biblioteca capitolare beneventana, sono:\nTra i codici scritti solo per l'ufficio canonico si conservano il \"Breviario monastico\", notato dell'XI o XII secolo, e l'\"Antifonario monastico\", del XIII secolo.\nUn piccolo volume molto spesso contiene un \"Innario\", notato, dell'XI o XII secolo.\nVi sono ancora due libri liturgici, senza note (un \"Breviario\" della fine del XII secolo e un \"Breviario monastico\", sempre del XII secolo) e tre codici con note di canto, cio\u00e8 una \"Raccolta\", contenente l'ufficio del \"Corpus Domini\", col testo romano, ma con canto speciale di notazione beneventana, un \"Salterio-Lunario\", in quarto, del XIII o XIV secolo, che \u00e8 in lettera gotica ordinaria con notazione quadrata e un'altra \"Raccolta\", piccolo \"in quarto\", del XII secolo, che contiene alcuni responsori ed altro.\nNella biblioteca sono anche custoditi diciassette grandi volumi \"in folio\" (dal X al XII secolo) di \"Lezionarii\", cio\u00e8 i codici, che anteriormente alla redazione dei breviari, venivano usati nel coro per la lettura della scrittura, delle vite dei santi, ecc., legati alla categoria dei testi liturgici.\nOpere d'arte.\nNella sala della biblioteca, viene conservata anche la cattedra vescovile di ferro, detta comunemente \"la sedia di san Barbato\", datata tra il VI e l'VIII secolo.\nVi si conservano inoltre numerosi dipinti, tra cui una \"Deposizione\" di Pietro Cavallini e un\"'Assunta\" di Francesco Solimena."}
{"id": "2241195", "revid": "28592", "url": "https://it.wikipedia.org/wiki?curid=2241195", "title": "Diga di contenimento", "text": ""}
{"id": "2241197", "revid": "28592", "url": "https://it.wikipedia.org/wiki?curid=2241197", "title": "Diga del Moncenisio", "text": ""}
{"id": "2241204", "revid": "599013", "url": "https://it.wikipedia.org/wiki?curid=2241204", "title": "Ponte Valentino", "text": "Ponte Valentino \u00e8 un ponte romano (II secolo) sul fiume Calore Irpino lungo la \"via Appia Traiana\", situato circa 4 km a est-nord-est di Benevento in prossimit\u00e0 della stazione ferroviaria di Paduli sul Calore (gi\u00e0 \"stazione di Ponte Valentino\").\nStoria.\nSi pensa che sia stato fatto costruire, o ricostruire, dall'imperatore Flavio Valente. Oggi versa in completo abbandono.\nSecondo \"Falcone\" e \"Pietro Diacono\" il nome deriva da quello di un'antica chiesa attigua dedicata a . Tale ipotesi \u00e8 dovuta alla testimonianza di Romualdo II contenuta in un atto dell'aprile 723, dove parlava della chiesa.\nUn'epigrafe dedicata a Giuliano fu ritrovata durante degli scavi archeologici effettuati nelle vicinanze; il testo recita:"}
{"id": "2241206", "revid": "199745", "url": "https://it.wikipedia.org/wiki?curid=2241206", "title": "Radichiella", "text": ""}
{"id": "2241207", "revid": "199745", "url": "https://it.wikipedia.org/wiki?curid=2241207", "title": "Radichiella dei prati", "text": ""}
{"id": "2241211", "revid": "199745", "url": "https://it.wikipedia.org/wiki?curid=2241211", "title": "Radichiella a pappo giallastro", "text": ""}
{"id": "2241220", "revid": "66456482", "url": "https://it.wikipedia.org/wiki?curid=2241220", "title": "Crazyhouse", "text": ""}
{"id": "2241221", "revid": "1684799", "url": "https://it.wikipedia.org/wiki?curid=2241221", "title": "Alberto e Gianni Tirelli", "text": "Alberto e Gianni Tirelli sono un duo musicale attivo dal 1973 al 1988, che, dopo aver militato all'interno del Quarto Sistema, ha operato con i nomi Lapera, Triangolo, I Tirelli e James &amp; John.\nStoria.\nAlberto e Gianni Tirelli iniziano la loro attivit\u00e0 musicale all'interno dei Quarto Sistema, gruppo prog italiano attivo tra il 1973 e il 1974 con la Durium e nel quale militano anche Cristiano Malgioglio e la cantante Roxy Robinson. Gli ultimi due, arruolato Italo Ianne, proseguiranno successivamente all'uscita dei Tirelli come Nuovo Sistema per l'etichetta discografica Ri-Fi, tra il 1975 e il 1977, dedicandosi in seguito alle proprie carriere soliste.\nNel 1973 Alberto e Gianni Tirelli danno vita al loro primo duo, il gruppo prog rock Lapera, ottenendo un contratto con la casa discografica Durium nel 1974 e a cui rimarranno legati per un paio d'anni. Il primo disco che pubblicano a nome Lapera \u00e8 il singolo \"Cristalli di parole\" del 1974, prodotto da Franco Cassano, cui segue l'album \"L'acqua purificatrice\" nel 1975, arrangiato e diretto da Pinuccio Pirazzoli. \"L'acqua purificatrice\" \u00e8 un concept album contenente due lunghe suite (una per lato) con brani collegati tra loro, ed \u00e8 basato su parti vocali ed arrangiamenti orchestrali. Successivamente la formazione d\u00e0 alle stampe ancora i singoli \"Stop segreto\" nel 1975 e \"A piedi nudi\" nel 1977.\nNel 1979 il duo diventa un trio, arruolando Sergio Conte, ex Flora Fauna e Cemento, e passano alla Fontana, una sussidiaria della Philips, cambiando il nome in Triangolo. Con questo nome pubblicano il secondo album, \"Triangolo\", nel 1979, di genere prog/cosmico.\nNei primi anni ottanta i fratelli Tirelli, ritornati alla formazione a due, proseguono l'attivit\u00e0 per l'etichetta DDD - La Drogueria di Drugolo svoltando su un genere pi\u00f9 pop, utilizzando come denominazione I Tirelli, con cui pubblicano il loro terzo album \"Amore mandarino\" nel 1981 e l'anno successivo l'EP Qdisc \"Verit\u00e0 '60\", contenente quattro cover di brani di Neil Sedaka.\nAlla fine del decennio, passati alla Forever Records, pubblicano come James &amp; John i singoli italo disco \"Stay With Me Baby\" (1987) e \"Kokkaburrae\" (1988). In seguito si occupano inoltre della realizzazione di sigle di cartoni animati, oltre che dell'attivit\u00e0 di session man e arrangiatori.\nStoria successiva.\nSuccessivamente Gianni Tirelli, passato alla SAAR Records, prosegue la propria attivit\u00e0 come solista. Nel 1990 pubblica l'album \"La qualit\u00e0 dell'acqua\", cui fa seguito nel 1999 \"Alba Mediterranea\". Nel 2004 pubblica l'album \"Fuoco angeli e vino\" per la Click Records, etichetta da lui stesso fondata nel 1984, e nel 2008 \"Amore ballato\" per la SAAR Records. Nello stesso anno pubblica il singolo \"Un sorriso nel cielo\", sigla del Giro d'Italia.\nGianni Tirelli ha inoltre pubblicato alcuni libri, tra cui un volume di aforismi, \"Pensieri biologici\" per l'editore Nuove Scritture, e il saggio \"Verit\u00e0 relativa\", per Sofia Editore, ed \u00e8 inoltre attualmente attivo sul web con propri profili su YouTube e Facebook."}
{"id": "2241223", "revid": "1305772", "url": "https://it.wikipedia.org/wiki?curid=2241223", "title": "BlaQKout", "text": "Blaqkout (stilizzato in BlaQKout) \u00e8 il primo album collaborativo del rapper e produttore hip hop statunitense DJ Quik e del rapper statunitense Kurupt. L'album \u00e8 stato pubblicato per la Mad Science Recordings di DJ Quik, con distribuzione Fontana/Universal, il 9 giugno 2009 e contiene 13 tracce, tutte prodotte da DJ Quik, pi\u00f9 una bonus track disponibile solo su iTunes.\nIl 27 aprile 2009 \u00e8 stato girato il video di \"9X's Outta 10\". Successivamente \u00e8 stato pubblicato anche il video di \"Do You Know\". \u00c8 stato poi pubblicato il terzo video dell'album \"Hey Playa! (Moroccan Blues)\".\nL'album, che \u00abraduna due leggende dell'hip hop californiano\u00bb, debutta al numero 61 della Billboard 200, vendendo poco meno di 10.000 copie nella sua prima settimana di vendite. Su \"Metacritic\" l'album ottiene un punteggio di 83/100 basato su 8 recensioni.\nRicezione.\nGeneralmente apprezzato dalla critica, l'autore musicale David Jeffries di Allmusic lo paragona all'album collaborativo di Method Man e Redman, a cui si ispira il titolo dell'album, mentre il \"Boston Phoenix\" lo considera come \u00abun sinfonico mini-capolavoro\u00bb.\n\u00c8 particolarmente elogiata la produzione di DJ Quik piuttosto che i testi, definiti \u00abnon aggressivi\u00bb e che secondo \"The A.V. Club\", \u00abnon vinceranno un premio per l'originalit\u00e0\u00bb. Secondo Emanuel Wallace di \"RapReviews\" \u00abnessuno dei due artisti delude nell'album e Quik continua a progredire e a oltrepassare i confini dell'hip-hop tradizionale della West Coast.\u00bb\nPerformance commerciale e riconoscimenti.\nL'album vende 8.800 copie nella sua prima settimana, scendendo a 3.000 copie nella seconda. Al 24 aprile del 2012, \"Blaqkout\" ha venduto 30.000 negli Stati Uniti d'America. L'album entra nella top ten tra gli album indipendenti e tra quelli rap, fermandosi all'undicesimo posto nella chart dedicata ai prodotti hip hop/R&amp;B.\n\"Blaqkout\" \u00e8 inserito in diverse liste dei migliori album del 2009, tra cui quella di Rhapsody e quella di Pitchfork."}
{"id": "2241235", "revid": "729019", "url": "https://it.wikipedia.org/wiki?curid=2241235", "title": "Torrione e Rivellino", "text": "Il complesso del Torrione e Rivellino \u00e8 un'architettura militare di Piombino.\nStoria e descrizione.\nL'alta torre \u00e8 la parte pi\u00f9 antica del complesso e risale al 1212, quando Piombino era libero comune, unica testimonianza superstite di quell'epoca. Vi si apriva la \"Porta a Terra\" della citt\u00e0 e nel XV secolo fu rialzato. La torre, detta anche \"Torre di Sant'Antonio\" o \"Porta Inferi\", era probabilmente dotata nella parte pi\u00f9 alta, sotto l'arco, di una o pi\u00f9 campane, utilizzate in caso di ricorrenze particolari o pericoli.\nAi primi del XV secolo venne aggiunto il piazzale quadrato e un'antiporta, sulla quale si trova ancora oggi una targa datata 1417.\nIl rivellino venne aggiunto attorno al torrione per fortificarlo contro le artiglierie. La data di costruzione tuttavia \u00e8 incerta. Sebbene la lapide che ne attribuisce l'edificazione a Rinaldo Orsini riporti il 1447, numerosi elementi costruttivi, fra cui la porta di accesso in posizione laterale, le proporzioni della scarpa, e le bocche di fucileria, inducono a collocare la datazione fra il 1470 e il 1504. Fu usata la stessa pietra tufacea delle cave di Populonia, con la quale erano anche state costruite le opere etrusche della zona. Il Rivellino ha una forma semicircolare e risale alla Signoria di Rinaldo Orsini, marito di Caterina Appiani, in vista dell'assedio di Alfonso V d'Aragona, che venne sventato con successo. Un tempo doveva essere circondato da un fossato e munito di ponte levatoio.\nQuando Cosimo I de' Medici aggiorn\u00f2 le fortificazioni cittadine tra il 1548 e il 1557, fece apportare alcune modifiche al complesso, come la rimozione della merlatura guelfa originaria."}
{"id": "2241239", "revid": "287204", "url": "https://it.wikipedia.org/wiki?curid=2241239", "title": "McLaren M28", "text": "La McLaren M28 fu una vettura di Formula 1 prodotta in tre esemplari dalla casa costruttrice britannica McLaren, progettata da Gordon Coppuck con un telaio monoscocca d'alluminio e spinta dal tradizionale propulsore Ford Cosworth DFV. La M28 venne utilizzata nel corso della prima parte della stagione 1979.\nContesto.\nL'avvento in Formula 1 di soluzioni progettuali utili a sfruttare l'effetto suolo, sviluppate dalla Lotus Cars sulla sua 78 nel stagione 1977 e perfezionato nella stagione successiva con la 79 aveva reso di colpo obsolete le vetture della concorrenza, che si affrett\u00f2 a copiare le soluzioni tecniche della rivoluzionaria vettura inglese. La casa costruttrice di Woking aveva elaborato per il 1978 la \"McLaren M27\", erede della McLaren M26 dell'anno precedente, che per\u00f2 non incorporava i nuovi dettami aerodinamici e quindi\nnon venne mai portata in gara, imponendo a Coppuck di concentrarsi sul successivo progetto che incorporasse \"ab initio\" tale principio: la McLaren M28. Si tent\u00f2 cos\u00ec di sfruttare le idee vincenti della \"Lotus 79\", ma si arriv\u00f2 tra gli ultimi ad allinearsi a questa tecnologia.\nTecnica.\nPer cercare di recuperare lo svantaggio tecnico accumulato, Coppuck disegn\u00f2 un telaio monoscocca dalla larghezza molto ridotta, per poter creare dei \"canali venturi\" nelle pance della vettura che fossero di dimensioni prossime al limite permesso dal regolamento, e lo realizz\u00f2 in allumunio con la tecnologia del pannello a sandwich che, sebbene pi\u00f9 pesante della struttura a foglio singolo, prometteva di reggere meglio alle maggiori sollecitazioni aerodinamiche. La carrozzeria era caratterizzata da ampie e lunghe pance laterali che si estendevano in lunghezza dall'avantreno al retrotreno e che incorporavano i radiatori dell'acqua, due dei tre serbatoi del carburante e il profilo ad \"ala rovesciata\" che, accoppiato alle minigonne, risucchiava la vettura al suolo.\nIl propulsore era il convenzionale V8 tre litri Ford Cosworth DFV usato come elemento strutturale della vettura e altrettanto convenzionali erano le sospensioni, se non per il fatto che fossero state adeguate al massimo sfruttamento dei flussi d'aria del sottoscocca offrendo la minima interferenza: al retrotreno erano presenti infatti molle verticali ai lati della scatola del cambio e freni entrobordo.\nCarriera agonistica.\nLa vettura fece il suo debutto in gara al Gran Premio d'Argentina, ottenne subito un terzo posto con John Watson, miglior risultato in gara per la monoposto. Nel corso della stagione ottenne ancora alcuni piazzamenti a punti (un quarto e un sesto), sempre col pilota nordirlandese, mentre fu deludente il comportamento dell'altro pilota, Patrick Tambay, che non ottenne risultati di rilievo e addirittura non si qualific\u00f2 nel Gran Premio di Monaco.\nNonostante sui tre telai costruiti fossero state realizzate anche delle versioni evolute mediante alleggerimenti e un'aerodinamica rivisitata (rispettivamente la M28B e la M28C), la vettura si mostr\u00f2 troppo grossa e pesante per essere competitiva e venne presto accantonata, tanto che il finale di stagione fu corso con la McLaren M29."}
{"id": "2241240", "revid": "28592", "url": "https://it.wikipedia.org/wiki?curid=2241240", "title": "Fianchi", "text": ""}
{"id": "2241243", "revid": "30610", "url": "https://it.wikipedia.org/wiki?curid=2241243", "title": "Quadriglia (scacchi)", "text": "La quadriglia (conosciuta anche con altri nomi tra cui mangia-mangia, lampaqquattro dal francese \"blitz \u00e0 quatre\", marsigliese, tourbillon o con il termine inglese bughouse) \u00e8 una variante degli scacchi giocata su due scacchiere da quattro giocatori divisi in due coppie.\nSono applicate le normali regole degli scacchi, con l'eccezione del fatto che i pezzi catturati in una scacchiera da ogni giocatore sono passati al proprio compagno di squadra, che gioca sull'altra con colore opposto al proprio partner, il quale pu\u00f2 decidere di aggiungerli alla sua formazione in campo, potendo schierare un pezzo al posto di compiere una mossa.\nNella quadriglia il tempo di riflessione concesso ai giocatori \u00e8 in generale molto ridotto; insieme al movimento dovuto al passare i pezzi catturati, questo pu\u00f2 far sembrare caotica la partita a un osservatore inesperto; da qui il nome inglese \"bughouse\", che in slang significa manicomio.\nAnnualmente sono organizzati diversi tornei di quadriglia, sia a livello nazionale sia internazionale, e la maggior parte dei server dedicati al gioco online supporta questa variante.\nRegole.\nOgni membro di una squadra gioca contro un solo membro dell'altra. I compagni siedono affiancati e uno gioca con i pezzi neri, l'altro con i bianchi. Ogni giocatore deve seguire le regole standard degli scacchi, con l'eccezione di ci\u00f2 che segue.\nPezzi catturati.\nQuando un giocatore cattura un pezzo, lo passa immediatamente al suo compagno che lo colloca nella sua riserva. Anzich\u00e9 giocare una mossa normale, il giocatore pu\u00f2 piazzare uno di questi pezzi sulla scacchiera (analogamente allo sh\u014dgi e al crazyhouse). I pezzi presenti nella riserva possono essere posizionati sulle case libere, incluse quelle in cui la mossa comporta uno scacco o lo scacco matto. Tuttavia i pedoni non possono essere messi sulla prima e sull'ottava traversa. I pedoni ottenuti dal compagno di squadra possono essere promossi e verranno riconvertiti in pedoni se catturati dall'avversario. Nelle partite giocate dal vivo su una scacchiera fisica, un pedone promosso pu\u00f2 essere messo di lato per indicare la promozione. Un pedone piazzato sulla seconda traversa pu\u00f2 fare come di consueto spostamenti anche di due case in avanti alla sua prima mossa. Ogni giocatore deve tenere la sua riserva di pezzi sul tavolo, di fronte alla scacchiera, sempre visibile a tutti i giocatori della partita.\nTempo e completamento di una mossa.\nLa quadriglia \u00e8 generalmente giocata con un controllo del tempo per prevenire che i giocatori attendano indefinitamente per avere nuovi pezzi. Gli orologi sono posizionati agli estremi del tavolo, in modo che ogni giocatore possa vederli entrambi. All'inizio della partita i giocatori con i pezzi neri fanno partire gli orologi simultaneamente. Nella quadriglia generalmente non si applica la usuale regolamentazione sul tocco dei pezzi, e la mossa si considera completata solo quando viene azionato il tasto dell'orologio che ferma lo scorrere del tempo del giocatore corrente e attiva quello dell'altro. La cosiddetta regola \"pezzo toccato-pezzo mosso\", che obbliga a muovere un proprio pezzo o a catturare un pezzo avversario dopo averlo toccato, \u00e8 utilizzata in misura minore. Quando \u00e8 adottata, si applica anche ai pezzi presenti nelle riserve; essi sono considerati posizionati appena toccano una casa libera legale.\nLa quadriglia pu\u00f2 essere giocata anche senza orologio, ma in quei casi di solito si adottano delle regole per prevenire gli stalli da attesa di pezzi. Una di queste possibili regole stabilisce che i giocatori non possono ritardare le loro mosse utilizzando un tempo superiore a quello occorso al compagno per compierne tre.\nFine della partita.\nL'incontro termina appena una delle due partite finisce. Come negli scacchi tradizionali, il gioco si conclude quando un giocatore subisce uno scacco matto, si arrende, termina il tempo a disposizione o quando compie una mossa illegale. L'incontro pu\u00f2 terminare pari per comune accordo o quando due giocatori finiscono il loro tempo o subiscono uno scacco matto simultaneamente. In base allo standard scelto pu\u00f2 essere applicata la regola della patta per triplice ripetizione, nel qual caso i pezzi di riserva non contano.\nAlternativamente, quando una partita su una scacchiera termina, il gioco pu\u00f2 continuare sull'altra. In questo caso i pezzi gi\u00e0 presenti nelle riserve possono essere utilizzati ma non ne verranno aggiunti di nuovi. L'esito dell'incontro viene deciso calcolando un punteggio per ognuno dei due parziali.\nComunicazione.\nAi compagni di squadra \u00e8 normalmente concesso comunicare durante la partita. Possono ad esempio concordare strategie per ottenere o difendere un certo pezzo o suggerirsi le mosse. Chiamare i pezzi \u00e8 molto comune e spesso questo pu\u00f2 comportare sacrifici assurdi per concludere le catture necessarie al compagno. Non \u00e8 invece permesso agire fisicamente sulla scacchiera in cui gioca il compagno, ad esempio toccando, muovendo i pezzi o indicando le case.\nVarianti.\nLa quadriglia possiede numerose varianti, specialmente riguardo al modo in cui vengono gestiti i riposizionamenti dei pezzi catturati. Seguono alcuni esempi.\n\u00c8 possibile giocare alla quadriglia anche solo in due (un giocatore per squadra) spostandosi ogni volta da una scacchiera all'altra. Poich\u00e9 ci\u00f2 \u00e8 analogo a quanto avviene in una simultanea, questo modo di giocare viene detto \"quadriglia simultanea\". Si pu\u00f2 inoltre giocare con un solo orologio scandendo l'ordine dei giocatori (Bianco A, Bianco B, Nero A, Nero B) e premendo il pulsante dopo ogni mossa. Questa variazione \u00e8 adatta per giocare partite di quadriglia per corrispondenza.\nLa quadriglia pu\u00f2 essere giocata con tre o pi\u00f9 scacchiere. Questa variante funziona esattamente come la versione standard, con le scacchiere disposte a colori alternati e due giocatori (e un orologio) su ciascuna. Quando viene catturato un pezzo il giocatore deve decidere a quale compagno di squadra passarlo. Nella quadriglia con tre scacchiere il posto in posizione centrale \u00e8 quello pi\u00f9 importante poich\u00e9 il giocatore che vi risiede pu\u00f2 ricevere i pezzi da entrambe le scacchiere laterali, ma deve anche decidere come dividere quelli da lui catturati.\nStrategia.\nMateriale.\nNegli scacchi i piccoli vantaggi di materiale sono importanti e quando i pezzi vengono scambiati il vantaggio relativo aumenta. Poich\u00e9 nella quadriglia possono essere aggiunti nuovi pezzi nel corso della partita, non si arriva a giocare il finale e lo squilibrio di materiale \u00e8 meno importante. \u00c8 comune sacrificare pezzi durante le mosse offensive, difensive o mentre si cerca di catturare un pezzo utile per il proprio compagno.\nUn sistema di punteggio usato tipicamente per valutare una posizione rispetto al materiale disponibile consiste nel sommare il valore dei pezzi presenti sulla scacchiera. Negli scacchi, secondo la convenzione pi\u00f9 comune il pedone vale uno, l'alfiere e il cavallo tre, la torre cinque e la donna nove. Questi valori sono la conseguenza della differente mobilit\u00e0, e quindi efficacia offensiva e difensiva, dei pezzi. Nella quadriglia il valore dei pezzi \u00e8 diverso perch\u00e9 quelli che si trovano nella riserva hanno grande mobilit\u00e0, potendo essere piazzati su qualunque casa libera legale. Il pedone guadagna relativamente importanza poich\u00e9 la sua mobilit\u00e0 limitata non affligge i pezzi di questo tipo che si trovano nella riserva: per esempio, nuovi pedoni possono essere inseriti in modo da parare scacchi operati da distanza. Se la scacchiera \u00e8 sufficientemente sgombra possono inoltre essere posizionati sulla settima traversa, a un solo passo dalla promozione, cosa che li rende molto appetibili. I pezzi a lungo raggio come la donna e la torre perdono invece valore, a causa dei continui cambiamenti della struttura pedonale che ne pu\u00f2 limitare improvvisamente la mobilit\u00e0 e aumenta il loro rischio di finire accerchiati o isolati.\nUn possibile sistema di punteggio spesso applicato alla quadriglia \u00e8 pedone=1, alfiere=cavallo=torre=2 e donna=4.\nCoordinamento.\nI pezzi catturati vengono passati al compagno di squadra, quindi ci\u00f2 che accade in una scacchiera influenza inevitabilmente l'altra. Per questo motivo \u00e8 naturale che i membri di ambedue le squadre comunichino durante la partita: una richiesta comune di chi sta attaccando \u00e8 quella di effettuare nuovi scambi di pezzi, mentre i giocatori in difficolt\u00e0 chiedono al proprio compagno di limitarli. Si possono fare anche richieste pi\u00f9 precise, chiedendo di ottenere o di non perdere un certo tipo di pezzo.\nUn'altra situazione comune nell'interazione tra le due scacchiere \u00e8 quella di chiedere a un giocatore di non fare mosse; questo pu\u00f2 accadere in previsione di un certo pezzo o di una richiesta: supponendo ad esempio che un giocatore sia sotto un imponente attacco e che l'aggiunta di un solo pedone gli possa far perdere la partita, se il suo compagno non \u00e8 in grado di prevenire la perdita di un pedone nella mossa successiva attendere \u00e8 l'unica strategia non dannosa. Allo stesso modo sarebbe tuttavia perfettamente logico per l'attaccante aspettare allo stesso modo l'arrivo del pedone mancante: questa situazione, in cui gli avversari in diagonale restano in attesa nello stesso momento, \u00e8 chiamata in tedesco \"sitzkrieg\" (letteralmente in inglese \"sitting war\", ovvero \"guerra seduta\"). La differenza di tempo a disposizione dei due giocatori in diagonale pu\u00f2 eventualmente forzare una squadra a muovere, per tale motivo il vantaggio di tempo sulla diagonale \u00e8 pi\u00f9 importante della differenza di tempo tra gli avversari di una stessa scacchiera.\nOltre a un'attiva comunicazione, un buon giocatore di quadriglia deve sapere coordinare silenziosamente il gioco tenendo lo sguardo su entrambe le scacchiere, in modo da effettuare mosse coordinate al gioco del compagno.\nAttacco e difesa.\nAttaccare il re pu\u00f2 significare mettere sotto scacco l'avversario, ma anche controllare lo spazio vitale attorno allo stesso. Questa \u00e8 una parte essenziale delle partite di quadriglia: attaccare il re ha importanti vantaggi, piuttosto che difendersi o cercare di catturare pezzi.\n\u00c8 comune sacrificare dei pezzi per avviare o sostenere un attacco. Un attacco caratteristico \u00e8 la cosiddetta \"tempesta di pezzi\", dove un giocatore posiziona sulla scacchiera nuovi pezzi uno dopo l'altro fino ad arrivare allo scacco. Specialmente importanti sono gli scacchi di contatto o quelli con il cavallo, in cui si forza il re a muovere. Possono essere utilizzati per spingerlo in zone scoperte, lontano dalle sue difese che spesso prevengono la messa in gioco di nuovi pezzi sulla scacchiera.\nLa comunicazione all'interno della squadra \u00e8 essenziale per una buona difesa: quando un giocatore \u00e8 sotto attacco, il compagno deve fare attenzione a quali sono pezzi pi\u00f9 critici da non perdere. Una strategia di attesa pu\u00f2 rivelarsi necessaria, tuttavia \u00e8 importante uscire velocemente dalla fase difensiva. Accettare uno scambio pu\u00f2 essere letale; d'altra parte, questo porta l'attaccante ad avere un pezzo in meno mentre il compagno del difensore ne avr\u00e0 uno in pi\u00f9 e avr\u00e0 l'opportunit\u00e0 di prendere l'iniziativa sull'altra scacchiera.\nAperture.\nEsiste un numero significativamente pi\u00f9 piccolo di aperture di quadriglia rispetto a quelle degli scacchi. Alcune aperture degli scacchi tradizionali infatti creano posizioni che nella quadriglia contengono debolezze facilmente sfruttabili: ad esempio, non \u00e8 raccomandabile muovere i pedoni diversi da quelli \"d\" ed \"e\". Le aperture della quadriglia sono generalmente orientate verso la dominazione degli spazi vitali e il rapido sviluppo. Pezzi catturati da riutilizzare diventano disponibili gi\u00e0 dopo poche mosse ed \u00e8 importante sviluppare il gioco fin da questa fase poich\u00e9 di solito non c'\u00e8 tempo per farlo successivamente. Un rapido schieramento aiuta anche a difendersi contro i primi attacchi condotti dai pezzi reinseriti.\nNotazione ed esempi di partita.\nLa notazione algebrica per gli scacchi pu\u00f2 essere utilizzata per registrare le mosse nelle partite di quadriglia. Esistono differenti notazioni per i pezzi reinseriti; i server FICS e Internet Chess Club utilizzano la notazione @, ad esempio C@f1 (cavallo depositato in f1), D@e6+ (regina depositata con scacco in e6).\nA causa del ritmo veloce con cui sono giocate le partite, usualmente non vi \u00e8 l'obbligo per i giocatori di annotare le mosse e raramente gli incontri di quadriglia venivano registrati. Con l'avvento degli scacchi online \u00e8 divenuto possibile farlo sistematicamente senza onere per i giocatori. Il formato in cui sono registrati gli incontri online \u00e8 un'estensione della usuale notazione Portable Game, chiamata \"Bughouse Portable Game Notation\" (BPGN). I programmi per visualizzare la BPGN permettono di rivedere e analizzare partite di quadriglia. Segue la trascrizione BPGN di un incontro d'esempio di quadriglia (visualizzato anche graficamente nell'animazione a lato).\n [Event \"rated bughouse match\"]\n [Site \"chess server X\"]\n [Date \"2004.04.12\"]\n [WhiteA \"WA\"][WhiteAElo \"1970\"]\n [BlackA \"BA\"][BlackAElo \"2368\"]\n [WhiteB \"WB\"][WhiteBElo \"1962\"]\n [BlackB \"BB\"][BlackBElo \"2008\"]\n [TimeControl \"180+0\"]\n [Result \"0-1\"]\n {WA checkmated} 0-1\nAssociazioni e tornei.\nLa quadriglia \u00e8 una variante relativamente recente e la sua storia non \u00e8 ben documentata; pare che il gioco sia stato sviluppato nei primi anni 1960. In diversi club europei e statunitensi si \u00e8 ormai affermata come variante degli scacchi tradizionali; Grandi maestri come Lewon Aronyan, Joel Benjamin, Yasser Seirawan, Andrew Soltis, John Nunn, Jonathan Speelman, Sergej Karjakin, Michael Adams, Emil Sutovskij e Michael Rohde sono noti per aver giocato a quadriglia.\nQualche nazione organizza tornei di quadriglia attraverso la propria federazione scacchistica nazionale:\nAltri tornei significativi sono organizzati privatamente:\nGioco online.\nLa quadriglia pu\u00f2 essere giocata online gi\u00e0 dal 1995, su server scacchistici come FICS e ICC. FICS \u00e8 il server pi\u00f9 attivo per la quadriglia, attirando i migliori giocatori del mondo, tra cui grandi maestri del livello di Lewon Aronyan.\nLe partite di quadriglia si giocano online in maniera analoga a quanto avviene sulle scacchiere fisiche, ma con alcuni aspetti che rendono il gioco in rete peculiare: mentre infatti nelle partite tradizionali le comunicazioni tra compagni sono ascoltate da tutti i giocatori, perch\u00e9 giocoforza avvengono oralmente, nella quadriglia online usualmente si dispone di un servizio di messaggistica privata, e questo rende la comunicazione un'arma pi\u00f9 potente; \u00e8 anche pi\u00f9 semplice coordinarsi, poich\u00e9 le due scacchiere sono meglio visibili in quanto affiancate sullo schermo. Anche la gestione del tempo \u00e8 influenzata dalla possibilit\u00e0 di preimpostare in automatico le future mosse e dai ritardi dovuti alla connessione: questi ultimi possono influenzare il tempo diagonale in maniera significativa e a volte ci\u00f2 comporta il riavvio della partita quando questa differenza diventa troppo elevata.\nTra le varie interfacce di gioco per la quadriglia compatibili con i principali server scacchistici vi sono Thief e BabasChess: con entrambe si ha la possibilit\u00e0 di vedere le due scacchiere nello stesso momento e salvare le mosse degli incontri, permettono una rapida comunicazione con il compagno di squadra tramite un pulsante e riportano l'indicazione del lag corrente. Il Chess Engine Communication Protocol supporta la quadriglia e sono stati elaborati molti motori scacchistici ottimizzati per questa variante degli scacchi, come Sunsetter, Sjeng e TJchess: questi, sebbene pi\u00f9 veloci degli esseri umani, sono tuttavia pi\u00f9 deboli dal punto di vista della strategia e difettano nella scelta delle posizioni e nel coordinamento, abilit\u00e0 fondamentali per questo gioco di squadra.\nRapporto con gli scacchi ortodossi.\nLa quadriglia \u00e8 vista con diffidenza tra gli insegnanti accademici di scacchi. La maggior parte di loro pensa che questa variante non abbia effetti positivi sulle abilit\u00e0 scacchistiche dei principianti. Secondo Zsuzsa Polg\u00e1r:\nAlcune argomentazioni a supporto di questa visione sono legate al fatto che la quadriglia distorce il tipico riconoscimento degli schemi negli scacchi e che trascura la valutazione strategica della posizione a causa del suo gioco molto tattico e pieno di repentini stravolgimenti. D'altra parte, non vi \u00e8 alcuna evidenza che la quadriglia possa danneggiare giocatori di scacchi esperti. Con le parole di Lewon Aronyan:"}
{"id": "2241247", "revid": "599013", "url": "https://it.wikipedia.org/wiki?curid=2241247", "title": "Chiesa di Santa Teresa (Benevento)", "text": "La chiesa di San Marco dei Sabariani in Santa Teresa (comunemente nota solo con l'attribuzione originaria a \"Santa Teresa\") si trova a Benevento, lungo via Giovanni De Vita, all'altezza di piazza Salvatore Sabariani. Nacque come chiesa conventuale dell'Ordine dei carmelitani scalzi. Dopo il terremoto dell'Irpinia del 1980 \u00e8 stata chiusa, e successivamente sconsacrata. Attualmente ne ha il possesso l'Universit\u00e0 degli Studi del Sannio.\nStoria.\nI padri Carmelitani scalzi nel 1719 decisero la costruzione di un loro convento a Benevento. Ottennero il suolo per l'edificazione della chiesa di Santa Teresa in enfiteusi dai fratelli Ascolese, esponenti della piccola nobilt\u00e0 locale; da essi comprarono anche una casa palaziata, da utilizzare come area abitativa.\nIl convento fu soppresso una prima volta il 2 maggio 1799, dopo l'invasione di Benevento da parte dell'esercito napoleonico. Ripristinato poco dopo con il reinsediamento provvisorio dello Stato Pontificio, fu definitivamente abolito il 14 agosto 1806 dal principe Talleyrand.\nNel 1825 l'arcivescovo Giovanni Battista Bussi concesse alla confraternita del Sacro Monte dei Morti, gi\u00e0 titolare di un altare nella chiesa del Ges\u00f9 oggi scomparsa, di utilizzare la chiesa di Santa Teresa come cappella per le proprie messe.\nNel 1900, la vicina chiesa di San Marco dei Sabariani, all'interno del palazzo dell'omonima famiglia, venne chiusa per cedimenti al soffitto: l'arcivescovo del tempo, Donato Maria Dell'Olio, stabil\u00ec che le sue funzioni parrocchiali fossero spostate nella chiesa di Santa Teresa. Nel 1924 il cardinale Alessio Ascalesi dichiar\u00f2 quest'ultima \u00absede stabile\u00bb della parrocchia, e la confraternita diede il suo assenso formale alla cessione dell'edificio di culto. Il 23 giugno 1932 un decreto reale di Vittorio Emanuele III complet\u00f2 l'opera, ridenominando la chiesa come \"San Marco dei Sabariani in Santa Teresa\".\nFra il 1952 e il 1959, la canonica della chiesa ospit\u00f2 una comunit\u00e0 di frati cappuccini, in attesa che venisse ultimato il loro convento. Con il terremoto del 21 agosto 1962 la chiesa di Santa Teresa sub\u00ec alcuni danni rilevanti, ma venne riparata e usata fino all'ulteriore terremoto del 1980, i cui effetti sul luogo di culto furono abbastanza preoccupanti da deciderne la chiusura per inagibilit\u00e0.\nIl 2 settembre 1986, l'arcivescovo Carlo Minchiatti decret\u00f2 la soppressione della parrocchia di San Marco dei Sabariani in Santa Teresa, e nel 2002 il suo successore Serafino Sprovieri sconsacr\u00f2 la chiesa. Attualmente l'edificio \u00e8 di pertinenza dell'Universit\u00e0 degli Studi del Sannio.\nDescrizione.\nLa chiesa ha una pianta a croce latina; il braccio che funge da presbiterio \u00e8 pi\u00f9 lungo dei due del transetto. La navata ha due cappelle per lato. La facciata presenta due ordini, in cui il portale corrisponde ad un finestrone; ed \u00e8 scandita da due lesene.\nLa parte pi\u00f9 pregevole della chiesa sono gli altari in marmi policromi di ispirazione plateresca. Particolarmente raffinato \u00e8 l'altare maggiore, nel presbiterio, posto dietro ad una balaustra anch'essa in marmi policromi, e separata con un gradino dal pavimento della navata. L'altare \u00e8 probabilmente opera di Giovanni Raguzzini, parente del pi\u00f9 noto architetto Filippo. Di esso \u00e8 notevole l'equilibrio cromatico, nonch\u00e9 l'armonica alternanza di linee rette e superfici piane con curve sinuose e rigonfiamenti. Due porte ai fianchi dell'altare, che ne continuano la decorazione marmorea, danno accesso al coro, costituito da un filare di stalli in noce, attualmente in pessimo stato di conservazione.\nGli altari delle cappelle laterali, anch'essi posti dietro ad una balaustra, si elevano ciascuno sopra un gradino. Fra di essi \u00e8 particolarmente vivace quello della famiglia De Vita, realizzato nel 1764.\nSopra l'altare maggiore era posto un grande dipinto, trafugato dopo il terremoto, raffigurante la \"Sacra Famiglia\". L'opera di Fedele Fischetti, del 1763, era una delle pi\u00f9 rappresentative del tardo Settecento beneventano, connotata da un \u00abaccademismo bonario ma dignitoso\u00bb.\nIl transetto sinistro \u00e8 sormontato dal soppalco per l'organo, chiuso da un parapetto decorato da fregi, quasi del tutto perduti. Questi furono spostati qui dalla chiesa di San Pietro, non pi\u00f9 esistente."}
{"id": "2241248", "revid": "90522", "url": "https://it.wikipedia.org/wiki?curid=2241248", "title": "Strada Statale 1 Via Aurelia", "text": ""}
{"id": "2241254", "revid": "119991", "url": "https://it.wikipedia.org/wiki?curid=2241254", "title": "Pieve di Santa Maria a Roselle", "text": ""}
{"id": "2241258", "revid": "283141", "url": "https://it.wikipedia.org/wiki?curid=2241258", "title": "Bughouse", "text": ""}
{"id": "2241259", "revid": "90522", "url": "https://it.wikipedia.org/wiki?curid=2241259", "title": "Strada Statale 3 bis Tiberina", "text": ""}
{"id": "2241262", "revid": "90522", "url": "https://it.wikipedia.org/wiki?curid=2241262", "title": "Strada Statale 3 ter di Narni e San Gemini", "text": ""}
{"id": "2241264", "revid": "834", "url": "https://it.wikipedia.org/wiki?curid=2241264", "title": "Yokosuka D4Y Suisei", "text": ""}
{"id": "2241265", "revid": "90522", "url": "https://it.wikipedia.org/wiki?curid=2241265", "title": "Strada Statale 4 Via Salaria", "text": ""}
{"id": "2241266", "revid": "834", "url": "https://it.wikipedia.org/wiki?curid=2241266", "title": "V\u0117ngapur", "text": ""}
{"id": "2241267", "revid": "90522", "url": "https://it.wikipedia.org/wiki?curid=2241267", "title": "Strada Statale 4 bis del Terminillo", "text": ""}
{"id": "2241268", "revid": "90522", "url": "https://it.wikipedia.org/wiki?curid=2241268", "title": "Strada Statale 5 Via Tiburtina Valeria", "text": ""}
{"id": "2241269", "revid": "90522", "url": "https://it.wikipedia.org/wiki?curid=2241269", "title": "Strada Statale 6 Via Casilina", "text": ""}
{"id": "2241270", "revid": "90522", "url": "https://it.wikipedia.org/wiki?curid=2241270", "title": "Strada Statale 7 quater Via Domitiana", "text": ""}
{"id": "2241273", "revid": "1821847", "url": "https://it.wikipedia.org/wiki?curid=2241273", "title": "Zhang Wentian", "text": "Biografia.\nDal 1920 al 1924 si rec\u00f2 in Giappone e negli Stati Uniti per studiare, dove conobbe e abbracci\u00f2 il marxismo. Iscrittosi al Partito Comunista Cinese, nel 1927 divenne membro del Comitato Centrale, anche se continu\u00f2 a lavorare all'estero insegnando presso l'Universit\u00e0 Sun Yat-sen di Mosca fino al 1931, quando fece ritorno in Cina come membro dei 28 bolscevichi, con il compito di gestire la propaganda del Partito. Nel gennaio 1934 venne eletto membro dell'Ufficio politico e segretario della Segreteria appoggiando la politica estremista di Wang Ming e a febbraio divenne presidente del Comitato Esecutivo Centrale della Repubblica Sovietica Cinese, sostituendo Mao Zedong.\nIntrapresa la Lunga marcia, Zhang pass\u00f2 dalla parte di Mao e, alla Conferenza di Zunyi del gennaio 1935, ne sostenne la posizione, formando un \"triumvirato\" con lui e Zhou Enlai, venendo nominato segretario generale del Partito. La sua influenza era comunque ridotta rispetto a quella di Mao (che lo surclass\u00f2 formalmente nel 1943 presiedendo l'Ufficio Politico), ma si adoper\u00f2 per formare il Secondo Fronte Unito con il Kuomintang contro il Giappone. Nel 1938 divenne anche presidente dell'Istituto del marxismo e leninismo.\nA seguito del VII Congresso del Partito (1945), cedette il controllo formale del Partito a Mao, ma divenne membro del Comitato permanente dell'ufficio politico del Partito Comunista Cinese, segretario provinciale dell'Hejiang e direttore del Dipartimento d'Organizzazione dell'ufficio nordorientale del Comitato centrale. Successivamente fu segretario provinciale del Liaoning.\nDopo la vittoria della Repubblica Popolare Cinese, nell'aprile 1951 venne nominato ambasciatore in Unione Sovietica. Nel gennaio 1955 fece ritorno a Pechino e divenne viceministro esecutivo degli Esteri; si occup\u00f2 in particolare delle relazioni economiche con l'URSS e, nel 1958, accompagn\u00f2 Zhou Enlai in visita in Corea del Nord. Tuttavia, con il profilarsi della crisi sino-sovietica, Zhang continu\u00f2 a sostenere l'URSS, in particolare la teoria della coesistenza pacifica fra capitalismo e socialismo, e si avvicin\u00f2 alle posizioni di Liu Shaoqi. Questo lo port\u00f2 in contraddizione con Mao e, nel 1956, venne eletto membro candidato dell'UP; nel 1959, durante un plenum del Comitato Centrale a Lushan, venne criticato insieme ad altri dirigenti, come Peng Dehuai, vicini a Liu; a seguito di ci\u00f2, venne spogliato delle sue funzioni.\nZhang continu\u00f2 a lavorare come ricercatore per l'Istituto economico fino alla morte. Durante la Rivoluzione Culturale, venne duramente criticato per \"revisionismo di destra\". Mor\u00ec nel luglio 1976 a Wuxi e venne riabilitato nel 1978 dalla nuova dirigenza guidata da Deng Xiaoping."}
{"id": "2241274", "revid": "90522", "url": "https://it.wikipedia.org/wiki?curid=2241274", "title": "Strada Statale 7 bis di Terra di Lavoro", "text": ""}
{"id": "2241276", "revid": "834", "url": "https://it.wikipedia.org/wiki?curid=2241276", "title": "Vij\u00f1\u0101nav\u0101da", "text": ""}
{"id": "2241277", "revid": "90522", "url": "https://it.wikipedia.org/wiki?curid=2241277", "title": "Strada Statale 8 bis Via Ostiense", "text": ""}
{"id": "2241279", "revid": "90522", "url": "https://it.wikipedia.org/wiki?curid=2241279", "title": "Strada Statale 8 Via del Mare", "text": ""}
{"id": "2241283", "revid": "90522", "url": "https://it.wikipedia.org/wiki?curid=2241283", "title": "Strada Statale 9 Via Emilia", "text": ""}
{"id": "2241286", "revid": "90522", "url": "https://it.wikipedia.org/wiki?curid=2241286", "title": "Strada Statale 9 ter del Rabbi", "text": ""}
{"id": "2241289", "revid": "90522", "url": "https://it.wikipedia.org/wiki?curid=2241289", "title": "Strada Statale 10 Padana Inferiore", "text": ""}
{"id": "2241290", "revid": "834", "url": "https://it.wikipedia.org/wiki?curid=2241290", "title": "Valdir Pereira", "text": ""}
{"id": "2241291", "revid": "6923", "url": "https://it.wikipedia.org/wiki?curid=2241291", "title": "Strada Statale 11 Padana Superiore", "text": ""}
{"id": "2241293", "revid": "71544590", "url": "https://it.wikipedia.org/wiki?curid=2241293", "title": "Strada Statale 12 dell'Abetone e del Brennero", "text": ""}
{"id": "2241296", "revid": "90522", "url": "https://it.wikipedia.org/wiki?curid=2241296", "title": "Strada Statale 13 Pontebbana", "text": ""}
{"id": "2241299", "revid": "90522", "url": "https://it.wikipedia.org/wiki?curid=2241299", "title": "Strada Statale 14 della Venezia Giulia", "text": ""}
{"id": "2241301", "revid": "119991", "url": "https://it.wikipedia.org/wiki?curid=2241301", "title": "Chiesa di Santa Lucia a Roselle", "text": ""}
{"id": "2241302", "revid": "90522", "url": "https://it.wikipedia.org/wiki?curid=2241302", "title": "Strada Statale 15 Via Flavia", "text": ""}
{"id": "2241305", "revid": "90522", "url": "https://it.wikipedia.org/wiki?curid=2241305", "title": "Strada Statale 16 Adriatica", "text": ""}
{"id": "2241308", "revid": "90522", "url": "https://it.wikipedia.org/wiki?curid=2241308", "title": "Strada Statale 16 bis Adriatica", "text": ""}
{"id": "2241311", "revid": "767487", "url": "https://it.wikipedia.org/wiki?curid=2241311", "title": "Alain Clark", "text": "Biografia.\nNato a Haarlem, vicino ad Amsterdam, debutta nel 2004 pubblicando il suo primo album, \"Alain Clark\", nell'album \u00e8 presente il singolo \"Delicious\" che diviene una hits nel suo paese. Nel 2007 pubblica il suo secondo album intitolato \"Live it Out\", anticipato dal singolo \"Father and Friend\", ballata soul-pop in cui duetta assieme al padre Dane, ex cantante del gruppo soul Dane and the Dukes of Soul.\nCome produttore ha lavorato per Ali B e ha prodotto l'album di debutto di Boris, inoltre ha scritto e prodotto un adattamento in olandese di \"Fuck It (I Don't Want You Back)\" di Eamon intitolato \"V*kkenvuller\" ed eseguito nel 2004 da Simon. \u00c8 stato supporter dei concerti olandesi di Amy Winehouse.\nGrazie ad un accordo con la Warner Music il suo secondo album, \"Live it Out\" \u00e8 stato lanciato nel febbraio 2009 in Gran Bretagna e nel resto dell'Europa. Il cantante \u00e8 stato uno degli ospiti internazionali del Festival di Sanremo 2009. Nel marzo dello stesso anno \u00e8 riuscito ad ottenere un buon successo in Italia ottenendo l'11\u00aa posizione in classifica alla sola prima settimana di ingresso con il singolo \"Father and Friend\"."}
{"id": "2241312", "revid": "729019", "url": "https://it.wikipedia.org/wiki?curid=2241312", "title": "Strada statale 16 dir/C del Porto di Pescara", "text": "La strada statale 16 dir/C del Porto di Pescara (SS 16 dir/C) \u00e8 una strada statale italiana di 3,3\u00a0km che costituisce il proseguimento del raccordo autostradale 12. Si sviluppa per intero nel territorio comunale di Pescara.\nDescrizione.\nLa strada, di propriet\u00e0 del Consorzio per lo sviluppo dell'area Chieti Pescara, \u00e8 stata affidata in gestione ad ANAS nel 1997 e quindi riclassificata strada statale in seguito al decreto legislativo n. 461 del 1999. Collega lo svincolo Pescara centro-porto della SS 714 (ex SS 16) con il porto di Pescara. Il suo percorso, sviluppato quasi per intero in sopraelevata, costeggia il fiume Pescara e costituisce il tratto urbano della tangenziale cittadina."}
{"id": "2241315", "revid": "256896", "url": "https://it.wikipedia.org/wiki?curid=2241315", "title": "United States Department of Energy", "text": ""}
{"id": "2241316", "revid": "339392", "url": "https://it.wikipedia.org/wiki?curid=2241316", "title": "Strada Statale 17 dell'Appennino Abruzzese e Appulo Sannitico", "text": ""}
{"id": "2241318", "revid": "90522", "url": "https://it.wikipedia.org/wiki?curid=2241318", "title": "Strada Statale 18 Tirrena Inferiore", "text": ""}
{"id": "2241319", "revid": "1629429", "url": "https://it.wikipedia.org/wiki?curid=2241319", "title": "Aniello Criscuolo", "text": "Pass\u00f2 l'infanzia nell'omonimo palazzo di famiglia a Pagani, ma gi\u00e0 nel 1848 fece parte di un contingente di volontari che combatt\u00e9 contro gli austriaci partecipando a varie azioni militari nei corpi franchi in una difficile campagna tra Lombardia e Trentino. Arruolatosi successivamente in un drappello della Legione Garibaldi in difesa della Repubblica Romana. Mor\u00ec in un combattimento nel Giardini Vaticani. Fu amico di Tommaso Grossi, di Giacinto Mompiani e di Felice Corsini. Fu seppellito nel cimitero di Santo Spirito.\nAl Criscuolo \u00e8 stata dedicata una via e una scuola secondaria di I grado nel suo paese natale"}
{"id": "2241320", "revid": "90522", "url": "https://it.wikipedia.org/wiki?curid=2241320", "title": "Strada Statale 19 delle Calabrie", "text": ""}
{"id": "2241321", "revid": "90522", "url": "https://it.wikipedia.org/wiki?curid=2241321", "title": "Strada Statale 20 del Colle di Tenda e di Valle Roja", "text": ""}
{"id": "2241322", "revid": "834", "url": "https://it.wikipedia.org/wiki?curid=2241322", "title": "Tucker (automobile 1948)", "text": ""}
{"id": "2241323", "revid": "580", "url": "https://it.wikipedia.org/wiki?curid=2241323", "title": "Teoria della scelta collettiva", "text": "La teoria delle scelte collettive \u00e8 lo studio economico di decisioni prese al di fuori del mercato o l'applicazione di metodologie di teoria economica ad argomenti politici (ad esempio la distribuzione della ricchezza al fine di massimizzare il benessere della collettivit\u00e0).\nContesto.\nLe decisioni economiche vengono prese attraverso due meccanismi di scelta: il mercato e il processo politico. Le decisioni che riguardano il prelievo e la spesa pubblica fanno parte del secondo processo di scelta.\nNella realt\u00e0, i processi decisionali presenti in una collettivit\u00e0 sono complessi: elettori, partiti politici, legislatori, l'amministrazione e gruppi di pressione ne sono gli attori, ed \u00e8 bene notare che ciascun attore tende a massimizzare la propria funzione obiettivo. Dal punto di vista pratico la teoria si interessa di individuare i meccanismi su come interessi, preferenze e giudizi di numerosi individui che compongono una collettivit\u00e0 possono essere aggregati in una decisione collettiva il cui risultato finale dipenda dalle informazioni possedute, dalle interazioni dei diversi attori e dalle regole vigenti. \nI meccanismi di aggregazione sono di varia natura in funzione di ci\u00f2 che si vuole aggregare (interessi economici o opinioni politiche), ovvero in base al fine (massimizzare il benessere collettivo o il consenso collettivo).\nIn generale gli individui vorrebbero un meccanismo di aggregazione delle scelte importanti di una collettivit\u00e0 che abbia validit\u00e0 universale (ossia che non dipenda dalle circostanze specifiche), che sia democratico, che massimizzi il benessere collettivo e che non restringa la libert\u00e0 degli individui ad avere opinioni o giudizi in merito. Tale meccanismo non esiste ed \u00e8 dimostrato da Kenneth Arrow nel 1951 (Teorema dell'impossibilit\u00e0 di Arrow); il lavoro di Arrow determina una svolta nella teoria delle scelte collettive.\nAnche se esistesse una regola di aggregazione accettabile, si pone il problema di come incentivare i soggetti a manifestare le proprie preferenze, poich\u00e9 gli individui possono nascondere le preferenze o inviare messaggi contrastanti per influenzare a proprio favore la regola di scelta collettiva.\nFormulazione della funzione di benessere.\nUna funzione di benessere sociale \u00e8 una funzione che aggrega le funzioni di utilit\u00e0 dei singoli individui e che permette di valutare una scelta collettiva come aggregazione di preferenze individuali.\nUna funzione di benessere sociale generica in una societ\u00e0 composta di formula_1 individui con singole funzioni di utilit\u00e0 formula_2, con formula_3 \u00e8 data da:\nDalla seconda funzione emerge che il benessere aumenta o rimane costante all'aumentare di una utilit\u00e0 individuale a parit\u00e0 di altre condizioni (principio debole di Pareto).\nLa costruzione della funzione di benessere sociale permette alla societ\u00e0 di valutare differenti configurazioni economiche, in particolare se una configurazione sia preferita o indifferente rispetto ad un'altra.\nNon esiste una regola generale nell'aggregare le preferenze individuali: le preferenze individuali, infatti, sono spesso eterogenee, con la conseguente formazione di conflitti di interessi tra singoli individui o gruppi. Ci\u00f2 pu\u00f2 essere dimostrato con una semplice considerazione: in uno Stato moderno esiste di solito pi\u00f9 di un gruppo politico che di fatto aggrega le preferenze individuali dei propri cittadini, tuttavia spesso i gruppi hanno interessi differenti che impediscono l'aggregazione delle singole funzioni individuali.\nL'utilizzo di teorie utilitaristiche ha permesso la costruzione della funzione di benessere sociale in senso cardinale, come somma delle funzioni dei singoli individui.\nFunzione utilitaristica o benthamiana.\nLa funzione di benessere sociale utilitaristica, attribuibile a Jeremy Bentham, \u00e8 data dalla somma delle utilit\u00e0 individuali, quindi il benessere collettivo \u00e8 visto in senso cardinale come somma semplice o ponderata dell'utilit\u00e0 goduta dai singoli individui. Dato che nel pensiero utilitarista classico l'utilit\u00e0 individuale \u00e8 misurabile con un valore assoluto, la somma \u00e8 di fatto possibile e la funzione diviene:\nLe ipotesi fondamentali della funzione utilitaristica sono le seguenti:\nFunzione rawlsiana.\nUna funzione di benessere sociale interessante deriva dal lavoro di John Rawls, il quale propone una costruzione che si basa sui seguenti principi:\nLa funzione di benessere sociale sotto l'ipotesi Max-Min diventa, quindi:\nAltre funzioni.\n\u00c8 possibile sostituire alla regola della somma, utilizzata nella funzione utilitaristica semplice (\"benthamiana\"), la regola del prodotto. Attraverso l'utilizzo di questo operatore matematico si accentua il carattere egualitario della regola di aggregazione delle preferenze, nel senso che il benessere sociale collettivo risulta numericamente maggiore quanto pi\u00f9 \u00e8 equa la distribuzione del reddito, dei beni, dei servizi, ecc.\nPoniamo che gli individui siano due, che il bene da distribuire sia solo il reddito, che le preferenze di ognuno dei due siano misurabili cardinalmente e che l'utilit\u00e0 marginale del reddito sia di 20; ipotizziamo che il reddito disponibile da distribuire sia 10 tra i due individui e che potrebbero esserci due realt\u00e0 distributive differenti, ovvero una egualitaria e una non egualitaria. Se la distribuzione \u00e8 egualitaria (5 unit\u00e0 di reddito a entrambi gli individui) la funzione di Bernoulli-Nash d\u00e0 come risultato un benessere pari a 10000:\nformula_9\nSe la distribuzione si rivela iniqua (6 al primo individuo e 4 al secondo), la funzione di Bernoulli-Nash d\u00e0 come risultato un benessere di 9600, inferiore a 10000:\nformula_10formula_11\nAttraverso l'utilizzo della funzione di Bernoulli-Nash la seconda situazione \u00e8 reputata peggiore della prima: il benessere sociale collettivo derivante dalle due distribuzioni di reddito, infatti, \u00e8 pari a 9600, che \u00e8 minore di 10000.\nQuesta funzione pu\u00f2 essere rappresentata attraverso delle curve avente forma di iperbole:\nTeorema dell'impossibilit\u00e0 di Arrow.\nIl teorema dell'impossibilit\u00e0 di Arrow produce un risultato negativo: non esiste alcuna regola di aggregazione di scelta collettiva che soddisfi assieme le seguenti condizioni:\nIl teorema dell'impossibilit\u00e0 \u00e8 un elemento fondamentale nelle \"scelte collettive\". Molti autori hanno prodotto risultati partendo dagli studi di Arrow.\nAmartya Sen ha dimostrato che la regola della maggioranza nel voto \u00e8 da ritenersi soddisfacente a certe condizioni; i suoi studi si sono perfezionati con l'introduzione del concetto di paradosso liberale."}
{"id": "2241324", "revid": "90522", "url": "https://it.wikipedia.org/wiki?curid=2241324", "title": "Strada Statale 21 della Maddalena", "text": ""}
{"id": "2241325", "revid": "729019", "url": "https://it.wikipedia.org/wiki?curid=2241325", "title": "Nervo emorroidale inferiore", "text": "Il nervo emorroidale inferiore \u00e8 un nervo misto che origina dal plesso pudendo. \u00c8 formato da fibre provenienti da S3 ed S4.\nDopo la sua origine, esce dalla pelvi attraverso il grande forame ischiatico e raggiunge la fossa ischiorettale. Qui si divide in rami cutanei e rami muscolari.\nI rami cutanei innervano la cute di ano e perineo posteriore. I rami muscolari innervano il muscolo sfintere esterno dell'ano."}
{"id": "2241326", "revid": "90522", "url": "https://it.wikipedia.org/wiki?curid=2241326", "title": "Strada Statale 22 di Val Macra", "text": ""}
{"id": "2241327", "revid": "120441355", "url": "https://it.wikipedia.org/wiki?curid=2241327", "title": "Ordine della Stella di Brabante", "text": "L'Ordine della Stella di Brabante (in tedesco: \"Orden \"Stern von Brabant\"\" ) fu un'onorificenza creata nell'ambito del Granducato d'Assia e del Reno.\nStoria.\nL'Ordine della Stella del Brabante venne creato il 14 giugno 1914 dal granduca Ernesto Luigi d'Assia per commemorare la memoria del fondatore della sua casata, Enrico I d'Assia. L'Ordine ebbe breve vita e a seguito della dissoluzione del Granducato nel 1918 non fu pi\u00f9 conferito.\nL'Ordine comprendeva le seguenti classi di benemerenza:\nInsegne.\nLa medaglia consiste in una croce di Malta smaltata di nero e bordata d'oro. Agli angoli della croce si trovano due anelli con due sfere sempre in oro. Il medaglione centrale rappresenta una corona con l'iniziale \"H\" (per \"Heinrich\").\nSul retro del medaglione, invece, si trova in oro l'inscrizione \"1244 F\u00dcRST VOLK N\u00c4CHSTENLIEBE WOHLFAHRT 1914\" (\"il principe al suo popolo con amore fraterno\").\nIl nastro dell'Ordine \u00e8 nero con due strisce dorate ai lati ed i membri dell'Ordine, siano essi uomini o donne, se ricevevano questo Ordine avevano la possibilit\u00e0 di accollarlo alle proprie armi. Il conferimento dell'Ordine era puramente nominale e come tale alla morte dell'insignito, l'onorificenza tornava all'Ordine stesso."}
{"id": "2241328", "revid": "90522", "url": "https://it.wikipedia.org/wiki?curid=2241328", "title": "Strada Statale 23 del Colle di Sestriere", "text": ""}
{"id": "2241329", "revid": "90522", "url": "https://it.wikipedia.org/wiki?curid=2241329", "title": "Strada Statale 24 del Monginevro", "text": ""}
{"id": "2241330", "revid": "834", "url": "https://it.wikipedia.org/wiki?curid=2241330", "title": "Tribhuvan Bir Bikram Shah Dev", "text": ""}
{"id": "2241332", "revid": "90522", "url": "https://it.wikipedia.org/wiki?curid=2241332", "title": "Strada Statale 25 del Moncenisio", "text": ""}
{"id": "2241334", "revid": "90522", "url": "https://it.wikipedia.org/wiki?curid=2241334", "title": "Strada Statale 26 della Valle d'Aosta", "text": ""}
{"id": "2241335", "revid": "90522", "url": "https://it.wikipedia.org/wiki?curid=2241335", "title": "Strada Statale 27 del Gran San Bernardo", "text": ""}
{"id": "2241338", "revid": "599013", "url": "https://it.wikipedia.org/wiki?curid=2241338", "title": "Hasan Kabze", "text": "Carriera.\nClub.\nDopo aver cominciato la carriera con la maglia del Bucaspor, si \u00e8 trasferito al Dardanel nel 2002. Dal campionato 2004-2005, nella finestra di mercato invernale, ha firmato per il Galatasaray ed ha segnato una rete al suo debutto, arrivato il 4 febbraio 2005, nella vittoria per cinque a uno contro il Gaziantepspor. Ha segnato altre due reti contro il Be\u015fikta\u015f, nella penultima giornata di campionato, in una vittoria della sua squadra per due a uno.\nIl 9 agosto 2007, ha firmato per i russi del Rubin Kazan', in cambio di un milione e mezzo di euro. Ha segnato la prima rete per il nuovo club nella vittoria per tre a uno sullo . Con il Rubin, ha vinto il campionato 2008.\nIl 6 luglio 2010 \u00e8 stato acquistato dal Montpellier con il quale giocher\u00e0 l'Europa League.\nIl 20 gennaio 2012 dopo due stagioni passate con il Montpellier, torna in turchia venendo ingaggiato dall'Orduspor.\nNazionale.\nHa giocato la prima partita per la il 12 aprile 2006, contro l'. La prima rete in campo internazionale \u00e8 arrivata il 24 maggio 2006, in un incontro con il ."}
{"id": "2241339", "revid": "90522", "url": "https://it.wikipedia.org/wiki?curid=2241339", "title": "Strada Statale 28 del Colle di Nava", "text": ""}
{"id": "2241340", "revid": "90522", "url": "https://it.wikipedia.org/wiki?curid=2241340", "title": "Strada Statale 29 del Colle di Cadibona", "text": ""}
{"id": "2241341", "revid": "119051291", "url": "https://it.wikipedia.org/wiki?curid=2241341", "title": "Piedicolle (Tolmino)", "text": "Piedicolle (; ) \u00e8 un paese della Slovenia, frazione del comune di Tolmino.\nGeografia fisica.\nPiedicolle appartiene alla regione geografica italiana, situandosi a dal confine italiano, nella parte nord della valle della Baccia.\nLe alture principali sono lo \u0160pi\u010dnok () e il Tamar ().\nI corsi d'acqua che attraversano Piedicolle sono il torrente Baccia (\"Ba\u010da\"), il torrente Batava (\"Milbach\") e il torrente del Gatto (\"Ma\u010dij potok\").\nStoria.\nIl villaggio venne fondato nel XVI secolo da coloni tedeschi provenienti dal Tirolo con il nome di \"Unter der Eck\".\nDurante il dominio asburgico Piedicolle fu comune autonomo\nA seguito della prima guerra mondiale fu ceduta all'Italia e dopo la seconda guerra mondiale pass\u00f2 assieme al comune di Tolmino alla Jugoslavia.\nInfrastrutture e trasporti.\nAttraverso la localit\u00e0 passa la ferrovia Jesenice-Trieste, linea del complesso della storica Transalpina che, mediante la galleria di Piedicolle (la pi\u00f9 lunga della Slovenia con i suoi ), valica lo spartiacque delle Alpi Giulie. Piedicolle \u00e8 servita dall'omonima stazione ferroviaria."}
{"id": "2241342", "revid": "90522", "url": "https://it.wikipedia.org/wiki?curid=2241342", "title": "Strada Statale 30 di Val Bormida", "text": ""}
{"id": "2241344", "revid": "90522", "url": "https://it.wikipedia.org/wiki?curid=2241344", "title": "Strada Statale 31 del Monferrato", "text": ""}
{"id": "2241345", "revid": "90522", "url": "https://it.wikipedia.org/wiki?curid=2241345", "title": "Strada Statale 32 Ticinese", "text": ""}
{"id": "2241347", "revid": "90522", "url": "https://it.wikipedia.org/wiki?curid=2241347", "title": "Strada Statale 33 del Sempione", "text": ""}
{"id": "2241349", "revid": "226453", "url": "https://it.wikipedia.org/wiki?curid=2241349", "title": "Qusta ibn Luqa", "text": "Nacque a Baalbek (attuale Libano). Viaggi\u00f2 in varie parti dell'Impero bizantino, acquisendo testi greci che poi tradusse in arabo.\nBiografia.\nQusta ibn Luqa (che gli arabi conoscevano col nome ), ossia di Baalbek - all'epoca chiamata Heliopolis - era un melkita di origine greca, grandemente versato in greco, siriaco e arabo, che oper\u00f2 essenzialmente a Baghdad, innestando parte non indifferente del pensiero greco ed ellenistico (scritto in greco) nella nascente cultura arabo-musulmana, che gi\u00e0 dall'epoca del Califfo al-Mansur e poi con H\u0101r\u016bn al-Rash\u012bd e, in particolar modo, con al-Ma\u02bem\u016bn, s'era aperta agli apporti culturali non-islamici greci, ebraici, persiani, indiani e persino cinesi.\nQusta ibn Luqa coltiv\u00f2 interessi filosofici, medici, matematici e astronomici.\nTraduzioni di Diofanto, delle \"Sphaerica\" di Teodosio di Bitinia, di Autolico, di Ipsicle, di Aristarco, delle \"Meteore\" di Teofrasto, del catalogo dei suoi libri di Galeno e della \"Meccanica\" di Erone di Alessandria furono realizzate o corrette da lui, o compiute sotto la sua supervisione. Scrisse commentari su Euclide e un trattato sull'astrolabio sferico. Fu una figura di grandissimo spicco nel movimento traduttorio dal greco in arabo, che raggiunse la sua acme nel IX secolo. Su invito di ricchi e influenti commissionatori, Qusta tradusse in lingua araba lavori astronomici greci, matematici, di meccanica e di scienze naturali. Port\u00f2 a compimento anche lavori basati sulle sue personali ricerche: pi\u00f9 di sessanta opere gli vengono attribuite. Scrisse principalmente di argomenti medici, ma anche matematici e astronomici. Qusta ibn Luqa redasse un trattato sugli astrolabi sferici. Solo una piccola parte della sua produzione \u00e8 stata finora edita. Quanto portato alle stampe di argomento medico dimostra la sua appartenenza alla corrente medica ippocratea-galenica relativa agli umori \u2013 il sistema teorico di riferimento che costitu\u00ec la base della medicina islamica.\nLe sue opere originali, molte delle quali inserite nel noto \"Fihrist\" (Indice) di Ibn al-Nadim, coinvolgono sia il comparto delle scienze naturali, della medicina, dell'astronomia e della filosofia. Una traduzione latina del suo lavoro filosofico \"De Differentia Spiritus et Animae\" fu una delle poche opere non attribuite ad Aristotele a essere inclusa in una lista di libri \"da leggere\" o \"da studiare\" da parte degli studenti della Facolt\u00e0 di Arti di Parigi nel 1254, come parte del loro corso di studio di Filosofia Naturale. Questa traduzione fu realizzata da Joannes Hispalensis, (Giovanni da Siviglia) nel 1140)\nDi lui Ibn al-Nadim disse: \"\u00c8 un eccellente traduttore; conosce bene il greco, il siriaco (aramaico) e arabo; ha tradotto testi e corretto numerose altre traduzioni. Molte riguardano gli scritti medici\". Qusta fu, assieme a Hunayn ibn Ishaq, L'autore che ha maggiormente trasportato la cultura greca all'interno del sistema culturale arabo-islamico.\nFu anche coinvolto, col suo discepolo cristiano Hunayn ibn Ishaq, in uno scambio epistolare con l'astronomo musulmano Ab\u016b \u02bf\u012as\u0101 Yahya ibn al-Munajjim (autore di un trattato sulle stelle fisse), che li invit\u00f2 ad abbracciare l'Islam. Entrambi declinarono l'invito ed esposero i motivi che li portavano a rifiutare la fede islamica di al-Munajjim.\nMor\u00ec in Armenia nel 912."}
{"id": "2241352", "revid": "90522", "url": "https://it.wikipedia.org/wiki?curid=2241352", "title": "Strada Statale 34 del Lago Maggiore", "text": ""}
{"id": "2241358", "revid": "90522", "url": "https://it.wikipedia.org/wiki?curid=2241358", "title": "Strada Statale 36 del Lago di Como e dello Spluga", "text": ""}
{"id": "2241360", "revid": "83531", "url": "https://it.wikipedia.org/wiki?curid=2241360", "title": "McLaren M29", "text": "La McLaren M29 fu una vettura di Formula 1 progettata da Gordon Coppuck in monoscocca d'alluminio e spinta dal tradizionale propulsore Ford Cosworth DFV. La M29 venne utilizzata nel corso della seconda parte della stagione 1979 e nella stagione seguente. Era gommata dalla Goodyear.\nLa vettura fece il suo debutto in gara nel Gran Premio di Gran Bretagna, nona gara stagionale, per sostituire la deludente M28. Guidata dal solo John Watson, ottenne un buon settimo posto in griglia e un quarto in gara. Nella parte restante della stagione ottenne altri tre piazzamenti nei punti (un quinto e due sesti) sempre col pilota nordirlandese.\nNella stagione 1980 conquist\u00f2 due quarti posti (sempre con Watson), un quinto (con Alain Prost) e due sesti (sempre con Prost). Non si qualific\u00f2 in due occasioni (una con Watson e una con Stephen South). Nella parte terminale della stagione fu sostituita dalla McLaren M30. Nella stagione 1981 Watson giunse quinto nel controverso Gran Premio del Sud Africa, boicottato dalle scuderie legate alla FISA e poi dichiarato non valido per il mondiale.\nM29F.\nNel 1981 la scuderia britannica decise di riutilizzare, per alcune gare, la M29 nella versione denominata \"F\". Venne guidata per 5 gran premi, ottenendo un punto con Andrea De Cesaris nel Gran Premio di Imola. In questa stagione la vettura fu gommata Michelin.\nBritish Formula One Championship.\nUna McLaren M29 venne utilizzata nel campionato britannico di Formula 1 del 1982, dal pilota australiano Arnold Glass, che ottenne un secondo posto (nel \"Caribbean Airways Trophy 1\") e un terzo (nel \"Rivet Supply Trophy\")."}
{"id": "2241361", "revid": "90522", "url": "https://it.wikipedia.org/wiki?curid=2241361", "title": "Strada Statale 37 del Maloja", "text": ""}
{"id": "2241362", "revid": "90522", "url": "https://it.wikipedia.org/wiki?curid=2241362", "title": "Strada Statale 38 dello Stelvio", "text": ""}
{"id": "2241363", "revid": "90522", "url": "https://it.wikipedia.org/wiki?curid=2241363", "title": "Strada Statale 39 del Passo di Aprica", "text": ""}
{"id": "2241366", "revid": "90522", "url": "https://it.wikipedia.org/wiki?curid=2241366", "title": "Strada Statale 41 di Val Monastero", "text": ""}
{"id": "2241368", "revid": "90522", "url": "https://it.wikipedia.org/wiki?curid=2241368", "title": "Strada Statale 42 del Tonale e della Mendola", "text": ""}
{"id": "2241370", "revid": "90522", "url": "https://it.wikipedia.org/wiki?curid=2241370", "title": "Strada Statale 43 della Val di Non", "text": ""}
{"id": "2241371", "revid": "90522", "url": "https://it.wikipedia.org/wiki?curid=2241371", "title": "Strada Statale 45 di Val Trebbia", "text": ""}
{"id": "2241373", "revid": "90522", "url": "https://it.wikipedia.org/wiki?curid=2241373", "title": "Strada Statale 45 bis Gardesana Occidentale", "text": ""}
{"id": "2241377", "revid": "6923", "url": "https://it.wikipedia.org/wiki?curid=2241377", "title": "Strada Statale 46 del Pasubio", "text": ""}
{"id": "2241378", "revid": "90522", "url": "https://it.wikipedia.org/wiki?curid=2241378", "title": "Strada Statale 47 della Valsugana", "text": ""}
{"id": "2241380", "revid": "36426", "url": "https://it.wikipedia.org/wiki?curid=2241380", "title": "Chiesa di Santa Maria di Costantinopoli (Benevento)", "text": "La chiesa di Santa Maria di Costantinopoli si trova a Benevento, nel Rione Ferrovia, lungo il viale Principe di Napoli.\nStoria.\nLa confraternita di Santa Maria di Costantinopoli sorse a Benevento nel 1588. \nL'11 maggio 1603 Agostino Orsolupo, Arciprete della Metropolitana, concesse ai confratelli la chiesetta di San Giacomo dei Foris (\"Sancti Jacobi a Foro\"), in piazza cardinal Pacca che, dopo il 1608, venne allargata a tre grandi navate, e dedicata a Santa Maria di Costantinopoli.\nCon il terremoto del 1688 la chiesa croll\u00f2. Il cardinale Orsini la riedific\u00f2 con il titolo di S. Spirito e permise che vi officiasse la confraternita di S. Maria di Costantinopoli. Tuttavia qui officiava anche la confraternita dei calzolai, istituita all'altare dei santi Crispino e Crispiniano. Ci\u00f2 comportava litigi e discordie, tanto che l'amministrazione della confraternita di S. Maria di Costantinopoli eresse, attigua alla chiesa di S.Spirito, una propria chiesa, il cui altare fu consacrato il 26 dicembre 1740 dal Vicario Apostolico \"Domenico Antonio Manfredi\", vescovo di Boiano (come ricorda una lapide), che vi tenne pure ordinazione in \"minoribus\"\nRestaurata dopo il 1915 venne poi distrutta nel corso della seconda guerra mondiale.\nRicostruzione.\nLa chiesa moderna, progettata nel 1950 da Salvatore Pennella, sorse nel Rione Ferrovia.\nAll'interno vi sono affreschi di Pennino Rocco, che ricordano le immani distruzioni belliche dell'estate 1943 e l'alluvione che colp\u00ec il quartiere industriale nell'ottobre 1949. \nTali eventi vennero rappresentati dall'artista Pennino, su commissione del parroco don Luigi Chiocchio il quale si impegn\u00f2 affinch\u00e9 fosse dato questo clavoro artistico alla propria comunit\u00e0, sostenendone le spese.\nIn un manoscritto dello stesso parroco, ora che la chiesa non pu\u00f2 essere ammirata nella sua bellezza dopo gli interventi di ristrutturazione post terremoto del 1980 clamorosamente ritinteggiata in bianco, vengono rappresentati nel dettaglio gli innumerevoli quadri e figure rappresentanti i vari momenti della discesa dello Spirito Santo sulla Terra. La grandezza dell'artista sta nella rappresentazione dell'azione della Chiesa fino ai giorni nostri, con le figure di Papa Giovanni XXIII, Mons. Teutonico, Mons. Pedicini, Mons. Musto, i Vescovi di Aversa, Avellino e Sora; la Chiesa docente che guida e dirige i popoli \u00e8 rappresentata dalla Basilica di S. Pietro, che si erge con la sua luce a rischiarare tutta la Terra, ove 'nulla pu\u00f2 il Demonio'. Al centro domina la maestosa Madonna di Costantinopoli, ai lati i due flagelli di Benevento: i bombardamenti e l'alluvione. Tra i personaggi domina la figura di Mons. Mancinelli, che fu presente ad entrambi i flagelli.\nIn seguito la chiesa e gli affreschi sono stati in gran parte occultati. Ora la chiesa ha una decorazione che riecheggia lo stile bizantino, di Costantinopoli. Le pale raffiguranti: \"Sacro Cuore, Battesimo di Nostro Signore, Santa Maria Goretti\", una via crucis e un mosaico sulla facciata con la scena della \"Discesa dello Spirito Santo\" sono opera del pittore Giuseppe Moroni."}
{"id": "2241381", "revid": "90522", "url": "https://it.wikipedia.org/wiki?curid=2241381", "title": "Strada Statale 47 racc di Altichiero", "text": ""}
{"id": "2241382", "revid": "90522", "url": "https://it.wikipedia.org/wiki?curid=2241382", "title": "Strada Statale 48 delle Dolomiti", "text": ""}
{"id": "2241385", "revid": "90522", "url": "https://it.wikipedia.org/wiki?curid=2241385", "title": "Strada Statale 49 della Pusteria", "text": ""}
{"id": "2241386", "revid": "90522", "url": "https://it.wikipedia.org/wiki?curid=2241386", "title": "Strada Statale 50 del Grappa e del Passo Rolle", "text": ""}
{"id": "2241387", "revid": "123123797", "url": "https://it.wikipedia.org/wiki?curid=2241387", "title": "Chiesa di San Silvestro (Roselle)", "text": "La chiesa di San Silvestro, originariamente nota come tempietto degli Augustales, \u00e8 un edificio religioso situato nel comune di Grosseto. La sua esatta ubicazione \u00e8 all'interno del sito archeologico di Roselle, nella parte nord-orientale del territorio comunale.\nL'edificio religioso ha origini altomedievali, essendo storicamente accertata la sua esistenza in un documento datato 765. La chiesa venne costruita nel punto in cui precedentemente sorgeva un luogo di culto pagano risalente al I secolo denominato \"tempietto dei flamines Augustales\", che fu abbandonato tra la fine del IV e gli inizi del V secolo. Parte dei materiali edilizi dell'antico tempio romano di et\u00e0 imperiale furono riutilizzati per la costruzione del luogo di culto cristiano, che venne intitolato a San Silvestro. Quasi sicuramente, l'edificio religioso era un oratorio secondario, il cui abbandono potrebbe essere precedente a quello della vicina pieve di Santa Maria a Civita.\nLa chiesa di San Silvestro conserva i suoi resti archeologici in prossimit\u00e0 del lato meridionale del foro rosellano, nei pressi della domus dei mosaici. Dall'analisi dei resti murari, la chiesa si presentava a pianta rettangolare, quasi sicuramente ad aula unica, con l'abside semicircolare rivolta verso est."}
{"id": "2241388", "revid": "90522", "url": "https://it.wikipedia.org/wiki?curid=2241388", "title": "Strada Statale 51 di Alemagna", "text": ""}
{"id": "2241390", "revid": "90522", "url": "https://it.wikipedia.org/wiki?curid=2241390", "title": "Strada Statale 52 Carnica", "text": ""}
{"id": "2241392", "revid": "90522", "url": "https://it.wikipedia.org/wiki?curid=2241392", "title": "Strada Statale 53 Postumia", "text": ""}
{"id": "2241394", "revid": "90522", "url": "https://it.wikipedia.org/wiki?curid=2241394", "title": "Strada Statale 54 del Friuli", "text": ""}
{"id": "2241396", "revid": "90522", "url": "https://it.wikipedia.org/wiki?curid=2241396", "title": "Strada Statale 55 dell'Isonzo", "text": ""}
{"id": "2241398", "revid": "36426", "url": "https://it.wikipedia.org/wiki?curid=2241398", "title": "Coste della Sesia", "text": "Il Coste della Sesia \u00e8 una DOC riservata ad alcuni vini la cui produzione \u00e8 consentita nelle province di Biella e Vercelli.\nZona di produzione.\nLa zona di produzione comprende l'intero territorio dei seguenti comuni:&lt;br&gt;\nGattinara, Roasio, Lozzolo, Serravalle Sesia in Provincia di Vercelli;&lt;br&gt;Lessona, Masserano, Brusnengo, Curino, Villa del Bosco, Sostegno, Cossato, Mottalciata, Candelo, Quaregna, Cerreto Castello, Valdengo e Vigliano Biellese in Provincia di Biella.\nStoria.\nLa zona di produzione della doc Coste della Sesia \u00e8 compresa nel bacino del fiume Sesia, dove la tradizione vitivinicola \u00e8 antica: la presenza della vite venne gi\u00e0 descritta da Plinio il Vecchio. Dal XVIII secolo inizi\u00f2 un notevole rinnovamento colturale. \nAspetti pedoclimatici.\nLe diverse zone del territorio presentano differenze climatiche,pedologiche e morfologiche, con terreni ad argille, limi, sabbie, ciottoli di granito e porfido.\nTecniche di produzione.\nI vigneti destinati alla produzione del vino Coste della Sesia devono avere giacitura esclusivamente collinare e altitudine da 200 a 600 metri s.l.m.&lt;br&gt;Le operazioni di imbottigliamento devono essere effettuate nell'ambito della regione Piemonte.&lt;br&gt;Per tutti i vini a denominazione di origine controllata \u201cCoste della Sesia\u201d \u00e8 obbligatoria l'indicazione dell'annata di produzione delle uve.\nDisciplinare.\nIl Coste della Sesia \u00e8 stato istituito con DM 14.09.1996 GU pubblicato sulla Gazzetta Ufficiale n. 227 del 27.09.1996&lt;br&gt; Successivamente \u00e8 stato modificato con \nTipologie.\nNebbiolo o Spanna.\n\u00c8 consentita la menzione \"vigna\", purch\u00e9 i vigneti abbiano un\u2019et\u00e0 di almeno 3 anni e titolo alcolometrico minimo 12,00% \nCroatina.\n\u00c8 consentita la menzione \"vigna\", purch\u00e9 i vigneti abbiano un\u2019et\u00e0 di almeno 3 anni e titolo alcolometrico minimo 11,50% \nVespolina.\n\u00c8 consentita la menzione \"vigna\", purch\u00e9 i vigneti abbiano un\u2019et\u00e0 di almeno 3 anni e titolo alcolometrico minimo 11,50% "}
{"id": "2241399", "revid": "90522", "url": "https://it.wikipedia.org/wiki?curid=2241399", "title": "Strada Statale 56 di Gorizia", "text": ""}
{"id": "2241401", "revid": "90522", "url": "https://it.wikipedia.org/wiki?curid=2241401", "title": "Strada Statale 58 della Carniola", "text": ""}
{"id": "2241405", "revid": "90522", "url": "https://it.wikipedia.org/wiki?curid=2241405", "title": "Strada Statale 62 della Cisa", "text": ""}
{"id": "2241407", "revid": "90522", "url": "https://it.wikipedia.org/wiki?curid=2241407", "title": "Strada Statale 63 del Valico del Cerreto", "text": ""}
{"id": "2241410", "revid": "90522", "url": "https://it.wikipedia.org/wiki?curid=2241410", "title": "Strada Statale 64 Porrettana", "text": ""}
{"id": "2241412", "revid": "90522", "url": "https://it.wikipedia.org/wiki?curid=2241412", "title": "Strada Statale 65 della Futa", "text": ""}
{"id": "2241413", "revid": "90522", "url": "https://it.wikipedia.org/wiki?curid=2241413", "title": "Strada Statale 66 Pistoiese", "text": ""}
{"id": "2241416", "revid": "339392", "url": "https://it.wikipedia.org/wiki?curid=2241416", "title": "Strada Statale 67 Tosco Romagnola", "text": ""}
{"id": "2241419", "revid": "90522", "url": "https://it.wikipedia.org/wiki?curid=2241419", "title": "Strada Statale 68 di Val Cecina", "text": ""}
{"id": "2241420", "revid": "90522", "url": "https://it.wikipedia.org/wiki?curid=2241420", "title": "Strada Statale 69 di Val d'Arno", "text": ""}
{"id": "2241421", "revid": "90522", "url": "https://it.wikipedia.org/wiki?curid=2241421", "title": "Strada Statale 70 della Consuma", "text": ""}
{"id": "2241422", "revid": "90522", "url": "https://it.wikipedia.org/wiki?curid=2241422", "title": "Strada Statale 71 Umbro Casentinese Romagnola", "text": ""}
{"id": "2241424", "revid": "90522", "url": "https://it.wikipedia.org/wiki?curid=2241424", "title": "Strada Statale 72 di San Marino", "text": ""}
{"id": "2241426", "revid": "28592", "url": "https://it.wikipedia.org/wiki?curid=2241426", "title": "Senatore romano", "text": ""}
{"id": "2241427", "revid": "287204", "url": "https://it.wikipedia.org/wiki?curid=2241427", "title": "Ghosts (Siobh\u00e1n Donaghy)", "text": "Ghosts \u00e8 il secondo album della cantante pop britannica Siobh\u00e1n Donaghy, pubblicato il 25 giugno 2007 dall'etichetta discografica Parlophone.\nHa esordito alla novantaduesima posizione nella classifica britannica e ha ricevuto molta pi\u00f9 attenzione rispetto all'album di debutto \"Revolution in Me\".\nDall'album sono stati estratti due singoli: \"Don't Give It Up\" e \"So You Say\", entrambi di scarso successo commerciale."}
{"id": "2241428", "revid": "52076", "url": "https://it.wikipedia.org/wiki?curid=2241428", "title": "Tempietto degli Augustales", "text": ""}
{"id": "2241430", "revid": "90522", "url": "https://it.wikipedia.org/wiki?curid=2241430", "title": "Strada Statale 73 Senese Aretina", "text": ""}
{"id": "2241432", "revid": "90522", "url": "https://it.wikipedia.org/wiki?curid=2241432", "title": "Strada Statale 73 bis di Bocca Trabaria", "text": ""}
{"id": "2241433", "revid": "90522", "url": "https://it.wikipedia.org/wiki?curid=2241433", "title": "Strada Statale 74 Maremmana", "text": ""}
{"id": "2241435", "revid": "90522", "url": "https://it.wikipedia.org/wiki?curid=2241435", "title": "Strada Statale 75 Centrale Umbra", "text": ""}
{"id": "2241436", "revid": "90522", "url": "https://it.wikipedia.org/wiki?curid=2241436", "title": "Strada Statale 75 bis del Trasimeno", "text": ""}
{"id": "2241437", "revid": "90522", "url": "https://it.wikipedia.org/wiki?curid=2241437", "title": "Strada Statale 76 della Val d'Esino", "text": ""}
{"id": "2241440", "revid": "90522", "url": "https://it.wikipedia.org/wiki?curid=2241440", "title": "Strada Statale 76 dir dell'Aeroporto Raffaello Sanzio", "text": ""}
{"id": "2241441", "revid": "125305680", "url": "https://it.wikipedia.org/wiki?curid=2241441", "title": "Cornus sanguinea", "text": "La sanguinella (Cornus sanguinea ) \u00e8 una specie botanica della famiglia delle Cornaceae. Deve il suo nome alle foglie rosse dell'autunno e al legno duro dei suoi rami. Altri nomi sono corniello sanguinello.\nDistribuzione e habitat.\nL'areale di questa specie comprende l'Europa e l'Asia Minore.\nIn Europa Centrale \u00e8 ampiamente diffusa. Predilige terreni calcarei e cresce spesso ai margini di foreste o presso corsi d'acqua.\nDescrizione.\nLa sanguinella \u00e8 un arbusto che pu\u00f2 crescere fino ad un massimo di 5 m. Le sue foglie sono ovali e possono raggiungere una lunghezza di dieci centimetri. La nervatura delle foglie \u00e8 ricurva e i piccioli non presentano peluria (non presentano domatium).\nI fiori sono ermafroditi (monoici) e autoimpollinanti. La sanguinella fiorisce da maggio a giugno; i fiori sono bianchi e profumati. Vengono impollinati da diverse specie di apoidei. La pianta spontanea \u00e8 fruttifera da agosto a settembre. Spesso fiorisce una seconda volta nell'anno (settembre-ottobre, se il clima \u00e8 favorevole). Questa pianta \u00e8 mellifera e viene bottinata dalle api, che ne raccolgono il nettare.\nI frutti sono drupe grandi come un pisello e non commestibili e che in seguito alla maturazione diventano neri. I frutti vengono mangiati dagli uccelli e da alcuni mammiferi.\nUsi.\nI giovani polloni rossi dell'arbusto si raccolgono a fine inverno per fabbricare graticci e cesti.\nAlcune variet\u00e0 sono utilizzate nel giardinaggio a scopo ornamentale soprattutto per il bel colore dei fusti.\nDalla scorza dei rami si estrae la dimetilglicina. Questa pianta ha propriet\u00e0 antitrombotiche e anticoagulanti, trova indicazione nell'ipertiroidismo con segni di tireotossicosi (dimagrimento, tremori fini delle mani, tachicardia, esoftalmo, ansia, diarrea, etc.)."}
{"id": "2241442", "revid": "90522", "url": "https://it.wikipedia.org/wiki?curid=2241442", "title": "Strada Statale 77 della Val di Chienti", "text": ""}
{"id": "2241444", "revid": "90522", "url": "https://it.wikipedia.org/wiki?curid=2241444", "title": "Strada Statale 78 Picena", "text": ""}
{"id": "2241445", "revid": "90522", "url": "https://it.wikipedia.org/wiki?curid=2241445", "title": "Strada Statale 79 Ternana", "text": ""}
{"id": "2241447", "revid": "90522", "url": "https://it.wikipedia.org/wiki?curid=2241447", "title": "Strada Statale 79 bis Orvietana", "text": ""}
{"id": "2241450", "revid": "90522", "url": "https://it.wikipedia.org/wiki?curid=2241450", "title": "Strada Statale 80 del Gran Sasso d'Italia", "text": ""}
{"id": "2241452", "revid": "90522", "url": "https://it.wikipedia.org/wiki?curid=2241452", "title": "Strada Statale 80 racc di Teramo", "text": ""}
{"id": "2241453", "revid": "28592", "url": "https://it.wikipedia.org/wiki?curid=2241453", "title": "Sindacalisti", "text": ""}
{"id": "2241456", "revid": "90522", "url": "https://it.wikipedia.org/wiki?curid=2241456", "title": "Strada Statale 81 Piceno Aprutina", "text": ""}
{"id": "2241457", "revid": "90522", "url": "https://it.wikipedia.org/wiki?curid=2241457", "title": "Strada Statale 82 della Valle del Liri", "text": ""}
{"id": "2241460", "revid": "90522", "url": "https://it.wikipedia.org/wiki?curid=2241460", "title": "Strada Statale 83 Marsicana", "text": ""}
{"id": "2241461", "revid": "90522", "url": "https://it.wikipedia.org/wiki?curid=2241461", "title": "Strada Statale 84 Frentana", "text": ""}
{"id": "2241462", "revid": "1305772", "url": "https://it.wikipedia.org/wiki?curid=2241462", "title": "Correlazione", "text": ""}
{"id": "2241463", "revid": "90522", "url": "https://it.wikipedia.org/wiki?curid=2241463", "title": "Strada Statale 85 Venafrana", "text": ""}
{"id": "2241464", "revid": "90522", "url": "https://it.wikipedia.org/wiki?curid=2241464", "title": "Strada Statale 87 Sannitica", "text": ""}
{"id": "2241466", "revid": "1305772", "url": "https://it.wikipedia.org/wiki?curid=2241466", "title": "Tempesta di sabbia", "text": "Per tempesta di sabbia s'intende un fenomeno meteorologico comune nelle regioni aride e semi-aride. Le tempeste di sabbia nascono quando forti raffiche di vento soffiano e sollevano la sabbia da una superficie asciutta. Il Sahara e le terre aride attorno alla penisola araba sono le principali sorgenti terrestri di tempeste di sabbia, ma si formano anche in Iran, Pakistan, India, Cina e Australia. Alcune tempeste di sabbia hanno colpito altre regioni del pianeta come nel caso del Dust Bowl.\nDescrizione.\nCause.\nQuando la forza del vento passa sopra le particelle di sabbia, queste ultime iniziano a vibrare, successivamente \"saltano\". Come le particelle rotolano sul terreno, allentano e rompono particelle pi\u00f9 piccole di polvere che poi cominciano a viaggiare in sospensione.\nUno studio del 2008 rileva che i salti iniziali delle particelle di sabbia, a causa dell'attrito, producono un campo elettrico statico.\nLa siccit\u00e0 e il vento contribuiscono alla nascita di tempeste di sabbia, cos\u00ec come l'agricoltura povera e pratiche di pascolo.\nL'agricoltura delle zone aride \u00e8 anche un'altra causa di tempeste di sabbia, dato che i contadini delle zone aride dipendono dalle piogge per innaffiare le colture, e si impegnano in lavori di mantenimento dell'umidit\u00e0 nel terreno. Queste pratiche rendono l'agricoltura delle zone aride vittime di tempeste di sabbia. Questi metodi vengono utilizzati dagli agricoltori nella parte orientale di Washington, nelle regioni aride.\nEffetti fisici e ambientali.\nUna tempesta di sabbia pu\u00f2 spostare enormi quantit\u00e0 di sabbia, tanto che il bordo avanzante pu\u00f2 apparire come un gigantesco solido muro di polvere, che pu\u00f2 arrivare ad un chilometro e mezzo d'altezza.\nIl deserto del Sahara \u00e8 una fonte di tempeste di sabbia, in particolare la depressione di B\u00f6dele e un'area che copre la confluenza di Mauritania, Mali e Algeria.\nIn Mauritania ci sono state solo due tempeste di sabbia nel 1960, ma attualmente, in un anno, ce ne sono circa 80, secondo Andrew Goudie, professore di geografia all'Universit\u00e0 di Oxford. I livelli di sabbia sahariana venuta fuori dalla costa orientale dell'Africa nel mese di giugno 2007 erano cinque volte quelli osservati nel giugno 2006, ed erano i pi\u00f9 alti osservati dal 1999, abbastanza per raffreddare le acque dell'Atlantico sufficientemente per l'attivit\u00e0 degli uragani alla fine del 2007."}
{"id": "2241467", "revid": "90522", "url": "https://it.wikipedia.org/wiki?curid=2241467", "title": "Strada Statale 88 dei Due Principati", "text": ""}
{"id": "2241470", "revid": "1573940", "url": "https://it.wikipedia.org/wiki?curid=2241470", "title": "Convento di San Francesco (Benevento)", "text": "La chiesa e il convento di San Francesco d'Assisi sorgono in piazza Dogana nel centro storico di Benevento. Secondo la tradizione, l'insediamento di una comunit\u00e0 francescana a Benevento segu\u00ec all'arrivo in citt\u00e0 dello stesso Francesco d'Assisi. Il complesso conventuale, bench\u00e9 rimaneggiato, \u00e8 una delle principali espressioni dell'architettura gotica a Benevento.\nStoria.\nNel luogo del convento di San Francesco si trovava, in et\u00e0 longobarda, una chiesa dedicata a san Costanzo. Questa \u00e8 menzionata nello \"Obituarium S. Spiritus\" (iniziato nel 1198) ma, considerando i reperti che ne rimangono, pu\u00f2 essere stata fondata attorno all'anno 950.\nSecondo la tradizione, in questa chiesa si ferm\u00f2 Francesco d'Assisi, in tempi successivi all'approvazione della Regola (1210). Alcune versioni riportano che il santo era in pellegrinaggio verso il santuario di San Michele Arcangelo, altre che si trattava di un secondo viaggio, nel 1222. Di passaggio a Benevento in un periodo di forte siccit\u00e0, il santo avrebbe pregato nella chiesa di San Costanzo ed ottenuto immediatamente la pioggia; cos\u00ec gli fu donato l'edificio sacro. Sarebbe questo l'episodio che segna la nascita della comunit\u00e0 dei frati minori conventuali di Benevento.\n\u00c8 del 31 gennaio 1243 l'atto notarile con cui i patrizi beneventani Pietro Stampalupo, Landolfo Cantalupo e Roffredo Persico, che godevano di patronato sulla chiesa di San Costanzo, lasciarono questa e tutte le sue pertinenze circostanti ai frati. A questo punto, per\u00f2, l'attivit\u00e0 conventuale era gi\u00e0 ben avviata.\nLo testimonia una bolla di papa Gregorio IX del 1240, con cui i frati erano invitati a contribuire economicamente alla difesa della citt\u00e0 pontificia. Nel 1247 una bolla di papa Innocenzo IV autorizzava un francescano di Benevento a ritirare la scomunica per coloro che avevano dovuto trattare con Federico II di Svevia. Nel 1260 il convento era una delle cinque \"custodie\" in cui fu ripartita la Provincia francescana di Terra di Lavoro. Dimostrazioni di stima per il padre guardiano del convento sono due bolle del 1279 e del 1291, emanate dai papi Niccol\u00f2 III e Niccol\u00f2 IV rispettivamente. Niccol\u00f2 IV concesse anche indulgenze a chi visitava la chiesa conventuale.\nGrazie alle offerte dei fedeli, nel corso del XIV secolo i frati provvidero a costruire l'attuale chiesa con il convento articolato su due chiostri, che inglobarono anche la chiesa di San Costanzo. I lavori continuarono anche nel secolo successivo con la decorazione dell'abside. Nel 1601 fu poi affrescato uno dei due chiostri.\nIl complesso fu molto danneggiato dal terremoto del 1702 e ricostruito per interessamento dell'arcivescovo di Benevento Vincenzo Maria Orsini (poi papa Benedetto XIII): gli altari della chiesa riparata furono consacrati nel 1710.\nNel 1806 il convento di San Francesco, come gli altri cenobi cittadini, fu soppresso per decreto di Talleyrand, principe di Benevento in et\u00e0 napoleonica. La comunit\u00e0 fu ripristinata nel 1815 ma, a partire dal 1829, condivise l'edificio con i soldati pontifici. Tuttavia il 4 dicembre 1860 il convento fu di nuovo sgomberato per ordine di Carlo Torre, governatore della citt\u00e0 durante l'occupazione garibaldina, anticipando l'abolizione degli ordini religiosi ufficializzata l'anno successivo. Il 20 ottobre 1865 fu chiusa anche la chiesa.\nL'ex complesso conventuale ospit\u00f2 quindi il distretto militare \"Sant'Antonio\", istituito nel 1870, e fu profondamente trasformato. In particolare la chiesa fu suddivisa in due piani tramite un solaio e usata come dormitorio. Qualche danno ulteriore si ebbe con i bombardamenti di settembre 1943, durante la seconda guerra mondiale. Il convento si trova a margine dell'area pi\u00f9 devastata dagli eventi bellici.\nNel 1959 chiesa e convento tornarono in possesso dei frati minori conventuali che, con il contributo della Cassa per il Mezzogiorno, promossero il restauro dei due edifici, progettato dall'architetto Ezio Bruno De Felice. Il restauro, pur prevedendo la ricostruzione di qualche porzione, consist\u00e9 soprattutto dell'abbattimento delle strutture aggiunte per l'utilizzo come caserma. La chiesa fu riaperta al culto il 21 dicembre 1968.\nDescrizione.\nLa chiesa conventuale ha l'entrata rivolta ad ovest, su Piazza Dogana. Nell'angolo della piazza, a sinistra della chiesa, si trova l'ingresso del convento, articolato intorno ai due chiostri che si susseguono a nord della chiesa.\nChiesa.\nL'accesso alla chiesa di San Francesco avviene tramite un pronao, delimitato tramite tre archi a tutto sesto che poggiano su due coppie di colonne. Altre due colonne, con capitelli romani reimpiegati, si trovano ai fianchi del portale d'ingresso all'interno. Di queste sei colonne, cinque sono in granito e potrebbero provenire dal tempio di Iside che sorgeva in citt\u00e0 in et\u00e0 romana. Nelle mura del pronao si vede anche un fregio a motivi vegetali di reimpiego. Sulle due pareti corte ai lati sono resti di affreschi: una Madonna in trono a sinistra e un pellegrino a destra.\nLa chiesa si articola in un'unica, spaziosa navata ed un'abside a pianta rettangolare in fondo. Danno luce alla navata un rosone posto sulla facciata e una serie di monofore sui due lati; quelle del lato sinistro, per\u00f2, sono state ricostruite durante i restauri del dopoguerra in quanto la muratura, costituita di pietre di fiume legate con abbondante malta, era in stato di avanzato degrado. Le finestre sono decorate con vetrate decorate moderne. Il tetto attuale si regge su una serie di capriate lignee. Prima dei restauri, la facciata conservava ancora le volute barocche dei restauri settecenteschi.\nAll'interno, la navata si presenta spoglia, scandita soltanto da un'alternanza di rientranze arcuate e di lesene. \u00c8 pi\u00f9 interessante l'abside la cui copertura \u00e8, ancora oggi, una volta a crociera a sesto acuto. La finestra in fondo all'abside \u00e8 stata ostruita dalla costruzione di abitazioni in aderenza. Presumibilmente l'abside era interamente decorata da affreschi, di cui oggi rimane soltanto qualche traccia nelle nicchie.\nL'affresco meglio conservato si trova sulla parete di fondo, ed \u00e8 datato al XV secolo. Raffigura, nella parte alta, la Trinit\u00e0 fra la Madonna e san Giovanni evangelista; e nella parte bassa, scandita in tre parti da due colonne tortili, san Bartolomeo, san Giovanni Battista e san Francesco d'Assisi. Sulla parete sinistra \u00e8 rappresentato Pietro Stampalupo, donatore della chiesa di San Costanzo ai francescani, nell'atto di pregare inginocchiato al Cristo Liberatore (XV secolo). Sulla parete destra sono una Madonna dell'Umilt\u00e0 di scuola napoletano-giottesca (1360 circa), nonch\u00e9 una Resurrezione sopra un portale, entrambe molto rovinate.\nNulla rimane delle cappelle laterali della chiesa. In una descrizione del 1687 si parla di due cappelle ai lati dell'ingresso: quella a destra era dedicata alla Vergine Immacolata con relativo quadro di Girolamo Macchietti del 1583 e, ai lati di esso, due tele del beneventano Donato Piperno del 1587. Di fronte a essa era la cappella di san Gaetano di patronato dei marchesi del Tufo. Verso il fondo della navata era la cappella della Confraternita di Sant'Antonio con altare dedicato al Santissimo Crocefisso: tale cappella aveva un proprio ingresso autonomo nel fianco destro della chiesa e tuttora visibile, bench\u00e9 murato, con il suo portale di pietra del 1635. Infine vi era la cappella con le sepolture della nobile famiglia Controvieri, passata ai Basal\u00f9. In precedenza si vedeva un'ulteriore sepoltura nel pavimento della chiesa, che ospitava le spoglie di una ragazza.\nParzialmente diverso era l'assetto degli altari nel 1710, alla fine dei restauri post-terremoto. Ne rimase uno dedicato a sant'Antonio (di patronato della famiglia Chiarella, ma ceduto ai frati nel 1721); la dedicazione all'Immacolata pass\u00f2 all'altar maggiore (completato nel 1707 ad opera dei maestri napoletani Antonio e Lorenzo Fontana) mentre a san Francesco era consacrato un altare laterale; vi erano poi gli altari di sant'Anna (della famiglia d'Enea) e di san Nicola (della famiglia Coscia, poi ceduto ai frati).\nNella chiesa erano anche conservate delle reliquie: \u00abIl Cilicio di S. Francesco. I Pianelli di S. Bonaventura, asservati in una Cassettina d'Avorio assai Nobile. Il Braccio di S. Costanzo, che si serba in un antico braccio d'Argento\u00bb.\nChiostri.\nIl chiostro in aderenza alla chiesa, a pianta quadrata con pozzo, \u00e8 circondato da un corridoio coperto da una successione di volte a crociera; queste si affacciano sul cortile con 5 arcate a sesto acuto per ogni lato, poggianti su colonne di cui alcune sono materiali romani di reimpiego. Particolarmente notevole \u00e8 il fascio di sei colonne che si trova ad un angolo di tale chiostro. Con il restauro del dopoguerra sono state ricostruite alcune volte crollate, utilizzando le colonne originali. Le altre colonne, in precedenza, erano state racchiuse in pilastroni in modo da sorreggere gli ambienti elevati sopra il chiostro: sia i pilastri che gli ambienti sono stati eliminati.\nDecoravano il chiostro gli affreschi di Antonio De Antonio: realizzati nel 1601, raffiguravano i miracoli di san Francesco, intervallati dai ritratti di \u00abSommi Pontefici, Re, Cardinali et Arcivescovi\u00bb. Di tale opera rimane solo una piccola porzione ornamentale.\nNell'angolo sud-orientale, in aderenza alla chiesa, si trovava il campanile. Di esso rimane solo l'ordine pi\u00f9 basso: su porzioni di colonne e capitelli romani, di forme e dimensioni diverse, si ergono quattro poderosi archi gotici.\nPi\u00f9 piccolo e modesto \u00e8 il chiostro settentrionale del convento. Sebbene i suoi corridoi abbiano volte e arcate della stessa forma dell'altro, essi circondano lo spiazzo centrale solo su tre lati (con 5 arcate sul lato lungo e 3 su ciascuno dei lati corti). A parte qualche colonna, a sorreggere le volte del chiostro piccolo sono pilastri in muratura in pietra.\nIl muro che divide i due chiostri \u00e8 quanto rimane in piedi della chiesa di San Costanzo. I restauri hanno restituito, in adiacenza al chiostro grande, una nicchia affrescata con una figura di santo monaco benedicente (che alcuni identificano con lo stesso san Costanzo). L'opera \u00e8 un'emanazione della pittura campana e sarebbe databile ai primi del XI secolo.\nA giudicare dai frammenti di bassorilievo, estratti dalle murature del convento di San Francesco durante i lavori di restauro, la chiesa di San Costanzo doveva essere riccamente decorata. Sono attualmente esposti nel chiostro grande alcuni di tali frammenti. Interessante uno di essi, facente parte di una transenna databile alla seconda met\u00e0 del X secolo: all'interno di un riquadro decorato a motivi vegetali si conserva parte di un tondo con il braccio di un evangelista. Altri frammenti sono di et\u00e0 romana."}
{"id": "2241471", "revid": "90522", "url": "https://it.wikipedia.org/wiki?curid=2241471", "title": "Strada Statale 89 Garganica", "text": ""}
{"id": "2241472", "revid": "90522", "url": "https://it.wikipedia.org/wiki?curid=2241472", "title": "Strada Statale 90 delle Puglie", "text": ""}
{"id": "2241474", "revid": "90522", "url": "https://it.wikipedia.org/wiki?curid=2241474", "title": "Strada Statale 91 della Valle del Sele", "text": ""}
{"id": "2241475", "revid": "2196166", "url": "https://it.wikipedia.org/wiki?curid=2241475", "title": "Castello di Castrocucco", "text": "Il castello di Castrocucco \u00e8 un castello della Basilicata. Si trova a Maratea, nella provincia di Potenza, nei pressi della frazione omonima, sospeso su un grande costone di roccia. Nel 2005 \u00e8 stato sottoposto a tutela dal Ministero per i Beni e le Attivit\u00e0 Culturali, e tutta l'area circostante \u00e8 stata individuata quale Sito di Interesse Comunitario.\nNello stesso anno \u00e8 stato reinserito nell'elenco dei monumenti nazionali italiani, da dove fu eliminato non si sa quando o perch\u00e9.\nStoria.\nDisponiamo di pochissime fonti circa l'origine del castello. Molto probabilmente fu costruito nel IX secolo, in quanto il nome del castello \u00e8 gi\u00e0 presente in una bolla di Alfano I, vescovo di Salerno, datata 1079. Altri storici locali lo vogliono pi\u00f9 antico, facendone risalire la costruzione alla difesa di Blanda Julia.\n\u00c8 noto poi che, tra la fine del XIV e l'inizio del XV secolo, il castello venne abbandonato. In seguito fu ceduto con l'annesso feudo, tra il 1470 e il 1660, prima ai nobili De Rosa e poi ai nobili Giordano.\nDurante il XVI secolo fu ristrutturato e ingrandito e le sue mura furono modificate per ospitare delle bocche da fuoco. Dal 1664 fu tenuto dai Labanchi, famiglia di possidenti calabresi proveniente da Bisignano, che possedettero il castello e il suo territorio fino al XIX secolo.\nStruttura.\nIl castello.\nIl castello di Castrocucco fu abbandonato nel XVII secolo, e pertanto presenta un pessimo stato di conservazione. Sono comunque ancora ben distinguibili alcuni elementi, come la porta di accesso, alcuni bastioni posti agli angoli della struttura e tratti del cinto di mura.\nLo storico Michele Lacava, che effettu\u00f2 un sopralluogo al castello nel 1891, cos\u00ec lo descrive:\nIl castello fu costruito per proteggersi dalle incursioni saracene che arrivavano dal mare, quindi la sua posizione \u00e8 arroccata su una delle migliori zone di controllo, che rispondevano all'esigenza di difesa dei castellani e degli agglomerati retrostanti, inclusa la stessa Maratea.\nIl borgo.\nNei pressi del castello sorgono le rovine di un antico borgo, sviluppatosi probabilmente in seguito all'edificazione della struttura medioevale.\nSono presenti i resti di oltre 20 edifici, di una torre di guardia, delle mura di cinta e di una chiesa, che la tradizione popolare di Maratea vuole fosse dedicata a San Pietro. All'interno di questa si rilevano cripte e residui di antiche pitture, ancora parzialmente visibili malgrado la secolare esposizione alle intemperie.\nLa Bandiera.\nDal 2015 sulla cima del castello di Castrocucco \u00e8 visibile una bandiera rossa con croce bianca al centro. Il vessillo richiama le origini medievali dell'antico maniero e pare che sia stato issato da anonimi per attirare l'attenzione dei cittadini e delle istituzioni sulle gravi condizioni di conservazione in cui versano ormai la rocca e l'antico borgo di Castrocucco."}
{"id": "2241476", "revid": "729019", "url": "https://it.wikipedia.org/wiki?curid=2241476", "title": "Nervo pudendo", "text": "Il nervo pudendo \u00e8 un nervo misto che origina dal plesso pudendo. \u00c8 formato da fibre provenienti da S2, S3 e S4.\nTerritorio di innervazione.\nLa componente sensitiva innerva la cute di perineo e genitali esterni e i corpi cavernosi. La componente muscolare innerva i muscoli trasverso superficiale del perineo, ischiocavernoso e bulbocavernoso. Sono inoltre presenti fibre parasimpatiche per le arterie dei genitali che stimolano l'erezione dei corpi cavernosi (pene e clitoride).\nDecorso.\nIl nervo origina dalle branche ventrali del secondo, terzo e quarto nervo sacrale (S2-S3-S4); decorrendo al di sotto del muscolo piriforme, il nervo abbandona la cavit\u00e0 pelvica attraverso il grande forame ischiatico, gira attorno alla spina ischiatica passando anteriormente a questa, poi passa attraverso il piccolo forame ischiatico, adeso al muscolo otturatore interno, ed entra dunque nella fossa ischioanale.\nA questo livello accompagna i vasi pudendi interni lungo la parete laterale della fossa ischiorettale, contenuto all'interno del foglietto della fascia otturatoria in uno spazio che prende il nome di canale di Alcock.\nA livello della tuberosit\u00e0 ischiatica si divide nei suoi rami terminali: il nervo perineale e il nervo dorsale del pene/della clitoride.\nNervo perineale.\nIl nervo perineale rappresenta la continuazione diretta del nervo pudendo. Pu\u00f2 dare origine al nervo emorroidale inferiore, che pi\u00f9 spesso nasce direttamente dal plesso pudendo. Dietro al trigono urogenitale si divide in un ramo superficiale e uno profondo.\nNervo dorsale del pene/della clitoride.\nIl nervo dorsale del pene/della clitoride decorre lungo la parete laterale della fossa ischiorettale, raggiunge la sinfisi pubica e prosegue lungo il dorso del pene o della clitoride. Nel maschio raggiunge il glande, mentre nella femmina termina quasi subito. Si distribuisce ai corpi cavernosi di pene e clitoride e alla cute di pene e piccole labbra."}
{"id": "2241478", "revid": "196390", "url": "https://it.wikipedia.org/wiki?curid=2241478", "title": "Strada Statale 93 Appulo-Lucana", "text": ""}
{"id": "2241480", "revid": "90522", "url": "https://it.wikipedia.org/wiki?curid=2241480", "title": "Strada Statale 94 del Varco di Pietrastretta", "text": ""}
{"id": "2241482", "revid": "90522", "url": "https://it.wikipedia.org/wiki?curid=2241482", "title": "Strada Statale 95 di Brienza", "text": ""}
{"id": "2241486", "revid": "90522", "url": "https://it.wikipedia.org/wiki?curid=2241486", "title": "Strada Statale 96 Barese", "text": ""}
{"id": "2241488", "revid": "90522", "url": "https://it.wikipedia.org/wiki?curid=2241488", "title": "Strada Statale 97 delle Murge", "text": ""}
{"id": "2241489", "revid": "90522", "url": "https://it.wikipedia.org/wiki?curid=2241489", "title": "Strada Statale 98 Andriese-Coratina", "text": ""}
{"id": "2241490", "revid": "90522", "url": "https://it.wikipedia.org/wiki?curid=2241490", "title": "Strada Statale 99 di Matera", "text": ""}
{"id": "2241493", "revid": "90522", "url": "https://it.wikipedia.org/wiki?curid=2241493", "title": "Strada Statale 100 di Gioia del Colle", "text": ""}
{"id": "2241495", "revid": "90522", "url": "https://it.wikipedia.org/wiki?curid=2241495", "title": "Strada Statale 101 Salentina di Gallipoli", "text": ""}
{"id": "2241496", "revid": "486946", "url": "https://it.wikipedia.org/wiki?curid=2241496", "title": "Strada Statale 105 di Castrovillari", "text": ""}
{"id": "2241499", "revid": "90522", "url": "https://it.wikipedia.org/wiki?curid=2241499", "title": "Strada Statale 106 Jonica", "text": ""}
{"id": "2241500", "revid": "90522", "url": "https://it.wikipedia.org/wiki?curid=2241500", "title": "Strada Statale 107 Silana Crotonese", "text": ""}
{"id": "2241502", "revid": "90522", "url": "https://it.wikipedia.org/wiki?curid=2241502", "title": "Strada Statale 108 Silana di Cariati", "text": ""}
{"id": "2241503", "revid": "90522", "url": "https://it.wikipedia.org/wiki?curid=2241503", "title": "Strada Statale 109 della Piccola Sila", "text": ""}
{"id": "2241512", "revid": "90522", "url": "https://it.wikipedia.org/wiki?curid=2241512", "title": "Strada Statale 114 Orientale Sicula", "text": ""}
{"id": "2241514", "revid": "90522", "url": "https://it.wikipedia.org/wiki?curid=2241514", "title": "Strada Statale 115 Sud Occidentale Sicula", "text": ""}
{"id": "2241519", "revid": "90522", "url": "https://it.wikipedia.org/wiki?curid=2241519", "title": "Strada Statale 116 Randazzo-Capo d'Orlando", "text": ""}
{"id": "2241521", "revid": "149587", "url": "https://it.wikipedia.org/wiki?curid=2241521", "title": "Strada Statale 117bis Centrale Sicula", "text": ""}
{"id": "2241523", "revid": "125749170", "url": "https://it.wikipedia.org/wiki?curid=2241523", "title": "Antonello Aliberti", "text": "E' anche l'allenatore della famosa Atletica Savoca, che sta riscuotendo molto successo in Sicilia "}
{"id": "2241524", "revid": "90522", "url": "https://it.wikipedia.org/wiki?curid=2241524", "title": "Strada Statale 117 Centrale Sicula", "text": ""}
{"id": "2241527", "revid": "90522", "url": "https://it.wikipedia.org/wiki?curid=2241527", "title": "Strada Statale 118 Corleonese Agrigentina", "text": ""}
{"id": "2241528", "revid": "90522", "url": "https://it.wikipedia.org/wiki?curid=2241528", "title": "Strada Statale 119 di Gibellina", "text": ""}
{"id": "2241530", "revid": "90522", "url": "https://it.wikipedia.org/wiki?curid=2241530", "title": "Strada Statale 120 dell'Etna e delle Madonie", "text": ""}
{"id": "2241532", "revid": "198277", "url": "https://it.wikipedia.org/wiki?curid=2241532", "title": "FOTA", "text": "Il termine Fota pu\u00f2 riferirsi a diverse pagine di Wikipedia:"}
{"id": "2241533", "revid": "90522", "url": "https://it.wikipedia.org/wiki?curid=2241533", "title": "Strada Statale 121 Catanese", "text": ""}
{"id": "2241536", "revid": "90522", "url": "https://it.wikipedia.org/wiki?curid=2241536", "title": "Strada Statale 122 Agrigentina", "text": ""}
{"id": "2241537", "revid": "28592", "url": "https://it.wikipedia.org/wiki?curid=2241537", "title": "Attivit\u00e0 lavorativa", "text": ""}
{"id": "2241538", "revid": "104485", "url": "https://it.wikipedia.org/wiki?curid=2241538", "title": "Il vagone di terza classe", "text": "Il vagone di terza classe (\"Le Wagon de troisi\u00e8me classe\") \u00e8 un dipinto del pittore francese Honor\u00e9 Daumier, realizzato nel periodo artistico-culturale del realismo e attualmente esposto presso il National Gallery of Canada di Ottawa.\nDescrizione.\nNello stile di Honor\u00e9 Daumier, che ha fatto dell'arte uno strumento di lotta politica, questo dipinto del 1862 denunci\u00f2 la vita pi\u00f9 povera (in linea con gli intenti del realismo, movimento artistico-culturale a cui appartiene). La rappresentazione di una condizione sociale umile e poco presa in considerazione dallo Stato \u00e8 realizzata dall'artista con uno stile drammatico che anticipa i futuri indirizzi della pittura espressionistica di Munch, Ensor, Kirchner e di Egon Schiele. \nLe figure vengono ritratte in un vagone ferroviario di terza classe, tutte ammassate sulle dure panche di legno, con i finestrini che lasciano appena intravedere un cielo livido e lo sguardo perso nel vuoto, evidentemente rassegnate al loro destino di povert\u00e0 e sofferenza. Ma oltre ai lavoratori, dei quali si intercetta idealmente la fatica, i borghesi si mostrano, in netta contrapposizione con le altre figure, con la loro arroganza, indifferenza e inimicizia, sottolineando cos\u00ec il netto divario tra deboli (madri di famiglia, poveri operai e bambini stanchi) e potenti (ricchi imprenditori), concetto metaforico e reale che emerge dal dipinto. Particolare risalto viene dato alla signora in primo piano, vero e proprio centro visivo e compositivo del quadro: \u00e8 abbigliata con un mantello e ripone le proprie mani ossute sul manico del paniere sul suo grembo. La sua espressione stanca lascia emergere con violenza i segni della povert\u00e0 materiale. Persino il giovane ragazzo sulla destra, addormentatosi cullato dallo sferragliare del vagone, sembra avere una vita gi\u00e0 provata dalla durezza del lavoro.\nNon a caso l'artista non presta tanta cura nella realizzazione formale, stendendo il colore in maniera poco uniforme: siamo lontani dalla grazia e dall'armoniosit\u00e0 tanto nella forma quanto nel contenuto dell'opera. \"Il vagone di terza classe\" \u00e8 un olio su tela, ma ha lo stesso tratto veloce, mobile, che lascia le figure quasi incompiute, delle stampe. \u00c8 lo stile pi\u00f9 adatto a sottolineare gli scarsi mezzi e la mestizia di questa gente che viaggia stipata in un vagone affollato. Il disegno non abbozza i contorni, ne accentua le forme poco eleganti, in modo diverso dallo stile curato e finito insegnato nelle accademie e destinato a soggetti eroici; la firma del suo nome sulla cassa di legno rappresenta l'umilt\u00e0 e un particolare interesse da parte del pittore per quella classe sociale."}
{"id": "2241539", "revid": "90522", "url": "https://it.wikipedia.org/wiki?curid=2241539", "title": "Strada Statale 123 di Licata", "text": ""}
{"id": "2241540", "revid": "90522", "url": "https://it.wikipedia.org/wiki?curid=2241540", "title": "Strada Statale 124 Siracusana", "text": ""}
{"id": "2241542", "revid": "90522", "url": "https://it.wikipedia.org/wiki?curid=2241542", "title": "Strada Statale 125 Orientale Sarda", "text": ""}
{"id": "2241545", "revid": "90522", "url": "https://it.wikipedia.org/wiki?curid=2241545", "title": "Strada Statale 126 Sud Occidentale Sarda", "text": ""}
{"id": "2241547", "revid": "90522", "url": "https://it.wikipedia.org/wiki?curid=2241547", "title": "Strada Statale 127 Settentrionale Sarda", "text": ""}
{"id": "2241549", "revid": "90522", "url": "https://it.wikipedia.org/wiki?curid=2241549", "title": "Strada Statale 128 Centrale Sarda", "text": ""}
{"id": "2241551", "revid": "90522", "url": "https://it.wikipedia.org/wiki?curid=2241551", "title": "Strada Statale 129 Trasversale Sarda", "text": ""}
{"id": "2241553", "revid": "90522", "url": "https://it.wikipedia.org/wiki?curid=2241553", "title": "Strada Statale 130 Iglesiente", "text": ""}
{"id": "2241556", "revid": "90522", "url": "https://it.wikipedia.org/wiki?curid=2241556", "title": "Strada Statale 131 Diramazione Centrale Nuorese", "text": ""}
{"id": "2241557", "revid": "90522", "url": "https://it.wikipedia.org/wiki?curid=2241557", "title": "Strada Statale 131 Carlo Felice", "text": ""}
{"id": "2241559", "revid": "90522", "url": "https://it.wikipedia.org/wiki?curid=2241559", "title": "Strada Statale 132 di Ozieri", "text": ""}
{"id": "2241561", "revid": "90522", "url": "https://it.wikipedia.org/wiki?curid=2241561", "title": "Strada Statale 133 di Palau", "text": ""}
{"id": "2241563", "revid": "90522", "url": "https://it.wikipedia.org/wiki?curid=2241563", "title": "Strada Statale 134 di Castel Sardo", "text": ""}
{"id": "2241567", "revid": "121837", "url": "https://it.wikipedia.org/wiki?curid=2241567", "title": "Elettroni degeneri", "text": ""}
{"id": "2241568", "revid": "339392", "url": "https://it.wikipedia.org/wiki?curid=2241568", "title": "Strada Statale 140 del Lago di Albano", "text": ""}
{"id": "2241569", "revid": "90522", "url": "https://it.wikipedia.org/wiki?curid=2241569", "title": "Strada Statale 142 Biellese", "text": ""}
{"id": "2241570", "revid": "90522", "url": "https://it.wikipedia.org/wiki?curid=2241570", "title": "Strada Statale 143 Vercellese", "text": ""}
{"id": "2241572", "revid": "729019", "url": "https://it.wikipedia.org/wiki?curid=2241572", "title": "Nervo anococcigeo", "text": "Il nervo anococcigeo \u00e8 un nervo misto che origina dal plesso coccigeo.\nDecorso e innervazione.\nDopo la sua origine, scende al davanti del muscolo ischiococcigeo, cui fornisce alcuni rami. Attraversa il legamento sacrotuberoso e si distribuisce alla cute compresa fra l'orifizio anale e l'apice del coccige. Innerva anche l'articolazione sacro-coccigea."}
{"id": "2241574", "revid": "90522", "url": "https://it.wikipedia.org/wiki?curid=2241574", "title": "Strada Statale 144 di Oropa", "text": ""}
{"id": "2241578", "revid": "90522", "url": "https://it.wikipedia.org/wiki?curid=2241578", "title": "Strada Statale 145 Sorrentina", "text": ""}
{"id": "2241579", "revid": "90522", "url": "https://it.wikipedia.org/wiki?curid=2241579", "title": "Strada Statale 147 di Assisi", "text": ""}
{"id": "2241580", "revid": "281779", "url": "https://it.wikipedia.org/wiki?curid=2241580", "title": "Strada Statale 148 Pontina", "text": ""}
{"id": "2241582", "revid": "90522", "url": "https://it.wikipedia.org/wiki?curid=2241582", "title": "Strada Statale 153 della Valle del Tirino", "text": ""}
{"id": "2241583", "revid": "90522", "url": "https://it.wikipedia.org/wiki?curid=2241583", "title": "Strada Statale 154 della Valle del Sangro", "text": ""}
{"id": "2241584", "revid": "90522", "url": "https://it.wikipedia.org/wiki?curid=2241584", "title": "Strada Statale 155 di Fiuggi", "text": ""}
{"id": "2241586", "revid": "90522", "url": "https://it.wikipedia.org/wiki?curid=2241586", "title": "Strada Statale 156 dei Monti Lepini", "text": ""}
{"id": "2241588", "revid": "90522", "url": "https://it.wikipedia.org/wiki?curid=2241588", "title": "Strada Statale 158 della Valle del Volturno", "text": ""}
{"id": "2241590", "revid": "90522", "url": "https://it.wikipedia.org/wiki?curid=2241590", "title": "Strada Statale 162 dir del Centro Direzionale", "text": ""}
{"id": "2241591", "revid": "80339", "url": "https://it.wikipedia.org/wiki?curid=2241591", "title": "Massiccio montuoso", "text": ""}
{"id": "2241592", "revid": "90522", "url": "https://it.wikipedia.org/wiki?curid=2241592", "title": "Strada Statale 163 Amalfitana", "text": ""}
{"id": "2241594", "revid": "90522", "url": "https://it.wikipedia.org/wiki?curid=2241594", "title": "Strada Statale 164 delle Croci di Acerno", "text": ""}
{"id": "2241595", "revid": "90522", "url": "https://it.wikipedia.org/wiki?curid=2241595", "title": "Strada Statale 166 degli Alburni", "text": ""}
{"id": "2241596", "revid": "28592", "url": "https://it.wikipedia.org/wiki?curid=2241596", "title": "Lavoratore subordinato", "text": ""}
{"id": "2241597", "revid": "90522", "url": "https://it.wikipedia.org/wiki?curid=2241597", "title": "Strada Statale 169 di Genzano", "text": ""}
{"id": "2241598", "revid": "729019", "url": "https://it.wikipedia.org/wiki?curid=2241598", "title": "Fota Island", "text": "Fota (inglese \"Fota Island\" o \"Foaty\"; gaelico \"Oile\u00e1n Fh\u00f3ta\") \u00e8 una piccola isola situata nel Cork Harbour (porto naturale ed estuario del fiume Lee, nella Contea di Cork) a nord delle coste dell'isola di Cobh. Essa \u00e8 famosa per i suoi affascinanti giardini ornamentali.\nOspita anche il Fota Wildlife Park."}
{"id": "2241599", "revid": "90522", "url": "https://it.wikipedia.org/wiki?curid=2241599", "title": "Strada Statale 170 di Castel del Monte", "text": ""}
{"id": "2241601", "revid": "90522", "url": "https://it.wikipedia.org/wiki?curid=2241601", "title": "Strada Statale 172 dei Trulli", "text": ""}
{"id": "2241604", "revid": "90522", "url": "https://it.wikipedia.org/wiki?curid=2241604", "title": "Strada Statale 175 della Valle del Bradano", "text": ""}
{"id": "2241606", "revid": "90522", "url": "https://it.wikipedia.org/wiki?curid=2241606", "title": "Strada Statale 177 Silana di Rossano", "text": ""}
{"id": "2241607", "revid": "90522", "url": "https://it.wikipedia.org/wiki?curid=2241607", "title": "Strada Statale 179 del Lago Ampollino", "text": ""}
{"id": "2241608", "revid": "90522", "url": "https://it.wikipedia.org/wiki?curid=2241608", "title": "Strada Statale 181 di Maida e Squillace", "text": ""}
{"id": "2241609", "revid": "90522", "url": "https://it.wikipedia.org/wiki?curid=2241609", "title": "Strada Statale 182 delle Serre Calabre", "text": ""}
{"id": "2241610", "revid": "90522", "url": "https://it.wikipedia.org/wiki?curid=2241610", "title": "Strada Statale 185 di Sella Mandrazzi", "text": ""}
{"id": "2241611", "revid": "90522", "url": "https://it.wikipedia.org/wiki?curid=2241611", "title": "Strada Statale 186 di Monreale", "text": ""}
{"id": "2241612", "revid": "119991", "url": "https://it.wikipedia.org/wiki?curid=2241612", "title": "Fronte occluso", "text": ""}
{"id": "2241615", "revid": "90522", "url": "https://it.wikipedia.org/wiki?curid=2241615", "title": "Strada Statale 188 Centro Occidentale Sicula", "text": ""}
{"id": "2241616", "revid": "90522", "url": "https://it.wikipedia.org/wiki?curid=2241616", "title": "Strada Statale 189 della Valle del Platani", "text": ""}
{"id": "2241617", "revid": "90522", "url": "https://it.wikipedia.org/wiki?curid=2241617", "title": "Strada Statale 190 delle Solfare", "text": ""}
{"id": "2241618", "revid": "90522", "url": "https://it.wikipedia.org/wiki?curid=2241618", "title": "Strada Statale 191 di Pietraperzia", "text": ""}
{"id": "2241619", "revid": "90522", "url": "https://it.wikipedia.org/wiki?curid=2241619", "title": "Strada Statale 192 della Valle del Dittaino", "text": ""}
{"id": "2241620", "revid": "90522", "url": "https://it.wikipedia.org/wiki?curid=2241620", "title": "Strada Statale 193 di Augusta", "text": ""}
{"id": "2241622", "revid": "339392", "url": "https://it.wikipedia.org/wiki?curid=2241622", "title": "Attivista politica", "text": ""}
{"id": "2241623", "revid": "90522", "url": "https://it.wikipedia.org/wiki?curid=2241623", "title": "Strada Statale 194 Ragusana", "text": ""}
{"id": "2241625", "revid": "90522", "url": "https://it.wikipedia.org/wiki?curid=2241625", "title": "Strada Statale 195 Sulcitana", "text": ""}
{"id": "2241627", "revid": "439868", "url": "https://it.wikipedia.org/wiki?curid=2241627", "title": "Charro", "text": "In Messico, charro \u00e8 il termine che indica il tradizionale\" cowboy\" messicano e ha avuto origine nello Stato di Jalisco. Nel resto del paese il termine equivalente era \"vaquero\".\nIn Spagna il termine charro indica il nativo della provincia di Salamanca, specialmente dell'area di Alba de Tormes, Vitigudino, Ciudad Rodrigo e Ledesma. \u00c8 verosimile che la tradizione del charro messicano derivi da cavalieri spagnoli provenienti da Salamanca e stabilitisi nello Stato di Jalisco.\nAspetto.\nIl charro messicano tradizionale, icona del Messico, presente nell'immaginario collettivo cos\u00ec come in letteratura, nel cinema e nella pittura, \u00e8 famoso per il vistoso abbigliamento con cui appare nella \"charreada\", un tipo di rodeo.\nIl charro moderno pratica la \"charrer\u00eda\" che, da scuola ippica rurale, \u00e8 diventata sport dopo la riforma agraria degli inizi del XX secolo. \u00c8 considerata uno sport nazionale in Messico ed \u00e8 regolamentata dalla Federazione Messicana della Charrer\u00eda.\nL'abito da charro \u00e8 il costume folklorico ufficiale dello Stato di Jalisco ed \u00e8 indossato, in diverse colorate versioni, dai mariachi, nei balli folklorici e nelle \"charreada\".\nRappresentazioni cinematografiche.\nNel cinema, il charro \u00e8 stato un tema ricorrente quanto il \"cowboy\". Alcuni famosi charro cinematografici sono stati Pedro Infante, Luis Aguilar, Tito Gu\u00edzar, ma nessuno ha eguagliato la fama di Jorge Negrete, il \"Charro cantor\", che \u00e8 stato considerato il miglior rappresentante del charro messicano.\nElvis Presley ha interpretato, nel 1969, un film intitolato \"Charro!\", in cui impersonava un fuorilegge ravveduto."}
{"id": "2241628", "revid": "2038447", "url": "https://it.wikipedia.org/wiki?curid=2241628", "title": "Formula Ford", "text": "Formula Ford \u00e8 un campionato monomarca per vetture a ruote scoperte, attualmente dotate di motori di serie Ford Duratec 1600 GT.\nNata in Inghilterra alla fine degli anni sessanta, La Formula Ford si \u00e8 diffusa in molti paesi del mondo gi\u00e0 dal 1972: sono nati campionati nazionali di Formula Ford in Europa (Austria, Belgio, Danimarca, Italia, Paesi Bassi, Portogallo, Svezia), in America (Brasile, Canada, U.S.A.), in Australia e in Nuova Zelanda.\nIn Italia attualmente esiste la \"Formula Ford Challenge\" (dal 2008 il nome \u00e8 divenuto \"Trofeo Formula Libera\"), un campionato organizzato e gestito dalla Scuola Piloti di Henry Morrogh.\nStoria.\nLa Formula Ford nacque, e tutt'oggi esiste, con lo scopo di formare giovani piloti di talento da lanciare successivamente nel mondo dell'automobilismo professionistico.\nL'invenzione della Formula Ford \u00e8 attribuita a John Webb e Geoff Clarke: il primo era direttore responsabile del Circuito di Brands Hatch in Inghilterra, il secondo era il capo della scuola per piloti \"Motor Racing Stables\", attiva nello stesso circuito. Clarke adoperava nella sua scuola le vetture di Formula 3, la cui costruzione e manutenzione era per\u00f2 troppo onerosa: in particolare i motori non reggevano a lungo e le gomme da gara erano molto costose. Ebbe pertanto l'idea di sostituire il motore con un OHV 1600\u00a0cm\u00b3 Ford Kent, quello standard della Ford Cortina, di adoperare pneumatici stradali e di montare un telaio in acciaio appositamente realizzato dalla Lotus. Ne deriv\u00f2 una vettura veloce, affidabile e molto poco costosa.\nLa prima gara di Formula Ford venne disputata presso il Circuito di Brands Hatch il 12 luglio 1967: la vittoria and\u00f2 a Ray Allen, alla guida di una Lotus 51; le vetture alla partenza erano tredici. Nei mesi immediatamente successivi l'interesse verso questo campionato crebbe improvvisamente, e negli anni settanta ci fu un vero e proprio boom, che prosegu\u00ec anche nel decennio successivo. Dal 1972 furono creati campionati nazionali di Formula Ford in Europa (Austria, Belgio, Danimarca, Italia, Paesi Bassi, Portogallo, Svezia), in America (Brasile, Canada, U.S.A.), in Australia e in Nuova Zelanda.\nSi calcola che tra gli anni settanta e gli anni ottanta siano state oltre 150 le marche produttrici di autovetture per Formula Ford, per un totale di oltre 8\u00a0000 veicoli e 30\u00a0000 piloti in tutto il mondo.\nOgni anno si svolge il Formula Ford Festival, un appuntamento di gare cui partecipano piloti dei pi\u00f9 disparati paesi del mondo, \u00e8 una specie di campionato del mondo di Formula Ford.\nVetture.\nDopo l'iniziale OHV 1600\u00a0cm\u00b3 Ford Kent della Ford Cortina, nel 1994 la Ford sostitu\u00ec il vecchio motore 1600 Ford Kent\u00a0cm\u00b3 con un 1800\u00a0cm\u00b3, 16-valvole Zetec. Nel 2006 fu adottato ancora un nuovo motore: 1600\u00a0cm\u00b3, 16-valvole DOHC Duratec.\nLe pi\u00f9 popolari marche costruttrici di telai sono attualmente: Van Diemen, Mygale e Spectrum. Nel corso degli anni alcune delle marche storiche del mondo automobilistico hanno preso parte alla Formula Ford; tra di esse: Titan, Lotus, Merlyn, Hawke, Citation, Swift, Euroswift, Elden, Reynard, Crossl\u00e9, Lola, Zink Bowin, Royale, Cooper, Toleman.\nCampionati Internazionali.\nI campionati per le Formula Ford si svolgono in molti paesi del mondo. Ciascuno segue essenzialmente le stesse regole e regolamenti, con piccole variazioni per le condizioni locali.\nCampionato britannico di Formula Ford.\nLa serie britannica \u00e8 il campionato mondiale di Formula Ford pi\u00f9 conosciuto. Creato nel 1976, il campionato ha seguito tutte e quattro le generazioni di regolamenti e specifiche. Nel 2013, la serie ha adottato la specifica Formula Ford EcoBoost 200, che include un aumento della potenza del motore EcoBoost, insieme all'aggiunta di un pacchetto aerodinamico completamente regolabile che include ali anteriori e posteriori mai utilizzate in precedenza nel campionato britannico. Un altro cambiamento per la stagione 2013 fu che le auto della classe Duratec non erano ammissibili per il campionato, lasciando solo la classe EcoBoost. La serie \u00e8 tornata anche a supportare il BTCC. Nel 2016 \u00e8 stato rinominato F4 British Championship. \nFormula Ford EuroCup.\nLa Formula Ford EuroCup, conosciuta originariamente come \"European Formula Ford Championship\", \u00e8 il campionato europeo internazionale per i concorrenti di Formula Ford, creato nel 2011. Ha lo scopo di offrire ai piloti esperienza sui circuiti di gara europei ed \u00e8 stato diviso in due campionati, ovvero i campionati del Benelux e il campionato scandinavo. Mentre i singoli eventi nominano un vincitore, non esiste un punteggio complessivo per dichiarare un campione della serie.\nAustralian Formula Ford Series.\nSi tiene ogni anno dal 1970, originariamente come serie nazionale e dal 1993 al 2013 come campionato australiano di Formula Ford. Il motore di \u00e8 stato cambiato dal motore Kent di prima generazione al motore Ford Duratec di terza generazione di origine Mazda nel 2006. Nel 2014 il campionato \u00e8 stato declassato a una serie nazionale con auto con motore Duratec e auto con motore Kent entrambe idonee a competere nello stesso campionato. Attualmente, il vincitore vince un biglietto per un gruppo di scouting per la IndyCar alla fine della stagione.\nPiloti.\nI piloti che hanno gareggiato in Formula Ford e che successivamente sono approdati in Formula 1 sono numerosissimi. Tra coloro che poi si sono laureati campioni in Formula 1 vi sono: Emerson Fittipaldi, Jody Scheckter, James Hunt, Mika H\u00e4kkinen, Damon Hill, Nigel Mansell, Ayrton Senna e Michael Schumacher."}
{"id": "2241629", "revid": "90522", "url": "https://it.wikipedia.org/wiki?curid=2241629", "title": "Strada Statale 196 di Villacidro", "text": ""}
{"id": "2241631", "revid": "90522", "url": "https://it.wikipedia.org/wiki?curid=2241631", "title": "Strada Statale 197 di San Gavino e del Flumini", "text": ""}
{"id": "2241633", "revid": "90522", "url": "https://it.wikipedia.org/wiki?curid=2241633", "title": "Strada Statale 198 di Seui e Lanusei", "text": ""}
{"id": "2241636", "revid": "90522", "url": "https://it.wikipedia.org/wiki?curid=2241636", "title": "Strada Statale 199 di Monti", "text": ""}
{"id": "2241638", "revid": "28592", "url": "https://it.wikipedia.org/wiki?curid=2241638", "title": "Provincia del Sudafrica", "text": ""}
{"id": "2241640", "revid": "90522", "url": "https://it.wikipedia.org/wiki?curid=2241640", "title": "Strada Statale 200 dell'Anglona", "text": ""}
{"id": "2241642", "revid": "90522", "url": "https://it.wikipedia.org/wiki?curid=2241642", "title": "Strada Statale 202 Triestina", "text": ""}
{"id": "2241644", "revid": "90522", "url": "https://it.wikipedia.org/wiki?curid=2241644", "title": "Strada Statale 203 Agordina", "text": ""}
{"id": "2241645", "revid": "90522", "url": "https://it.wikipedia.org/wiki?curid=2241645", "title": "Strada Statale 204 Ortana", "text": ""}
{"id": "2241647", "revid": "90522", "url": "https://it.wikipedia.org/wiki?curid=2241647", "title": "Strada Statale 207 Nettunense", "text": ""}
{"id": "2241649", "revid": "90522", "url": "https://it.wikipedia.org/wiki?curid=2241649", "title": "Strada Statale 209 Valnerina", "text": ""}
{"id": "2241650", "revid": "90522", "url": "https://it.wikipedia.org/wiki?curid=2241650", "title": "Strada Statale 211 della Lomellina", "text": ""}
{"id": "2241651", "revid": "90522", "url": "https://it.wikipedia.org/wiki?curid=2241651", "title": "Strada Statale 212 della Val Fortore", "text": ""}
{"id": "2241654", "revid": "90522", "url": "https://it.wikipedia.org/wiki?curid=2241654", "title": "Strada Statale 213 Via Flacca", "text": ""}
{"id": "2241659", "revid": "90522", "url": "https://it.wikipedia.org/wiki?curid=2241659", "title": "Strada Statale 216 Maremmana III", "text": ""}
{"id": "2241661", "revid": "90522", "url": "https://it.wikipedia.org/wiki?curid=2241661", "title": "Strada Statale 217 Via dei Laghi", "text": ""}
{"id": "2241663", "revid": "486946", "url": "https://it.wikipedia.org/wiki?curid=2241663", "title": "Strada Statale 219 di Gubbio e Piandassino", "text": ""}
{"id": "2241664", "revid": "90522", "url": "https://it.wikipedia.org/wiki?curid=2241664", "title": "Strada Statale 220 Pievaiola", "text": ""}
{"id": "2241665", "revid": "90522", "url": "https://it.wikipedia.org/wiki?curid=2241665", "title": "Strada Statale 223 di Paganico", "text": ""}
{"id": "2241667", "revid": "125944306", "url": "https://it.wikipedia.org/wiki?curid=2241667", "title": "Danny Nucci", "text": "Biografia.\nVita privata.\nNasce a Klagenfurt, in Austria, il 15 settembre del 1968 da padre italiano e da madre francese di origine marocchina. Ha due sorelle, Natalie ed Elle. Nucci crebbe in Italia fino all'et\u00e0 di sette anni, quando si trasfer\u00ec con la propria famiglia negli Stati Uniti d'America. Dopo aver inizialmente vissuto a New York, nella fattispecie nel \"borough\" del Queens, si stabil\u00ec al seguito dei suoi nella San Fernando Valley, in California, dove frequent\u00f2 le scuole, diplomandosi presso la \"Grant High School\". \u00c8 stato sposato dal 1995 al 1998 con Terre Bridgham da cui ha avuto una figlia, Savannah (1996) e dal 2003 \u00e8 sposato con l'attrice Paula Marshall con cui ha avuto un'altra figlia, Maya (2005). Marshall e Nucci hanno interpretato inoltre due amanti nel film \"Questo pazzo sentimento\" del 1997.\nCarriera.\nNucci \u00e8 conosciuto per aver interpretato personaggi che furono uccisi senza tante cerimonie in una breve successione durante quattro differenti film d'azione degli anni '90: \"L'eliminatore\" (Eraser) (1996), \"The Rock\", Alive - Sopravvissuti (1993), e \"Titanic (1997)\". Nucci \u00e8 anche noto per il suo ruolo di Gabriel Ortega nella soap opera \"Falcon Crest\" trasmessa dalla CBS da 1988 al 1989; e Vincent Sforza, accanto a Marguerite Moreau, in '; come Danny Rivetti nel thriller sottomarino del 1995 \"Allarme rosso\" con Denzel Washington e Gene Hackman; e come Spider Bomboni nel 1990 nella commedia anni '50 \"I ragazzi degli anni '50\". Interpret\u00f2 inoltre Benny Rodriguez nel film ' e un ufficiale del Dipartimento di Polizia Portuale di New York nel film del 2006 \"World Trade Center\".\nRilevanti apparizioni televisive comprendono \"Blossom - Le avventure di una teenager\", \"Genitori in blue jeans\", \"Ai confini della realt\u00e0\", \"Snoops\", \"Just Shoot Me\", \"Joey\", \"Dr. House - Medical Division\", \"Senza traccia\", \"Criminal Minds\" and \"The Mentalist\". Insieme ad Ernie Hudson, Nucci ha recitato nella serie di breve durata .\nNel 2009 riveste il ruolo di Dante nel film di fantascienza \"Nephilim\" di Danny Wilson."}
{"id": "2241668", "revid": "90522", "url": "https://it.wikipedia.org/wiki?curid=2241668", "title": "Strada Statale 228 del Lago di Viverone", "text": ""}
{"id": "2241669", "revid": "90522", "url": "https://it.wikipedia.org/wiki?curid=2241669", "title": "Strada Statale 229 del Lago d'Orta", "text": ""}
{"id": "2241671", "revid": "90522", "url": "https://it.wikipedia.org/wiki?curid=2241671", "title": "Strada Statale 230 di Massazza", "text": ""}
{"id": "2241672", "revid": "90522", "url": "https://it.wikipedia.org/wiki?curid=2241672", "title": "Strada Statale 231 di Santa Vittoria", "text": ""}
{"id": "2241673", "revid": "90522", "url": "https://it.wikipedia.org/wiki?curid=2241673", "title": "Strada Statale 233 Varesina", "text": ""}
{"id": "2241674", "revid": "90522", "url": "https://it.wikipedia.org/wiki?curid=2241674", "title": "Strada Statale 234 Codognese", "text": ""}
{"id": "2241675", "revid": "90522", "url": "https://it.wikipedia.org/wiki?curid=2241675", "title": "Strada Statale 235 di Orzinuovi", "text": ""}
{"id": "2241677", "revid": "90522", "url": "https://it.wikipedia.org/wiki?curid=2241677", "title": "Strada Statale 236 Goitese", "text": ""}
{"id": "2241678", "revid": "90522", "url": "https://it.wikipedia.org/wiki?curid=2241678", "title": "Strada Statale 237 del Caffaro", "text": ""}
{"id": "2241679", "revid": "90522", "url": "https://it.wikipedia.org/wiki?curid=2241679", "title": "Strada Statale 240 di Loppio e di Val di Ledro", "text": ""}
{"id": "2241680", "revid": "1522738", "url": "https://it.wikipedia.org/wiki?curid=2241680", "title": "Repubblica spagnola", "text": ""}
{"id": "2241681", "revid": "90522", "url": "https://it.wikipedia.org/wiki?curid=2241681", "title": "Strada Statale 239 di Campiglio", "text": ""}
{"id": "2241682", "revid": "90522", "url": "https://it.wikipedia.org/wiki?curid=2241682", "title": "Strada Statale 243 del Passo Gardena", "text": ""}
{"id": "2241684", "revid": "90522", "url": "https://it.wikipedia.org/wiki?curid=2241684", "title": "Strada Statale 245 Castellana", "text": ""}
{"id": "2241686", "revid": "90522", "url": "https://it.wikipedia.org/wiki?curid=2241686", "title": "Strada Statale 249 Gardesana Orientale", "text": ""}
{"id": "2241687", "revid": "90522", "url": "https://it.wikipedia.org/wiki?curid=2241687", "title": "Strada Statale 251 della Val di Zoldo e Val Cellina", "text": ""}
{"id": "2241689", "revid": "90522", "url": "https://it.wikipedia.org/wiki?curid=2241689", "title": "Strada Statale 252 di Palmanova", "text": ""}
{"id": "2241691", "revid": "339392", "url": "https://it.wikipedia.org/wiki?curid=2241691", "title": "Occupazione italiana dell'Etiopia", "text": ""}
{"id": "2241692", "revid": "90522", "url": "https://it.wikipedia.org/wiki?curid=2241692", "title": "Strada Statale 253 San Vitale", "text": ""}
{"id": "2241694", "revid": "90522", "url": "https://it.wikipedia.org/wiki?curid=2241694", "title": "Strada Statale 254 di Cervia", "text": ""}
{"id": "2241696", "revid": "339392", "url": "https://it.wikipedia.org/wiki?curid=2241696", "title": "Strada Statale 255 di San Matteo della Decima", "text": ""}
{"id": "2241699", "revid": "90522", "url": "https://it.wikipedia.org/wiki?curid=2241699", "title": "Strada Statale 257 Apecchiese", "text": ""}
{"id": "2241700", "revid": "196390", "url": "https://it.wikipedia.org/wiki?curid=2241700", "title": "Strada Statale 258 Marecchia", "text": ""}
{"id": "2241701", "revid": "90522", "url": "https://it.wikipedia.org/wiki?curid=2241701", "title": "Strada Statale 263 di Val di Foro e di Bocca di Valle", "text": ""}
{"id": "2241703", "revid": "90522", "url": "https://it.wikipedia.org/wiki?curid=2241703", "title": "Strada Statale 266 Nocerina", "text": ""}
{"id": "2241704", "revid": "90522", "url": "https://it.wikipedia.org/wiki?curid=2241704", "title": "Strada Statale 268 del Vesuvio", "text": ""}
{"id": "2241707", "revid": "90522", "url": "https://it.wikipedia.org/wiki?curid=2241707", "title": "Strada Statale 272 di San Giovanni Rotondo", "text": ""}
{"id": "2241708", "revid": "339392", "url": "https://it.wikipedia.org/wiki?curid=2241708", "title": "Conquista dell'Etiopia", "text": ""}
{"id": "2241709", "revid": "90522", "url": "https://it.wikipedia.org/wiki?curid=2241709", "title": "Strada Statale 274 Salentina Meridionale", "text": ""}
{"id": "2241711", "revid": "90522", "url": "https://it.wikipedia.org/wiki?curid=2241711", "title": "Strada Statale 275 di Santa Maria di Leuca", "text": ""}
{"id": "2241712", "revid": "484362", "url": "https://it.wikipedia.org/wiki?curid=2241712", "title": "Colonia italiana", "text": ""}
{"id": "2241713", "revid": "90522", "url": "https://it.wikipedia.org/wiki?curid=2241713", "title": "Strada Statale 280 dei Due Mari", "text": ""}
{"id": "2241716", "revid": "90522", "url": "https://it.wikipedia.org/wiki?curid=2241716", "title": "Strada Statale 283 delle Terme Luigiane", "text": ""}
{"id": "2241718", "revid": "90522", "url": "https://it.wikipedia.org/wiki?curid=2241718", "title": "Strada Statale 284 Occidentale Etnea", "text": ""}
{"id": "2241719", "revid": "90522", "url": "https://it.wikipedia.org/wiki?curid=2241719", "title": "Strada Statale 285 di Caccamo", "text": ""}
{"id": "2241721", "revid": "90522", "url": "https://it.wikipedia.org/wiki?curid=2241721", "title": "Strada Statale 286 di Castelbuono", "text": ""}
{"id": "2241723", "revid": "90522", "url": "https://it.wikipedia.org/wiki?curid=2241723", "title": "Strada Statale 287 di Noto", "text": ""}
{"id": "2241724", "revid": "90522", "url": "https://it.wikipedia.org/wiki?curid=2241724", "title": "Strada Statale 288 di Aidone", "text": ""}
{"id": "2241728", "revid": "90522", "url": "https://it.wikipedia.org/wiki?curid=2241728", "title": "Strada Statale 289 di Cesar\u00f2", "text": ""}
{"id": "2241730", "revid": "90522", "url": "https://it.wikipedia.org/wiki?curid=2241730", "title": "Strada Statale 290 di Alimena", "text": ""}
{"id": "2241731", "revid": "599013", "url": "https://it.wikipedia.org/wiki?curid=2241731", "title": "Alejandro Escalona", "text": "Caratteristiche tecniche.\nEra un terzino sinistro che il suo allenatore Hugo de Le\u00f3n descriveva come \"fisicamente forte e bravo in marcatura\".\nCarriera.\nClub.\nIn Europa.\nCresciuto nel Colo Colo, dopo aver disputato un buon Campionato sudamericano Under-20 1999 nel gennaio 2000 viene portato in Italia, con passaporto comunitario, al Torino, che per assicurarselo batte la dichiarata concorrenza del Perugia e del Neuch\u00e2tel Xamax.\nIn granata per\u00f2 vivr\u00e0 un'esperienza fallimentare, nell'ambito di una stagione negativa per la squadra che si concluder\u00e0 con la retrocessione in Serie B, scendendo in campo in appena 3 occasioni (nelle quali peraltro rimedia 2 cartellini gialli).\nA fine stagione, dopo aver trattato il suo cartellino col Napoli i granata lo cedettero al Benfica per la stessa cifra pagata sei mesi prima, ossia 1,2 milioni di dollari, ma anche qui conoscer\u00e0 poca fortuna, anche a causa di sospetti sulla regolarit\u00e0 del suo passaporto comunitario, sospetti alimentati anche dai precedenti falsi accertati da parte di uno dei suoi agenti, Pablo Tallarico.\nSi conclude cos\u00ec una parentesi europea molto poco soddisfacente.\nRitorno in Sudamerica.\nA sorpresa trova ingaggio presso il River Plate, che sborsa 400.000 dollari per il suo cartellino, ma presto si vede comunicare dall'allenatore Manuel Pellegrini, peraltro suo connazionale, che non rientra nel suo progetto tecnico; dopo una stagione ai margini (una sola apparizione in campo) torna quindi in Cile, all'Everton, dove resta per due stagioni.\nNel 2005 va in Brasile, al Gr\u00eamio, che lo contrattualizza dopo che la dirigenza lo ha visionato in alcuni video.\nPochissime occasioni in campo anche qui, quindi il passaggio in Serie B al N\u00e1utico dove non scende mai in campo.\nNei due anni successivi va e torna due volte dal suo vecchio Everton al San Luis de Quillota, nella seconda serie cilena, prima di trasferirsi al Curic\u00f3 Unido; dopo quest'ultima esperienza resta disoccupato, allenandosi con altri calciatori cileni senza contratto in attesa di una chiamata, che non arriver\u00e0.\nNazionale.\nPartecipa con buon profitto al Campionato sudamericano Under-20 1999 tenutosi in Argentina, dove il Cile arriva alla fase finale, pur non classificandosi fra le prime quattro nel girone conclusivo."}
{"id": "2241732", "revid": "90522", "url": "https://it.wikipedia.org/wiki?curid=2241732", "title": "Strada Statale 291 della Nurra", "text": ""}
{"id": "2241734", "revid": "90522", "url": "https://it.wikipedia.org/wiki?curid=2241734", "title": "Strada Statale 292 Nord Occidentale Sarda", "text": ""}
{"id": "2241737", "revid": "90522", "url": "https://it.wikipedia.org/wiki?curid=2241737", "title": "Strada Statale 293 di Giba", "text": ""}
{"id": "2241739", "revid": "486946", "url": "https://it.wikipedia.org/wiki?curid=2241739", "title": "Strada Statale 294 della Valle di Scalve", "text": ""}
{"id": "2241741", "revid": "90522", "url": "https://it.wikipedia.org/wiki?curid=2241741", "title": "Strada Statale 295 di Aritzo", "text": ""}
{"id": "2241742", "revid": "90522", "url": "https://it.wikipedia.org/wiki?curid=2241742", "title": "Strada Statale 299 di Alagna", "text": ""}
{"id": "2241744", "revid": "90522", "url": "https://it.wikipedia.org/wiki?curid=2241744", "title": "Strada Statale 300 del Passo di Gavia", "text": ""}
{"id": "2241745", "revid": "90522", "url": "https://it.wikipedia.org/wiki?curid=2241745", "title": "Strada Statale 301 del Foscagno", "text": ""}
{"id": "2241747", "revid": "161374", "url": "https://it.wikipedia.org/wiki?curid=2241747", "title": "Strada Statale 302 Brisighellese-Ravennate", "text": ""}
{"id": "2241749", "revid": "90522", "url": "https://it.wikipedia.org/wiki?curid=2241749", "title": "Strada Statale 303 del Formicoso", "text": ""}
{"id": "2241751", "revid": "125637448", "url": "https://it.wikipedia.org/wiki?curid=2241751", "title": "Storia della Libia", "text": "La storia della Libia \u00e8 la storia del territorio libico, dalla preistoria fino a oggi.\nPreistoria.\nL'odierna Libia era abitata sin dal periodo neolitico da popolazioni indigene, antenate dei berberi odierni, dedite all'allevamento dei bovini e alla coltivazione di cereali.\nPeriodo egizio.\nIl nome Libi \u00e8 gi\u00e0 attestato nell'antico Egitto (r3 b w, reso come \"Ri-b-ou\", \"La-b-u\" o \"Li-b-u\") per indicare una delle principali trib\u00f9 berbere stanziate ad occidente del delta del Nilo. Queste entrarono a pi\u00f9 riprese nell'orbita egiziana nel corso dell'Antico (2700 - 2200 a.C.) e del Medio Regno (2040 - 1780 a.C.), divenendo tributarie dei Faraoni.\nDurante il Nuovo Regno (1530 - 1080 a.C.), le trib\u00f9 libiche alternarono periodi di contrasto con i vicini egiziani e di sottomissione, durante i quali fornirono mercenari impiegati nell'esercito e personale per l'amministrazione. Verso la fine del XIII secolo a.C., infatti, il faraone Merenptah fece erigere una stele in cui vantava di aver vittoriosamente sconfitto e respinto una grande onda d'invasione da parte dei misteriosi Popoli del Mare e dei loro alleati libici: i Libu, i Mashuash e i Kehek. Durante i regni di Sethnakht (1186 - 1184 a.C.) e di Ramesse III (1184 - 1153 a.C.), le trib\u00f9 libiche vennero nuovamente sconfitte e numerosi membri deportati in Egitto come prigionieri di guerra, per servire come mercenari nell'esercito. Questi gruppi si integrarono progressivamente all'interno del sistema egiziano, fornendo un crescente numero di dignitari impiegati nell'amministrazione.\nDi origine libica era probabilmente il \"Primo Profeta di Amon\" Herihor che, nel collasso statale che segn\u00f2 - durante il regno di Ramesse XI - l'inizio del terzo periodo intermedio, costitu\u00ec attorno al 1088 a.C. un governo di fatto su Tebe e sull'Alto Egitto, istituendo una propria dinastia regale e sacerdotale. Uno dei figli di Herihor, Hedjekheperra-setepenra divenne nel 1069 a.C. Re dell'Alto e Basso Egitto con il nome di Smendes, fondando la XXI dinastia.\nNel 945 a.C. un altro uomo di origine libica, Hedjkheperra-setepenra, discendente dalla trib\u00f9 dei Mashuash, si proclam\u00f2 Faraone a Bubasti con il nome di Sheshonq I. Scacciati i discendenti di Herihor da Basso Egitto e da Tebe, Sheshonq fond\u00f2 la XXII (945 - 717 a.C.) e la XXIII dinastia (818 - 728 a.C.), dette \"dinastie libiche\", che si spartirono il potere in Egitto, all'incirca nello stesso periodo, con la XXIV dinastia di Shepsesra Tefnakht, \"Capo dei Libu e di Gran Signore dell'Ovest\".\nTutte queste dinastie vennero spazzate infine via dall'avvento della Dinastia Nubiana (780 - 656 a.C.), che a dispetto del nome era in realt\u00e0 formata da discendenti libici di Herihor.\nPeriodo greco-fenicio.\nTra l'XI e il VII secolo a.C. le coste del Mediterraneo occidentale vennero interessate dalla colonizzazione dei Fenici. I mercanti di Tiro, in particolare, fondarono tra la Grande e la Piccola Sirte le citt\u00e0 di Leptis, Oea e Sabratha.\nPoco pi\u00f9 tardi anche i Greci iniziarono a fondare colonie lungo le coste ad occidente dell'Egitto: Cirene (631 a.C.), Arsinoe, Berenice (446 a.C.), Apollonia e Barce andarono cos\u00ec a costituire la cosiddetta \"Pentapoli Cirenaica\".\nLe colonie greche e fenicie, tuttavia, esercitavano un limitato controllo sul territorio circostante, dove rimaneva invece inalterato il dominio delle trib\u00f9 berbere. Nel VI secolo a.C. tuttavia, le citt\u00e0 fenicie caddero progressivamente nell'orbita di Cartagine, anch'essa antica colonia fenicia, che prese ad esercitare un maggior controllo sulla fascia costiera occidentale.\nL'interno, desertico e praticamente privo di risorse, venne lasciato a s\u00e9 stesso dai cartaginesi, consentendo, nel V secolo a.C., lo sviluppo dell'impero dei Garamanti nella regione dell'odierno Fezzan.\nNel corso del IV secolo a.C. crebbe nella Cirenaica l'influenza greca. Nel 332-331 a.C., infatti, Alessandro Magno conquistava l'Egitto, sottomettendo anche la confederazione di citt\u00e0 greche sorte ad occidente dei suoi confini. Mentre ad occidente rimaneva saldo il controllo punico e gli interventi ellenici si limitavano a brevi incursioni, come quella del 310 a.C., quando Agatocle di Siracusa port\u00f2 la guerra ai Cartaginesi sul suolo africano, stringendo alleanza con Ailymas, \"re dei Libi\" (\u03c4\u03cc\u03bd \u03b2\u03b1\u03c3\u03b9\u03bb\u03ad\u03b1 \u03c4\u03ce\u03bd \u039b\u03b9\u03b2\u03cd\u03c9\u03bd, ma pi\u00f9 prosaicamente identificabile come sovrano dei Massili di Numidia), salvo poi sconfiggerlo ed ucciderlo in battaglia in seguito ad un improvviso rivolgimento di alleanze.\nNel corso del III secolo a.C., frantumatosi l'impero alessandrino, la Cirenaica entr\u00f2 nell'orbita dell'Egitto ellenistico dei Tolomei, che vi fondarono anche la nuova citt\u00e0 di Tolemaide.\nPeriodo romano.\nDopo la definitiva conquista (e distruzione) romana di Cartagine nel 146 a.C., la Libia nord-occidentale entra a far parte del dominio romano e, poco pi\u00f9 tardi, viene costituita come provincia col nome di Tripolitania con Leptis Magna capoluogo e importante porto commerciale della regione. Nel 96 a.C. Roma entra pacificamente in possesso anche della Cirenaica (lasciata loro in eredit\u00e0 dal re Apione, sovrano della cosiddetta \"Pentapoli cirenaica\", costituita dalle citt\u00e0 di Cirene, Teuchira-Arsinoe, Euesperide-Berenice (oggi Bengasi), Apollonia e Barce-Tolemaide) che verr\u00e0 trasformata in Provincia romana un paio di decenni pi\u00f9 tardi (74 a.C.). L'avanzata romana verso sud viene per\u00f2 fermata dai Garamanti.\nLa Cirenaica era entrata a far parte dei domini egiziani gi\u00e0 a partire da Tolomeo I Sotere, pur staccandosene di frequente per usurpazioni e rivolte. La Cirenaica si distacc\u00f2 dall'Egitto gi\u00e0 sotto Ofella nel 322 a.C. e fu ancora indipendente sotto Magas, 301-253 a.C. e quindi sotto Demetrio il Bello, figlio di Demetrio I Poliorcete fino al 248 a.C. Nel 155 a.C. si distacc\u00f2 nuovamente ad opera del futuro Tolomeo VIII, in contrasto con il proprio fratello Tolomeo VI e che, come misura di difesa preventiva, fece testamento in favore di Roma nel caso fosse morto senza eredi legittimi.\nNel 96 a.C. Tolomeo Apione, che aveva ricevuto il regno di Cirenaica nel 116 a.C. alla morte di Tolomeo VIII, del quale era forse figlio illegittimo, lo lasci\u00f2 in eredit\u00e0 allo Stato romano. Roma tuttavia non procedette subito all'annessione, sia per la posizione periferica e il territorio limitato, che non attiravano i commercianti italici o le societ\u00e0 di pubblicani, sia per l'impegno nella guerra sociale prima e nella guerra civile tra Mario e Silla poi. Le citt\u00e0 della Pentapoli cirenaica (Cirene, Teuchira-Arsinoe, Euesperide-Berenice, oggi Benghazi, Apollonia e Barce-Tolemaide) furono nel frattempo sede di lotte e contrasti, sia tra loro, sia all'interno per i conflitti tra oligarchi e democratici, mentre alcune localit\u00e0 della costa vennero sfruttate da pirati. Si ebbe un breve intervento di Lucullo (allora proconsole della provincia di Cilicia) nell'87-86 a.C., senza esiti.\nNel 74 a.C. venne istituita la nuova provincia, governata da un legato di rango pretorio (\"legatus pro praetore\"), affiancato da un questore (\"quaestor pro praetore\") e Roma ne inizi\u00f2 lo sfruttamento degli \"agri regi Apionis\", le propriet\u00e0 regie ricevute per testamento, gestite da societ\u00e0 di pubblicani.\nDurante la guerra civile tra Cesare e Pompeo la Cirenaica parteggi\u00f2 per Pompeo e dopo la battaglia di Farsalo fu gravata da parte di Cesare dall'esazione di un tributo in natura, relativo alla produzione del silfio. Fu quindi assegnata a Cassio e dopo la battaglia di Filippi a Marco Antonio. Quest'ultimo, nell'ambito della sua politica orientale, l'assegn\u00f2 nel 36 a.C. a Cleopatra Selene, la figlia avuta da Cleopatra e tale situazione si protrasse fino alla battaglia di Azio.\nIl territorio cirenaico era caratterizzato dal contrasto tra le citt\u00e0 costiere della Pentapoli, abitate da Greci, e i territori abitati da Libici. Le prime avevano conservato le proprie istituzioni e la propria autonomia, gi\u00e0 riconosciuta dalla costituzione tolemaica del 248 a.C., ed erano riunite in una associazione. In alcune di esse era presente una minoranza di popolazione ebraica, che era organizzata con proprie distinte istituzioni. I tributi erano raccolti autonomamente dalle citt\u00e0 e le societ\u00e0 di pubblicani si occupavano piuttosto dello sfruttamento degli \"agri regi\". I pochi cittadini romani presenti nella provincia erano organizzati in \"conventus civium Romanorum\".\nPoche furono le scorrerie delle trib\u00f9 nomadi del deserto contro le citt\u00e0 della provincia almeno nei primi due secoli. Sappiamo che al tempo dell'imperatore Domiziano (attorno all'85-86), il popolo tributario dei Nasamoni (che si trovava a sud della costa africana tra la Cirenaica e \"Leptis Magna\") si ribell\u00f2, portando distruzione e sconfiggendo lo stesso \"legatus legionis\" della III \"Augusta\", un certo Cneo Suellio Flacco, che era andato loro incontro. Avendo per\u00f2 questi ultimi trovato tra il bottino stesso della legione, oltre ai viveri anche del vino, si ubriacarono compromettendo il successo iniziale, poich\u00e9 Flacco li assal\u00ec e li annient\u00f2 tutti, tanto che Domiziano, esaltato da ci\u00f2, pot\u00e9 dire davanti al Senato: \"Ho impedito ai Nasamoni di esistere\". Ben pi\u00f9 grave fu invece la rivolta giudaica che colp\u00ec in particolare Cirene al tempo di Traiano (nel 115-116).\nCon la riorganizzazione amministrativa e provinciale di Ottaviano Augusto e con gli ulteriori aggiustamenti ai confini territoriali apportati in seguito dall'imperatore Tiberio, la Tripolitania entr\u00f2 a far parte della provincia senatoria, retta da un proconsole, con il nome di Africa Proconsolare (Africa Proconsularis), che comprende appunto i territori occidentali della Libia, quelli occupati oggi dalla Tunisia (ad esclusione della sua parte desertica) e la costa orientale dell'Algeria. La Cirenaica rimarr\u00e0 una regione a s\u00e9 stante, e verr\u00e0 aggregata all'isola di Creta come provincia di Creta e Cirene. In seguito Leptis Magna divenne una delle tre maggiori citt\u00e0 di tutto il Nordafrica, centro nevralgico e fiorente per i commerci di beni provenienti anche dall'Africa subsahariana. A Leptis nacque Settimio Severo, uno degli ultimi grandi imperatori di Roma, che contribu\u00ec molto allo sviluppo e all'abbellimento della citt\u00e0 e dell'intera provincia. Altra citt\u00e0 degna di nota, anch'essa come Leptis fondata dai Fenici, \u00e8 Sabratha che proprio nel periodo dei Severi godette di un momento di grande prosperit\u00e0.\nI siti archeologici delle citt\u00e0 romane di Leptis Magna e di Sabratha e quelli ellenici e romani della citt\u00e0 di Cirene, sono stati annoverati tra i beni protetti dall'UNESCO qualificandoli come patrimonio dell'umanit\u00e0.\nCon la progressiva spartizione dell'Impero, a partire dal regno di Diocleziano (284-305), la Libia divenne territorio di spartizione tra la \"Pars Orientalis\" e \"Pars Occidentalis\": la Tripolitania venne cos\u00ec inquadrata nell'occidentale Diocesi d'Africa, mentre la Cirenaica, suddivisa in \"Libya superior\" e \"Libya inferior\", ricadevano nell'orbita dell'orientale Diocesi d'Egitto.\nIn quell'epoca la grande citt\u00e0 di Leptis Magna risultava gi\u00e0 in declino a causa dell'insabbiamento del porto, mentre nel 365 un violento terremoto devast\u00f2 la Cirenaica, radendo al suolo Cirene e le altre citt\u00e0 della Pentapoli e aprendo la strada all'invasione delle popolazioni sirtiche. Alla spartizione dell'Impero alla morte di Teodosio I nel 395 la regione risultava cos\u00ec in forte declino. Cirene, riferisce Ammiano Marcellino, in seguito al gi\u00e0 citato terremoto, venne abbandonata.\nTra il 269 ed il 270 i generali di Claudio il Gotico combatterono contro la popolazione dei Marmaridi ai confini della provincia d'Africa e Cirenaica, battendoli, per poi recarsi nei territori che un tempo appartennero a Cartagine e liberarli dai ribelli. Dal 390 le due Libie subirono continue incursioni da parte delle genti berbere della regione. Nel periodo 395-410 gli Austuriani invasero la Cirenaica ripetutamente ed ancora nel 449.\nVandali.\nNella seconda met\u00e0 del V secolo, la Tripolitania venne conquistata dai Vandali di Genserico, che, provenienti dalla penisola iberica, avevano sottratto l'Africa all'Impero romano d'Occidente, resistendo ai successivi tentativi di riconquista e arrivando nel 455 al saccheggio di Roma.\nI Vandali assunsero il controllo del paese come \"\u00e9lite\" guerriera, di fede ariana, perseguendo una politica di rigida separazione dalla locale popolazione romano-africana e perseguitando la fede cattolica.\nLa conquista vandala dell'Africa nel 430 fu colpa del litigio tra il generale Ezio e il \"Comes Africae\" Bonifacio (o secondo alcuni tra Felice e Bonifacio): Ezio infatti, invidioso di Bonifacio, con un abile mossa fece credere a Galla Placidia (reggente dell'impero in nome del figliolo Valentiniano III) che Bonifacio avesse intenzione di staccare l'Africa dall'Impero; questi sospetti sembrarono essere confermati dal fatto che Bonifacio avesse disobbedito all'ordine di Galla di tornare in Italia; Galla allora dichiar\u00f2 Bonifacio nemico pubblico dell'impero e invi\u00f2 degli eserciti contro di lui.\nDisperato, Bonifacio si rivolse ai Vandali, chiedendo loro aiuto contro le truppe imperiali. I Vandali, comandati dal loro re Genserico, attraversarono lo stretto di Gibilterra nel 429, sottomettendo la Mauretania; a loro si unirono i Berberi e i Donatisti (una setta eretica), ostili al governo romano. Nel frattempo Galla Placidia e Bonifacio si riconciliarono grazie alla scoperta che Bonifacio si era rifiutato di recarsi in Italia non perch\u00e9 avesse veramente intenzione di staccare l'Africa dall'Impero ma perch\u00e9 aveva ricevuto una lettera da Ezio che lo avvertiva di non recarsi in Italia in quanto Galla lo avrebbe ucciso. Riconciliatosi con Galla, Bonifacio chiese ai Vandali di ritornare in Spagna ma la popolazione barbarica non aveva alcuna intenzione di abbandonare i ricchi territori d'Africa, il granaio dell'Impero, e si espansero ulteriormente. La banda di veterani che avevano marciato sotto le insegne di Bonifacio, e le nuove leve, vennero respinte con perdite considerevoli, i barbari vittoriosi saccheggiarono l'aperta campagna, e Cartagine, Cirta e Ippona, furono le uniche citt\u00e0 che sembravano scampare all'inondazione generale. Placidia implor\u00f2 l'aiuto del suo alleato orientale e la flotta italiana e l'esercito vennero rafforzati da Aspar, che salp\u00f2 da Costantinopoli con un potente armamento. Non appena la forza dei due imperi fu unita sotto il comando di Bonifacio, egli marci\u00f2 contro i Vandali; e la perdita di una seconda battaglia irrimediabilmente decise il destino dell'Africa. La citt\u00e0 di Ippona venne evacuata e Bonifacio ritorn\u00f2 sconsolato in Italia, dove mor\u00ec poco dopo ucciso in battaglia dal rivale Ezio.\nOtto anni trascorsero tra l'evacuazione di Ippona alla riduzione di Cartagine. Nel mezzo di questo intervallo l'ambizioso Genserico negozi\u00f2 un trattato di pace, in cui dava in ostaggio suo figlio Unnerico, e acconsent\u00ec a lasciare all'Imperatore d'Occidente il possesso delle tre Mauritanie. Questa moderazione sembra essere dovuta all'instabilit\u00e0 del suo regno: il trono era minacciato dalle rivendicazioni dei suoi nipoti, i figli di Gonderico, che ambivano al potere, mentre ci furono numerose sedizioni dei Mori e dei Germani, dei Donatisti e dei cattolici. Il 9 ottobre 439 Cartagine venne conquistata dai Vandali, cinquecentottantacinque anni dopo la distruzione della citt\u00e0 e dello Stato per opera dello Scipione minore.\nI Vandali divennero una potenza navale; costruirono una flotta e conquistarono Sicilia, Sardegna, Corsica, Isole Baleari, e arrivarono addirittura a saccheggiare Roma (455). Furono inutili i tentativi dei due imperi di riprendere il possesso dell'Africa: le spedizioni del 461 e del 468 furono un insuccesso. A seguito della deposizione nel 476 dell'ultimo imperatore d'Occidente, Romolo Augusto, i Vandali si rivolsero alla Libia orientale, conquistando e distruggendo Tolemaide. Il loro dominio sopravvisse indisturbato per un altro mezzo secolo, durante il quale si alternarono periodi di repressione pi\u00f9 o meno feroce da parte dei conquistatori, fedeli all'eresia ariana, sulla popolazione non convertita.\nVerso la fine del V secolo lo Stato vandalo cadde in declino, abbandonando la maggior parte dell'interno ai Mauri e ad altre trib\u00f9 del deserto.\nNel 533, l'imperatore bizantino Giustiniano, deciso ad attuare la sua vasta politica di riconquista dell'Occidente, mosse guerra in Africa, sino a che, dopo un anno di lotte, l'ultimo re vandalo, Gelimero, si arrese nel 534 al generale bizantino Belisario.\nBizantini.\nNel 533, l'imperatore Giustiniano, approfittando di una disputa dinastica insorta nel regno vandalo, invi\u00f2 un esercito al comando del generale Belisario, con lo scopo di riportare l'Africa sotto il dominio imperiale. Con una breve campagna militare, Belisario sconfisse i Vandali, entr\u00f2 trionfalmente a Cartagine e riusc\u00ec a ristabilire il potere dell'impero romano d'Oriente sulla provincia. Immediatamente dopo la vittoria, nell'aprile 534, l'imperatore Giustiniano promulg\u00f2 una legge riguardante l'organizzazione amministrativa dei nuovi territori. Le vecchie province della Diocesi d'Africa romana erano state per la maggior parte preservate dai Vandali, ma grandi parti, inclusa tutta la \"Mauretania Tingitana\" (a parte \"Septem\"), la maggior parte della \"Mauretania Caesariensis\" e grandi parti dell'entroterra della \"Numidia\" e \"Byzacena\", erano perdute a causa delle incursioni delle trib\u00f9 dei \"Mauri\" (Berberi). Giustiniano promosse il vicario a Cartagine a prefetto del pretorio, istituendo cos\u00ec la Prefettura del pretorio d'Africa. La prefettura era formata da sette province: di queste Zeugitana (detta anche Proconsolare, in quanto in precedenza sotto la giurisdizione di un proconsole), Byzacena e Tripolitania vennero governate da \"consulares\"; mentre le altre, cio\u00e8 la Numidia, le due Mauritanie e la Sardegna vennero governate da \"praesides\".\nL'intento di Giustiniano fu, sostiene lo storico J.B. Bury, quello di \u00abcancellare ogni traccia della conquista vandala, come se non ci fosse mai stata\u00bb. Venne restaurato il cattolicesimo nelle nuove province e gli Ariani vennero perseguitati. Anche la propriet\u00e0 terriera venne riportata allo stato preesistente alla conquista vandalica, ma la scarsit\u00e0 di validi titoli di propriet\u00e0 dopo 100 anni di dominio vandalico furono cagione di un caos amministrativo e giuridico. A capo dell'amministrazione militare venne posto il \"magister militum Africae\", con un subordinato \"magister peditum\" e quattro comandi regionali di frontiera (Tripolitania, Byzacena, Numidia e Mauretania) sotto il comando di un \"dux\". Questa organizzazione venne introdotta gradualmente, poich\u00e9 a quel tempo i romani erano impegnati nella lotta contro i Mauri. L'amministrazione bizantina riusc\u00ec a rintuzzare gli attacchi delle trib\u00f9 berbere del deserto grazie alle gesta del \"magister militum\" Giovanni Troglita, e grazie ad una fitta rete di fortificazioni riusc\u00ec ancora una volta ad estendere il proprio dominio nell'interno.\nLe province nordafricane, insieme ai possedimenti romani in Spagna, vennero riunite nell'Esarcato d'Africa dall'imperatore Maurizio. L'esarcato conobbe una certa prosperit\u00e0 e da qui part\u00ec la guerra civile che port\u00f2 al rovesciamento del tirannico imperatore Foca da parte di Eraclio nel 610. La stabilit\u00e0 e prosperit\u00e0 della regione all'inizio del VII secolo sono evidenziate dal fatto che lo stesso Eraclio prese seriamente in considerazione, per qualche tempo, l'idea di trasferire la capitale imperiale da Costantinopoli a Cartagine.\nTrovatosi, dopo il 640, a dover fronteggiare l'urto della conquista islamica, l'esarcato riusc\u00ec, pur con qualche battuta d'arresto, a tenere testa alla minaccia per qualche tempo, ma nel 698 un esercito musulmano proveniente dall'Egitto saccheggi\u00f2 Cartagine e conquist\u00f2 l'esarcato, mettendo fine al dominio cristiano e romano sul Nordafrica.\nArabi.\nIntorno alla met\u00e0 del VII secolo gli Arabi, unificati sotto il nascente Califfato islamico, travolsero rapidamente l'Egitto, diviso dalle controversie religiose monofisite, conquistando Alessandria nel 641 e giungendo nel 643 in Cirenaica e stabilendo nel 644 il governatorato della regione nella citt\u00e0 di Barca, rinominata insieme al territorio circostante \"Barqa\".\nAd occidente, invece, l'Esarcato offr\u00ec un'ostinata resistenza, sostenuto dalle popolazioni autoctone, sopravvivendo sino al 698.\nDopo la fine del califfato Omayyade, sotto il califfato dell'abbaside H\u0101r\u016bn al-Rash\u012bd, fu avviato nell'800 il primo esperimento di autonomia controllata, con l'assegnazione dell'Ifriqiya (che abbracciava una buona parte dell'attuale Libia, ma non la Tripolitania) all'Emiro Ibrahim ibn al-Aghlab, eponimo della dinastia Aghlabide, allo scopo di meglio combattere l'endemico insurrezionalismo religioso, economico e sociale dei locali kharigiti.\nDopo quasi un secolo di amministrazione aghlabide (la nomina dei cui Emiri era sottoposta al \"placet\" degli Abbasidi) gli Aghlabidi furono combattuti e sconfitti dal nascente movimento fatimide che riconosceva l'imamato dell'ismailita \u2018Ubayd All\u0101h al-Mahd\u012b, che nel 990 riusc\u00ec a costituire, dopo la battaglia di Arbus, l'Imamato fatimide. L'attuale Libia entr\u00f2 cos\u00ec nell'orbita della nuova realt\u00e0 califfale, avversaria degli Abbasidi e degli Omayyadi di al-Andalus.\nLa dominazione fatimide dur\u00f2 fino al 1135-1153 quando i Normanni di Ruggiero II, re di Sicilia, seppero approfittare dell'occasione offerta dalla Seconda Crociata, che teneva impegnate le forze Fatimidi sul fronte palestinese, con una serie di vittoriose spedizioni che portarono alla breve conquista dell'intera costa libica, compresa tra Tripoli e Capo Bon.\nI Normanni vennero presto cacciati dagli Almohadi, i quali, soppiantati gli Almoravidi nel Nordafrica e in al-Andalus, si spinsero ad oriente sino a conquistare nel 1163 l'intera Libia. Con l'entrata in crisi dell'impero almohade nella prima met\u00e0 del XIII secolo il governo dell'area libica fu progressivamente affidato ai governatori Hafsidi di Tunisi, che dal 1318 costituirono un vero e proprio regno autonomo, che sopravvisse sino alla met\u00e0 del XV secolo, quando le principali citt\u00e0 si proclamarono autonome sotto proprie dinastie, iniziando ad esercitare sempre pi\u00f9 decisamente la guerra di corsa come fonte di arricchimento.\nNel 1510 gli spagnoli, divenuti padroni del Regno di Sicilia, invasero la Libia nel tentativo di porre un freno alla pirateria. Tripoli venne conquistata ed assegnata assieme all'isola di Malta ai Cavalieri di San Giovanni. Nel 1517, per\u00f2, la Cirenaica venne conquistata dall'Impero Ottomano e costituita in Vilayet. Da qui gli Ottomani mossero alla conquista della Tripolitania, avviata nel 1521 e conclusa nel 1551 con la caduta di Tripoli.\nIl dominio ottomano.\nNel 1551 la Tripolitania pass\u00f2 sotto il dominio ottomano.\nNel 1711 un ufficiale dell'esercito turco, Ahmed Karamanli, si rivolt\u00f2 al sultano e stacc\u00f2 la Libia dall'Impero ottomano, divenendo sovrano della Libia e fondando la dinastia Karamanli, che regn\u00f2 sulla Libia per i successivi 124 anni. Ahmed continu\u00f2 a riconoscere nominalmente la sovranit\u00e0 ottomana ma in realt\u00e0 aveva creato uno Stato \"de facto\" indipendente. Nel corso del suo regno conquist\u00f2 Fezzan e la Cirenaica. Il suo successore, Ali I (1754-1793), fu per\u00f2 corrotto e inefficiente e port\u00f2 il paese sull'orlo della guerra civile verso la fine del secolo.\nNel 1795 uno dei tre figli di Ali, Yusuf, vinse la guerra civile contro il padre e il fratello e divenne pasci\u00e0 di Libia. Si alle\u00f2 con Napoleone e sconfisse sia gli Inglesi che gli Ottomani.Yusuf rafforz\u00f2 la flotta libica, che nel 1805 era composta da 24 vascelli ben armati (solo cinque anni prima erano 11).\nI Karamanli prosperarono proteggendo le attivit\u00e0 dei pirati, che facevano base nel porto di Tripoli, e favorendo attivamente il commercio degli schiavi destinati alle colonie americane.\nCon l'indipendenza degli Stati Uniti d'America, le navi americane nel Mediterraneo persero la protezione della Royal Navy e dovettero iniziare a pagare tributi diretti ai pasci\u00e0 di Algeri, Tunisi e Tripoli. Il rifiuto di Jefferson di acconsentire all'innalzamento dei tributi condusse alla Prima guerra barbaresca (1801-1805), durante la quale i marines statunitensi occuparono la citt\u00e0 di Derna.\nL'attivit\u00e0 corsara nel Mediterraneo irritava sempre di pi\u00f9 le potenze europee, ed alla fine le pressioni sull'impero ottomano perch\u00e9 abolisse il commercio di schiavi e combattesse la pirateria ebbero effetto: nel 1835 il Sultano della Sublime Porta rimosse i Karamanli dall'incarico di suoi rappresentanti, ristabilendo il proprio dominio diretto sulla Libia.\nPochi anni dopo, nel 1843, Muhammad ibn Ali al-Sanusi, fondatore dell'importante movimento religioso dei Senussi, si stabil\u00ec in Cirenaica e fece proseliti in tutta la Libia.\nColonia italiana.\nLa colonizzazione italiana della Libia si deve soprattutto a Giovanni Giolitti, allora primo ministro italiano che, nonostante avesse poca simpatia per le imprese coloniali fu spinto a conquistare la Libia dalle pressioni dei fabbricanti d'armi, dai gruppi finanziari che avevano investito in Libia e dai nazionalisti. Dato che la Libia era allora colonia dell'Impero Ottomano, l'Italia dovette dichiarare guerra a questo impero inviando a Tripoli contro l'Impero Ottomano 1732 marinai al comando del capitano Umberto Cagni, seguiti da una fanteria di 100.000 soldati\nLa guerra italo-turca ebbe inizio il 5 ottobre 1911 e dur\u00f2 un anno. Le citt\u00e0 lungo la costa furono facilmente conquistate, mentre i villaggi arabi interni, sotto la protezione dei turchi furono pi\u00f9 difficili; per costringere la Turchia alla resa gli italiani conquistarono Rodi e le isole del Dodecaneso. Il 18 ottobre 1912 la Turchia dovette accettare la pace di Losanna (o di Ouchy) e la Libia divenne colonia italiana, anche se solo la Tripolitania era effettivamente controllata dal Regio esercito italiano.\nGi\u00e0 subito dopo la conquista della costa, l'esercito italiano si scontr\u00f2 con la guerriglia nel Fezzan e per vent'anni dovette combattere la resistenza organizzata dai Senussi (Omar al-Mukhtar, Idris di Cirenaica, Enver Pasci\u00e0, Aziz Bey). Questo periodo di lotta tra italiani e libici per il possesso della Libia \u00e8 passato alla storia come \"Riconquista\". Nel loro complesso i diversi conflitti italo-libici e l'occupazione italiana costarono la vita ad un ottavo della popolazione libica (circa centomila cittadini libici). Nel 1930 furono eseguite diverse deportazioni delle trib\u00f9 che abitavano il Gebel cirenaico e la chiusura delle \"z\u0101wiya\" (centri di raduno mistici senussiti ma soprattutto centri politici ed economici dell'ordine).\nLa morte del capo della guerriglia libica Omar al-Mukhtar, nel settembre 1931, comport\u00f2 la pacificazione. La conquista italiana cost\u00f2 alla Libia pesanti perdite umane e materiali, causando decine di migliaia di morti e sconvolgendo l'arretrata organizzazione sociale ed economica tradizionale.\nSotto l'impulso del fascismo, negli anni trenta, il completo controllo di tutto il territorio libico consent\u00ec un afflusso e insediamento di coloni provenienti in particolare da Veneto, Sicilia, Calabria e Basilicata. Nel 1939 gli italiani erano il 13% della popolazione.\nNel 1934 con l'unione della Tripolitania e della Cirenaica venne proclamato la nascita della Libia italiana; successivamente i cittadini africani poterono godere dello status di \"cittadini italiani libici\" con tutti i diritti che ne conseguirono. Mussolini dopo il 1934 inizi\u00f2 una politica favorevole agli arabi libici, chiamandoli \"Musulmani Italiani della Quarta Sponda d'Italia\" e costruendo villaggi (con moschee, scuole ed ospedali) ad essi destinati.\nL'immigrazione italiana cess\u00f2 quasi del tutto nel 1940, con l'ingresso dell'Italia nella seconda guerra mondiale, e si concluse nel gennaio 1943, quando la Libia venne occupata dalle truppe degli Alleati, anche se gran parte degli italiani rimasero in Libia.\nIndipendenza del Regno Unito di Libia.\nNel Trattato di Pace del 1947 l'Italia dovette lasciare libere dalla sua occupazione coloniale tutte le sue colonie, compresa la Libia. Vi fu comunque nel 1946 un vano tentativo di mantenere la Tripolitania come colonia italiana assegnando la Cirenaica alla Gran Bretagna ed il Fezzan alla Francia; fino al 1951 la Gran Bretagna amministra Tripolitania e Cirenaica, e la Francia il Fezzan, in gestione fiduciaria delle Nazioni Unite, mentre la Striscia di Aozou (ottenuta da Mussolini nel 1935) viene riconsegnata alla colonia francese del Ciad. Per gli Italiani della Libia inizi\u00f2 nel secondo dopoguerra un difficile periodo, contrassegnato dall'emigrazione.\nPreceduta da una favorevole risoluzione delle Nazioni Unite (21 novembre 1949), dalla prima Assemblea nazionale (25 novembre 1950) e dall'emanazione della costituzione (7 ottobre 1951), il 24 dicembre 1951 la Libia dichiara l'indipendenza come Regno Unito di Libia, monarchia ereditaria e costituzionale (parlamentare) sotto re Idris I, gi\u00e0 Califfo di Cirenaica e Tripolitania, capo dei musulmani Senussi, e rappresentante della Libia ai negoziati delle Nazioni Unite. A Idris venne offerta la corona dai rappresentanti delle tre regioni (Cirenaica, Tripolitania e Fezzan).\nIn conformit\u00e0 con la Costituzione, il nuovo Stato aveva un governo federale con i tre Stati della Cirenaica, Tripolitania e Fezzan autonomi. Il regno aveva anche due citt\u00e0-capitale, Tripoli e Bengasi.\nLa Libia entra nella Lega Araba il 28 marzo 1953 e nell'ONU il 14 dicembre 1955. Nel quarto anniversario dell'indipendenza (1955) apre la prima universit\u00e0.\nDopo l'indipendenza la Libia ha dovuto affrontare una serie di problemi. . Alla luce di questi problemi la Gran Bretagna forn\u00ec un numero di dipendenti pubblici per il governo.\nNel mese di aprile del 1955 il paese inizi\u00f2 l'esplorazione petrolifera, e scoprendo per la prima volta i giacimenti nel 1959. Le prime esportazioni cominciarono nel 1963 contribuendo a trasformare l'economia libica.\nIl 25 aprile dello stesso anno il sistema di governo federale fu abolito e in linea con questo il nome del paese fu modificato in Regno di Libia a riflettere le modifiche costituzionali.\nIl regime di Gheddafi.\nIl 1\u00ba settembre 1969 ha successo un colpo di Stato incruento contro re Idris (considerato troppo servile verso USA e Francia), ordito da giovani ufficiali nasseristi mentre il re era in Turchia per delle cure mediche. I rivoluzionari arrestarono il capo di stato maggiore dell'esercito e il capo della sicurezza del regno. Dopo aver saputo del golpe, re Idris lo respinse, definendolo \"irrilevante\", mentre il principe ereditario Hasan-Senussi annunci\u00f2 il suo sostegno (forzato) per il nuovo regime, dopo essere stato re per meno di poche ore.\nPrimi provvedimenti: nazionalizzazioni ed espulsione degli italo-libici.\nDopo il rovesciamento della monarchia, il paese fu ribattezzato \"Repubblica araba di Libia\"; il governo provvisorio \u00e8 presieduto da Mu\u02bfammar el-Ghedd\u0101f\u012b. Il nuovo governo nazionalizza tutte le imprese di estrazione petrolifera e in generale le grandi imprese, nonch\u00e9 tutti i possedimenti italiani in Libia. Gheddafi chiuse inoltre le basi militari statunitensi e britanniche, in special modo la base \"Wheelus\", ridenominata 'Uqba ibn Nafi'.\nFra le primissime iniziative del governo di Gheddafi vi fu l'adozione di misure sempre pi\u00f9 restrittive nei confronti dei circa 35.000 italo-libici che ancora vivevano nella ex colonia, culminate col decreto di confisca del 21 luglio 1970 emanato per \"restituire al popolo libico le ricchezze dei suoi figli e dei suoi avi usurpate dagli oppressori\". Gli italiani furono privati di ogni loro bene, compresi i contributi assistenziali versati all'INPS e da questo trasferiti in base all'accordo del 1957 all'istituto libico corrispondente, e furono sottoposti a progressive restrizioni finch\u00e9 furono costretti a lasciare il Paese entro il 15 ottobre del 1970. Dal 1970 al 2008, ogni 7 ottobre, in Libia si celebr\u00f2 il \u201cgiorno della vendetta\u201d, in ricordo del sequestro di tutti i beni e dell'espulsione di 20.000 coloni italiani.\nPolitica estera.\nIn politica estera, la Libia rivoluzionaria appoggia i movimenti di liberazione nazionale, primo fra tutti l'OLP di Yasser Arafat nella sua lotta contro Israele, e in genere i governi dei paesi arabi e islamici ostili alla presenza occidentale .\nVolendosi erede di Nasser, tra il 1971 e il 1977 Gheddafi partecipa al tentativo di fondare una Federazione delle Repubbliche Arabe con Egitto e Siria. In seguito tenter\u00e0 senza successo di creare federazioni con Tunisia (1974), Ciad (1981) e Marocco (1984). Gheddafi espliciter\u00e0 la sua filosofia politica nel Libro verde, pubblicato in tre volumi tra il 1975 e il 1979 anche a fini di propaganda internazionale. La Jam\u0101h\u012briyya sar\u00e0 proclamata il 2 marzo 1977. Tra il 1973 e il 1987 la Libia \u00e8 coinvolta in un conflitto di frontiera con il Ciad per la striscia di Aozou, ricca di risorse minerarie; la contesa sar\u00e0 risolta pacificamente nel 1994.\nSempre in questo periodo, e per molti anni, Gheddafi fu uno dei pochi leader internazionali che continuarono a sostenere i dittatori Idi Amin Dada e Bokassa (quest'ultimo per\u00f2 soltanto nel periodo in cui si dichiar\u00f2 islamico).\nDal 16 gennaio 1970 al 16 luglio 1972 fu anche, \"ad interim\", primo ministro della Libia prima di lasciare il posto a \u02bfAbd al-Sal\u0101m Jall\u016bd. Nel 1977, grazie ai maggiori introiti derivanti dal petrolio, Gheddafi pot\u00e9 dotare la sua nazione di nuove strade, ospedali, acquedotti ed industrie. Sull'onda della popolarit\u00e0, nel 1979 rinunci\u00f2 a ogni carica politica, pur rimanendo l'unico leader del paese con l'appellativo di \"guida della rivoluzione\".\nIl sostegno della Libia al terrorismo internazionale negli anni '80.\nGheddafi ebbe una svolta politica negli anni ottanta: la sua indole anti-israeliana e anti-americana lo port\u00f2 a sostenere gruppi terroristi, quali per esempio l'irlandese IRA e il palestinese Settembre Nero. Fu anche accusato dall'intelligence statunitense, di aver organizzato degli attentati in Sicilia, Scozia e Francia, ma egli si dichiar\u00f2 sempre innocente. Si rese anche responsabile del lancio di un missile contro le coste siciliane, fortunatamente senza danni.\nGli Stati Uniti, sotto la presidenza di Ronald Reagan (1981-1988), tentano di rovesciare la \"Jam\u0101h\u012briyya\", guadagnando il sostegno della Gran Bretagna, ma assai meno di altri paesi europei. Divenuto il nemico numero uno degli Stati Uniti d'America, Gheddafi fu progressivamente emarginato dalla NATO. Inoltre, il 15 aprile 1986, Gheddafi fu attaccato militarmente per volere del presidente statunitense Ronald Reagan: il massiccio bombardamento fer\u00ec mortalmente la figlia adottiva di Gheddafi, ma lasci\u00f2 indenne il colonnello, che era stato avvertito del bombardamento da Bettino Craxi, allora Presidente del Consiglio in Italia.\nNel 1986, dopo la crisi politica tra Stati Uniti e Libia, il numero degli italiani si ridusse ancora di pi\u00f9, raggiungendo il minimo storico di 1.500 persone, cio\u00e8 meno dello 0,1% della popolazione.\nIl 21 dicembre del 1988 esplodeva un aereo passeggeri sopra la cittadina scozzese di Lockerbie: perirono tutte le 259 persone a bordo oltre a 11 cittadini di Lockerbie.\nL'ONU attribu\u00ec alla Libia la responsabilit\u00e0 di questo attentato aereo e chiese al governo di Tripoli l'arresto di due suoi cittadini accusati di esservi direttamente coinvolti. Al netto e insindacabile rifiuto di Gheddafi, le Nazioni Unite approvarono la \"Risoluzione 748/92\", che sanciva un pesante embargo economico contro la Libia, la cui economia era gi\u00e0 in fase calante.\nL'attentato porta all'embargo ONU contro la Libia (15 aprile 1992) finch\u00e9 essa non consegner\u00e0 gli imputati (5 aprile 1999) e non accetter\u00e0 la responsabilit\u00e0 civile verso le vittime (2003).\nNel 1999 Tripoli consegn\u00f2 i sospettati di Lockerbie: Abdelbaset ali Mohamed al-Megrahi fu condannato all'ergastolo nel gennaio 2001 da una corte scozzese, mentre Al Amin Khalifa Fhimah fu assolto.\nLa fine dell'isolamento internazionale dagli anni '90.\nRecentemente Gheddafi ha cambiato registro per ci\u00f2 che concerne la politica estera: condann\u00f2 l'invasione dell'Iraq ai danni del Kuwait del 1990 e successivamente sostenne le trattative di pace tra Etiopia ed Eritrea. Quando anche Nelson Mandela fece appello alla \"Comunit\u00e0 Internazionale\", a fronte della disponibilit\u00e0 libica di lasciar sottoporre a giudizio gli imputati libici della strage di Lockerbie e al conseguente pagamento dei danni provocati alle vittime, l'ONU decise di ritirare l'embargo alla Libia (primavera del 1999).\nIl figlio secondogenito del colonnello, ovvero Sayf al-Islam Gheddafi, \u00e8 stato designato dal padre come erede alla presidenza nel 1995.\nDal 1999, prima degli attentati dell'11 settembre, la Libia si oppone ad al-Qa'ida e questo, assieme alla collaborazione con le agenzie internazionali (dal 2003) per il controllo del suo programma di mezzi di distruzione di massa, ha favorito il riavvicinamento con l'Occidente. Il 15 maggio 2006 gli Stati Uniti hanno riallacciato le relazioni diplomatiche interrotte 25 anni prima.\nNei primi anni duemila, gli ultimi sviluppi della politica libica di Gheddafi hanno portato ad un riavvicinamento agli USA e alle democrazie europee, con un parallelo allontanamento dall'integralismo islamico. Grazie a questi passi l'allora presidente statunitense George W. Bush decise di togliere la Libia dalla lista degli \"Stati Canaglia\", portando al ristabilimento di pieni rapporti diplomatici tra Libia e Stati Uniti.\nMusa Mohamed Kusa, capo dell'intelligence esterna dal 1994 e, dopo l'11 settembre 2001, il principale artefice, insieme al Vice Ministro degli Esteri, Al-Obeidi, della normalizzazione delle relazioni della Libia con i Paesi occidentali, \u00e8 stato dal 2009 al 30 marzo 2011 Ministro degli Esteri.\nNel 2004, il Mossad, CIA e Sismi individuarono una nave che trasportava la prova che Gheddafi possedesse un arsenale di armi di distruzione di massa. Invece di rendere pubblica la scoperta e sollevare uno scandalo, Stati Uniti ed Italia posero a Gheddafi un ultimatum che questi accett\u00f2.\nA partire dal 2008, Tripoli ha annunciato numerose innovazioni legislative (riforma del codice penale, della procedura penale, restituzione dei beni espropriati dopo la Rivoluzione, abolizione della pena di morte), senza tuttavia che queste giungessero ad approvazione. Uno dei pochi sviluppi positivi \u00e8 stato rappresentato dall'abolizione dei tribunali \"speciali\".\nA partire dal 2008 le relazioni della Libia con i paesi europei, e in particolare con la Svizzera, hanno conosciuto una crescente tensione. In seguito all'arresto a Ginevra del figlio di Gheddafi, Hannibal, nel luglio del 2008, per violenze contro due domestici, la Jamahiriya ha accusato di attivit\u00e0 economiche illecite e soggiorno illegale due uomini d'affari elvetici. Dopo un primo arresto, i due sono stati rilasciati in attesa dei rispettivi processi e si sono rifugiati nella loro ambasciata per circa un anno e mezzo. In seguito, agli inizi del 2010, la Svizzera ha stilato un elenco di 187 cittadini libici, tra i quali figura lo stesso \"leader della rivoluzione\" e tutta la sua famiglia, ai quali viene preclusa l'entrata nello Spazio Schengen, del quale Berna fa parte. Come ritorsione, il paese africano ha vietato l'ingresso a tutti i cittadini svizzeri e di paesi della zona Schengen.\nIl 30 agosto 2008 Gheddafi e Berlusconi hanno firmato un \"Trattato di Amicizia e Cooperazione\", nella citt\u00e0 di Bengasi (\"Trattato di Bengasi\").\nIl trattato \u00e8 stato ratificato dall'Italia il 6 febbraio 2009 e dalla Libia il 2 marzo, durante una visita di Berlusconi a Tripoli\nIn base al trattato di Bengasi, l'Italia pagher\u00e0 5 miliardi di dollari alla Libia come compensazione per l'occupazione militare. In cambio, la Libia prender\u00e0 misure per combattere l'immigrazione clandestina dalle sue coste, e favorir\u00e0 gli investimenti nelle aziende italiane.\nNel giugno 2009 Gheddafi ha compiuto la sua prima visita a Roma. Gheddafi ha soggiornato tre giorni in Italia, seppur fra molte polemiche e contestazioni. Nell'agosto 2009 Berlusconi ha visitato nuovamente Tripoli per il primo anniversario del Trattato di Amicizia.\nDal febbraio 2009 al gennaio 2010, Gheddafi \u00e8 stato eletto come presidente di turno dell'Unione Africana. In tale veste ha preso parte al G8 dell'Aquila del luglio 2009.\nLa guerra civile libica.\nNel 2011 si \u00e8 aperto un conflitto tra le forze di Mu\u02bfammar Gheddafi e le forze ribelli che puntano alla caduta del regime in favore di una repubblica democratica. La ribellione, capeggiata da un governo \"ad interim\" di unit\u00e0 nazionale, \u00e8 stata appoggiata da un intervento militare internazionale sotto l'egida dell'ONU - autorizzato dalla risoluzione 1973 del Consiglio di sicurezza - volto a porre freno all'uccisione di civili da parte dell'esercito libico.\nMu'ammar Gheddafi, dittatore della Libia per 42 anni, \u00e8 stato ucciso la mattina di gioved\u00ec 20 ottobre 2011 nei dintorni di Sirte dai guerriglieri della rivoluzione. La notizia viene confermata dal primo ministro del Consiglio nazionale di transizione libico (Cnt), Mahmoud Jibril. Che commenta: \u00abAspettavamo da tempo questo momento\u00bb. E proclama: \u00ab\u00c8 tempo di dare vita a una nuova Libia unita, un popolo e un futuro\u00bb. Il cadavere di Gheddafi \u00e8 stato portato a Misurata, dove \u00e8 stato sepolto in un luogo segreto."}
{"id": "2241753", "revid": "90522", "url": "https://it.wikipedia.org/wiki?curid=2241753", "title": "Strada Statale 305 di Redipuglia", "text": ""}
{"id": "2241755", "revid": "90522", "url": "https://it.wikipedia.org/wiki?curid=2241755", "title": "Strada Statale 309 Romea", "text": ""}
{"id": "2241756", "revid": "1543377", "url": "https://it.wikipedia.org/wiki?curid=2241756", "title": "Nazionale di rugby a 15 della Giamaica", "text": "La nazionale di rugby XV della Giamaica rappresenta la Giamaica nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2241758", "revid": "90522", "url": "https://it.wikipedia.org/wiki?curid=2241758", "title": "Strada Statale 316 dei Monti Martani", "text": ""}
{"id": "2241759", "revid": "90522", "url": "https://it.wikipedia.org/wiki?curid=2241759", "title": "Strada Statale 318 di Valfabbrica", "text": ""}
{"id": "2241762", "revid": "90522", "url": "https://it.wikipedia.org/wiki?curid=2241762", "title": "Strada Statale 319 Sellanese", "text": ""}
{"id": "2241763", "revid": "90522", "url": "https://it.wikipedia.org/wiki?curid=2241763", "title": "Strada Statale 322 delle Collacchie", "text": ""}
{"id": "2241764", "revid": "90522", "url": "https://it.wikipedia.org/wiki?curid=2241764", "title": "Strada Statale 326 di Rapolano", "text": ""}
{"id": "2241765", "revid": "90522", "url": "https://it.wikipedia.org/wiki?curid=2241765", "title": "Strada Statale 330 di Buonviaggio", "text": ""}
{"id": "2241767", "revid": "90522", "url": "https://it.wikipedia.org/wiki?curid=2241767", "title": "Strada Statale 331 di Lerici", "text": ""}
{"id": "2241770", "revid": "90522", "url": "https://it.wikipedia.org/wiki?curid=2241770", "title": "Strada Statale 334 del Sassello", "text": ""}
{"id": "2241771", "revid": "121305779", "url": "https://it.wikipedia.org/wiki?curid=2241771", "title": "Otto Bauer", "text": "Biografia.\nImpegnato politicamente nel Partito Socialdemocratico Operaio, studi\u00f2 nell'Universit\u00e0 di Vienna, laureandosi in legge nel 1906, e pubblic\u00f2 nel 1907 il suo primo scritto, \"Die Sozialdemokratie und die Nationalit\u00e4tenfrage\" (La socialdemocrazia e la questione nazionale). Quello stesso anno divenne segretario del partito e fond\u00f2 la sua rivista teorica, \"Der Kampf\" (La battaglia).\nLasci\u00f2 la carica nel 1914 perch\u00e9 arruolato allo scoppio della I guerra mondiale. Fatto prigioniero dai russi, ritorn\u00f2 in Austria nel 1917 e, alla morte di Viktor Adler nel 1918, Bauer fu il \"leader\" indiscusso della socialdemocrazia austriaca. Oppositore della Rivoluzione bolscevica, dal novembre 1918 al luglio 1919 partecip\u00f2 alla coalizione con il Partito Cristiano Sociale, reggendo il dicastero degli Affari Esteri.\nAlla svolta autoritaria e alla persecuzione dei partiti socialisti e comunisti seguita all'ascesa al potere di Engelbert Dollfuss, nel 1934 lasci\u00f2 il Paese, stabilendosi prima in Cecoslovacchia, a Brno, e poi a Parigi, dove mor\u00ec nel 1938."}
{"id": "2241774", "revid": "90522", "url": "https://it.wikipedia.org/wiki?curid=2241774", "title": "Strada Statale 335 di Bardonecchia", "text": ""}
{"id": "2241775", "revid": "90522", "url": "https://it.wikipedia.org/wiki?curid=2241775", "title": "Strada Statale 336 dell'Aeroporto della Malpensa", "text": ""}
{"id": "2241777", "revid": "90522", "url": "https://it.wikipedia.org/wiki?curid=2241777", "title": "Strada Statale 337 della Val Vigezzo", "text": ""}
{"id": "2241779", "revid": "90522", "url": "https://it.wikipedia.org/wiki?curid=2241779", "title": "Strada Statale 338 di Mongrando", "text": ""}
{"id": "2241781", "revid": "90522", "url": "https://it.wikipedia.org/wiki?curid=2241781", "title": "Strada Statale 339 di Cengio", "text": ""}
{"id": "2241782", "revid": "90522", "url": "https://it.wikipedia.org/wiki?curid=2241782", "title": "Strada Statale 340 Regina", "text": ""}
{"id": "2241784", "revid": "123118026", "url": "https://it.wikipedia.org/wiki?curid=2241784", "title": "Patty Pravo (1968)", "text": "Patty Pravo \u00e8 l'album di debutto dell'omonima cantante, pubblicato nel 1968 dalla ARC.\nIl disco.\nDopo la pubblicazione di 4 singoli di successo, arriva finalmente il primo 33 giri di Patty Pravo: il suo album omonimo di debutto.\nDell'album fanno parte:\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 73.\nCritica.\nL'omonimo album di debutto della Pravo risult\u00f2 fra i pi\u00f9 venduti del periodo, classificandosi 4\u00ba assoluto nella graduatoria annuale."}
{"id": "2241785", "revid": "90522", "url": "https://it.wikipedia.org/wiki?curid=2241785", "title": "Strada Statale 341 Gallaratese", "text": ""}
{"id": "2241787", "revid": "90522", "url": "https://it.wikipedia.org/wiki?curid=2241787", "title": "Strada Statale 342 Briantea", "text": ""}
{"id": "2241789", "revid": "287204", "url": "https://it.wikipedia.org/wiki?curid=2241789", "title": "Leandro Fernandez", "text": ""}
{"id": "2241790", "revid": "90522", "url": "https://it.wikipedia.org/wiki?curid=2241790", "title": "Strada Statale 343 Asolana", "text": ""}
{"id": "2241791", "revid": "90522", "url": "https://it.wikipedia.org/wiki?curid=2241791", "title": "Strada Statale 344 di Porto Ceresio", "text": ""}
{"id": "2241792", "revid": "90522", "url": "https://it.wikipedia.org/wiki?curid=2241792", "title": "Strada Statale 345 delle Tre Valli", "text": ""}
{"id": "2241793", "revid": "90522", "url": "https://it.wikipedia.org/wiki?curid=2241793", "title": "Strada Statale 351 di Cervignano", "text": ""}
{"id": "2241795", "revid": "90522", "url": "https://it.wikipedia.org/wiki?curid=2241795", "title": "Strada Statale 352 di Grado", "text": ""}
{"id": "2241797", "revid": "90522", "url": "https://it.wikipedia.org/wiki?curid=2241797", "title": "Strada Statale 353 della Bassa Friulana", "text": ""}
{"id": "2241799", "revid": "287204", "url": "https://it.wikipedia.org/wiki?curid=2241799", "title": "Borghi dell'Agro Pontino", "text": "I borghi dell'Agro Pontino sono comprensori e frazioni dei comuni fondati o rifondati durante la bonifica dell'Agro Pontino, abitati inizialmente per la stragrande maggioranza da popolazione proveniente dal Veneto, dal Friuli e dall'Emilia.\nStoria.\nLa bonifica integrale dell'Agro Pontino, cominciata nel decennio precedente, ebbe impulso nel 1929, con l'esproprio da parte dello Stato italiano di un territorio di 20\u00a0000 ettari gi\u00e0 di propriet\u00e0 della famiglia Caetani, noto come Bacino di Piscinara (corrispondente all'attuale territorio comunale di Cisterna di Latina). Iniziarono cos\u00ec i primi lavori di bonifica con l'istituzione del \"Consorzio di bonifica di Piscinara\" che avvi\u00f2 la canalizzazione delle acque del bacino del fiume Astura. Nel 1926 era stato varato un regio decreto, che istitu\u00ec due consorzi: il Consorzio di Piscinara, preesistente dal 1924, fu esteso su tutti i terreni a destra del canale Ninfa-Sisto, su un'area di 48\u00a0762 ettari e a sinistra della linea, mentre il Consorzio di bonificazione dell'Agro Pontino (26.567 ettari) fu istituito in un'area relativamente inferiore, il bacino a sinistra del Ninfa-Sisto costituita dai territori siti sotto il livello del mare e quindi dove la bonifica fu maggiormente complessa. I due Consorzi erano costituiti dall'unione dei latifondisti privati e dello Stato, ma in seguito alla legge Mussolini (1928), a motivazione della renitenza dei proprietari, furono espropriati circa due terzi dei fondi privati, costringendo alla bonifica del restante terzo in ragione dell'indennizzo economico dei primi due. Quindi la grandissima parte delle aree bonificate pass\u00f2 sotto il controllo diretto dello Stato, che lo deleg\u00f2 all'Opera Nazionale Combattenti, che essendo socio di maggioranza di entrambi i consorzi inizi\u00f2 a controllare attivamente la bonifica della totalit\u00e0 dei territori.\nFu un'opera immensa: dal 1926 al 1937, per bonificare l'agro, furono impiegate ben 18.548.000 giornate-operaio. Oltre al prosciugamento delle paludi, la costruzione dei canali, ci fu l'azione di disboscamento delle foreste e la costruzione dei nuovi centri, che sorgevano man mano nei nuovi territori.\nL'Opera Nazionale Combattenti si occup\u00f2 anche della gestione dei terreni e dei poderi che venivano via via costituiti nei terreni bonificati di propriet\u00e0 dello Stato, affidandoli in concessione a coloni provenienti per la stragrande maggioranza dalle regioni, allora povere e sovraffollate, del Veneto, del Friuli e dell'Emilia. Una ristretta percentuale di poderi gestiti dalle \"Universit\u00e0 Agrarie\" facenti capo ad alcuni comuni lepini, precedentemente amministratrici delle rispettive terre di uso collettivo, nonch\u00e9 i poderi direttamente amministrati dai privati, videro come colonizzatrici anche famiglie di origine umbro-marchigiana, ciociara, bassianese e cisternese. Al lato dei vari poderi, venivano costruite delle case coloniche, molte delle quali tuttora abitate dai discendenti dei \"pionieri\".\nIn seguito, il territorio fu suddiviso in comprensori facenti capo ciascuno ad un borgo o ad un capoluogo comunale; i borghi, con struttura urbanistica diversificata, avevano in origine la funzione di fare da centri di raccordo fra i vari poderi e di provvedere alla necessit\u00e0 dei coloni, essendo tipicamente sedi della locale azienda agraria dell'ONC. Il primo borgo ad essere costruito fu Borgo Podgora, con il nome di Sessano dal nome di un'antica torre di guardia ivi presente.\nAi borghi di nuova fondazione furono dati per la stragrande maggioranza nomi ispirati ai principali luoghi di battaglia della Prima guerra mondiale, (ad esempio Borgo Carso, Borgo Piave, Borgo Grappa, Borgo Montello, Borgo Isonzo). In alcuni casi questi borghi furono costruiti su centri rurali gi\u00e0 esistenti o fondati all'inizio della bonifica con nomi differenti (ad esempio Sessano per Borgo Podgora; Casale dei Pini per Borgo Grappa e cos\u00ec via).\nNei decenni \u00e8 cambiata la composizione in base alla provenienza della popolazione dei borghi: alla colonizzazione per la stragrande maggioranza dal nord-est, si \u00e8 aggiunta l'immigrazione dai vicini monti lepini, e da altre localit\u00e0 come tributarie minori.\nIn particolare Borgo San Donato \u00e8 tributario, dalla colonizzazione, di una consistente comunit\u00e0 bassianese, mentre Borgo Flora ha ricevuto negli anni una consistente immigrazione dalla provincia di Benevento, in particolare da Morcone; infine Doganella presenta una composizione etnica piuttosto variegata, dove la componente lepina e marchigiana sono insieme maggioritarie; tutti gli altri borghi sono saldamente venetopontini."}
{"id": "2241800", "revid": "90522", "url": "https://it.wikipedia.org/wiki?curid=2241800", "title": "Strada Statale 354 di Lignano", "text": ""}
{"id": "2241807", "revid": "90522", "url": "https://it.wikipedia.org/wiki?curid=2241807", "title": "Strada Statale 356 di Cividale", "text": ""}
{"id": "2241812", "revid": "90522", "url": "https://it.wikipedia.org/wiki?curid=2241812", "title": "Strada Statale 358 di Castelnovo", "text": ""}
{"id": "2241814", "revid": "28592", "url": "https://it.wikipedia.org/wiki?curid=2241814", "title": "Autorit\u00e0 coloniale italiana", "text": ""}
{"id": "2241815", "revid": "90522", "url": "https://it.wikipedia.org/wiki?curid=2241815", "title": "Strada Statale 360 Arceviese", "text": ""}
{"id": "2241816", "revid": "90522", "url": "https://it.wikipedia.org/wiki?curid=2241816", "title": "Strada Statale 361 Septempedana", "text": ""}
{"id": "2241817", "revid": "90522", "url": "https://it.wikipedia.org/wiki?curid=2241817", "title": "Strada Statale 366 di Agerola", "text": ""}
{"id": "2241818", "revid": "90522", "url": "https://it.wikipedia.org/wiki?curid=2241818", "title": "Strada Statale 370 Litoranea delle Cinque Terre", "text": ""}
{"id": "2241820", "revid": "90522", "url": "https://it.wikipedia.org/wiki?curid=2241820", "title": "Strada Statale 372 Telesina", "text": ""}
{"id": "2241821", "revid": "90522", "url": "https://it.wikipedia.org/wiki?curid=2241821", "title": "Strada Statale 373 di Ravello", "text": ""}
{"id": "2241822", "revid": "90522", "url": "https://it.wikipedia.org/wiki?curid=2241822", "title": "Strada Statale 379 Egnazia e delle Terme di Torre Canne", "text": ""}
{"id": "2241824", "revid": "90522", "url": "https://it.wikipedia.org/wiki?curid=2241824", "title": "Strada Statale 380 dei Tre Confini", "text": ""}
{"id": "2241825", "revid": "90522", "url": "https://it.wikipedia.org/wiki?curid=2241825", "title": "Strada Statale 385 di Palagonia", "text": ""}
{"id": "2241828", "revid": "90522", "url": "https://it.wikipedia.org/wiki?curid=2241828", "title": "Strada Statale 386 di Ribera", "text": ""}
{"id": "2241829", "revid": "90522", "url": "https://it.wikipedia.org/wiki?curid=2241829", "title": "Strada Statale 387 del Gerrei", "text": ""}
{"id": "2241833", "revid": "90522", "url": "https://it.wikipedia.org/wiki?curid=2241833", "title": "Strada Statale 388 del Tirso e del Mandrolisai", "text": ""}
{"id": "2241835", "revid": "90522", "url": "https://it.wikipedia.org/wiki?curid=2241835", "title": "Strada Statale 389 di Buddus\u00f2 e del Correboi", "text": ""}
{"id": "2241837", "revid": "90522", "url": "https://it.wikipedia.org/wiki?curid=2241837", "title": "Strada Statale 390 di Bari Sardo", "text": ""}
{"id": "2241839", "revid": "90522", "url": "https://it.wikipedia.org/wiki?curid=2241839", "title": "Strada Statale 391 di Elmas", "text": ""}
{"id": "2241842", "revid": "90522", "url": "https://it.wikipedia.org/wiki?curid=2241842", "title": "Strada Statale 392 del Lago del Coghinas", "text": ""}
{"id": "2241844", "revid": "90522", "url": "https://it.wikipedia.org/wiki?curid=2241844", "title": "Strada Statale 393 di Villastellone", "text": ""}
{"id": "2241845", "revid": "90522", "url": "https://it.wikipedia.org/wiki?curid=2241845", "title": "Strada Statale 394 del Verbano Orientale", "text": ""}
{"id": "2241846", "revid": "287204", "url": "https://it.wikipedia.org/wiki?curid=2241846", "title": "Nelson Gutierrez", "text": ""}
{"id": "2241847", "revid": "90522", "url": "https://it.wikipedia.org/wiki?curid=2241847", "title": "Strada Statale 398 Via Val di Cornia", "text": ""}
{"id": "2241848", "revid": "90522", "url": "https://it.wikipedia.org/wiki?curid=2241848", "title": "Strada Statale 400 di Castelvetere", "text": ""}
{"id": "2241849", "revid": "90522", "url": "https://it.wikipedia.org/wiki?curid=2241849", "title": "Strada Statale 401 dell'Alto Ofanto e del Vulture", "text": ""}
{"id": "2241852", "revid": "90522", "url": "https://it.wikipedia.org/wiki?curid=2241852", "title": "Strada Statale 402 Valeriana", "text": ""}
{"id": "2241853", "revid": "599013", "url": "https://it.wikipedia.org/wiki?curid=2241853", "title": "Revolution in Me", "text": "Revolution in Me \u00e8 l'album di debutto della cantante pop britannica Siobh\u00e1n Donaghy, pubblicato il 29 settembre 2003 dall'etichetta discografica London. e, dopo i risultati deludenti dell'album e dei singoli che ne furono estratti (\"Nothing but Song\", \"Overrated\" e \"Twist of Fate\"), la cantante si separ\u00f2 dall'etichetta."}
{"id": "2241854", "revid": "339392", "url": "https://it.wikipedia.org/wiki?curid=2241854", "title": "Strada Statale 404 della Val Masino", "text": ""}
{"id": "2241855", "revid": "339392", "url": "https://it.wikipedia.org/wiki?curid=2241855", "title": "Strada Statale 405 della Val Gerola", "text": ""}
{"id": "2241857", "revid": "90522", "url": "https://it.wikipedia.org/wiki?curid=2241857", "title": "Strada Statale 406 di Cervinia", "text": ""}
{"id": "2241858", "revid": "62004", "url": "https://it.wikipedia.org/wiki?curid=2241858", "title": "Fabio Hector Nigro", "text": ""}
{"id": "2241859", "revid": "90522", "url": "https://it.wikipedia.org/wiki?curid=2241859", "title": "Strada Statale 407 Basentana", "text": ""}
{"id": "2241861", "revid": "90522", "url": "https://it.wikipedia.org/wiki?curid=2241861", "title": "Strada Statale 409 di Plessiva", "text": ""}
{"id": "2241863", "revid": "90522", "url": "https://it.wikipedia.org/wiki?curid=2241863", "title": "Strada Statale 410 di Naro", "text": ""}
{"id": "2241864", "revid": "767487", "url": "https://it.wikipedia.org/wiki?curid=2241864", "title": "Formula One 2003", "text": "Formula One 2003 \u00e8 un videogioco per PlayStation 2 pubblicato nel 2003 e distribuito da Sony. Il gioco comprende tutti i team, i piloti e i circuiti del mondiale di Formula 1 2003.\nDifferenze dal gioco precedente.\nQuesto videogioco si differenzia, rispetto a Formula One 2002, per lo stile del men\u00f9 e per i piloti in gara (che da 22 sono diventati 20), mentre per quanto riguarda la grafica sono state apportate poche modifiche.\nUn'altra particolarit\u00e0 \u00e8 la modalit\u00e0 safety car (possibilit\u00e0 di effettuare dei giri su un circuito a scelta con la safety car). La vera safety car era stata introdotta nel gioco del 2002, ma non \u00e8 presente in questo del 2003. \nValutazioni.\nCome citato in precedenza la grafica non \u00e8 molto cambiata dal gioco predecessore, mentre gli effetti sonori sono quasi totalmente differenti. Anche la guidabilit\u00e0 della macchina \u00e8 cambiata e il fumo che esce dal motore in caso di rottura \u00e8 stato reso pi\u00f9 scuro. Per concludere il quadro delle differenze, anche la visione sul cielo ha subito variazioni in quanto, in caso di pioggia, si addensano delle nuvole e diventano grigie o grigio-scure (in caso di temporale), mentre in quello del 2002 il cielo rimaneva azzurro anche se pioveva. Inoltre, sempre in caso di precipitazioni, le vetture alzano pi\u00f9 acqua (infatti gli schizzi arrivano a superare di parecchio l'auto), a differenza con il predecessore dove gli spruzzi d'acqua arrivavano a malapena a sollevarsi all'altezza delle ruote.\nComplessivamente tutto questo \u00e8 stato apprezzato, anche se, per arrivare al realismo, c'\u00e8 ancora moltissima strada da fare."}
{"id": "2241865", "revid": "90522", "url": "https://it.wikipedia.org/wiki?curid=2241865", "title": "Strada Statale 412 della Val Tidone", "text": ""}
{"id": "2241866", "revid": "90522", "url": "https://it.wikipedia.org/wiki?curid=2241866", "title": "Strada Statale 413 Romana", "text": ""}
{"id": "2241867", "revid": "90522", "url": "https://it.wikipedia.org/wiki?curid=2241867", "title": "Strada Statale 415 Paullese", "text": ""}
{"id": "2241869", "revid": "90522", "url": "https://it.wikipedia.org/wiki?curid=2241869", "title": "Strada Statale 417 di Caltagirone", "text": ""}
{"id": "2241871", "revid": "404338", "url": "https://it.wikipedia.org/wiki?curid=2241871", "title": "Strada Statale 419 della Serra", "text": ""}
{"id": "2241875", "revid": "90522", "url": "https://it.wikipedia.org/wiki?curid=2241875", "title": "Strada Statale 420 Sabbionetana", "text": ""}
{"id": "2241876", "revid": "90522", "url": "https://it.wikipedia.org/wiki?curid=2241876", "title": "Strada Statale 421 dei Laghi di Molveno e Tenno", "text": ""}
{"id": "2241878", "revid": "90522", "url": "https://it.wikipedia.org/wiki?curid=2241878", "title": "Strada Statale 422 dell'Alpago e del Cansiglio", "text": ""}
{"id": "2241879", "revid": "1951708", "url": "https://it.wikipedia.org/wiki?curid=2241879", "title": "Patty Pravo (1970)", "text": "Patty Pravo \u00e8 il terzo album dell'omonima cantante, pubblicato il 12 aprile 1970, successivamente soprannominato \"Cimiteria\".\nIl disco.\nNella primavera del 1970 Patty Pravo registra i brani indirizzati al secondo album omonimo, che la RCA immetter\u00e0 sul mercato a fine maggio.\nDa questo momento la Pravo \u00e8 indirizzata verso un repertorio prevalentemente da interprete, perdendo \"per strada\" volontariamente, la definizione \"Ragazza del Piper\".\nSpazia cos\u00ec fra la canzone francese di \u00c9dith Piaf, i Beatles, le ballate tradizionali, l'easy music.\nPer rendere meglio l'idea dell'abbandono totale del periodo beat e di quello del Piper, si pu\u00f2 analizzare la foto che appare sul retrocopertina dell'album: sono presenti Patty Pravo e i Cyan Three \"invecchiati\" che posano sullo sfondo del decadente locale romano.\nGordon Faggetter, il leader e batterista dei Cyan Three, firma il disegno di copertina in stile gotico e crepuscolare; e per tanto, l'album verr\u00e0 soprannominato dai fan \"Cimiteria\".\nL'edizione su cassetta e stereo8 utilizza tutt'altra grafica di copertina. Venne scelta una delle foto che compaiono all'interno dell'LP.\nRealizzato su cartoncino leggero assai delicato e difficile da trovare in perfetto stato, col disco che si estrae dalla parte interna. La ristampa del 1990 mantiene la stessa grafica originale, per\u00f2 l'LP si estrae dalla parte esterna e il cartoncino utilizzato \u00e8 assai pi\u00f9 pesante e solido.\nUn curioso errore nei crediti non \u00e8 stato mai corretto: \"Perch\u00e9 sei il mio uomo\" \u00e8 una cover di \"The Love of a Woman\" (a firma dei fratelli Gibb) interpretata da Samantha Sang e uscita su singolo nel 1969 (Polydor 59343) e non del brano omonimo, firmato da James Cordell (al quale \u00e8 accreditata la cover sull'LP della Pravo), e incluso nell'LP \"Cellophane Symphony\" di Tommy James and the Shondells del 1969 (Roulette SR 42030). Una prima versione in italiano, del pezzo dei Bee Gees era stata incisa, nel 1968, da Anna Marchetti col titolo di \"Amore di donna\" (Anzoino-Gibb), edito dalla Meazzi (EDM - E.D.1350)\nDi \"Una conchiglia\" esistono alcune versioni uscite a ridosso della versione della Pravo. Ricordiamo quella strumentale \"Concerto per voce piano e sogni\" accreditata all'orchestra Capuano, utilizzata per la sigla di testa del Sanremo 1970, con i vocalizzi di Ron e le versioni in inglese dei Middle of the Road, \"To Remind Me\", e dei Flea on the Honey, \"Don't You Ever Feel Glad\".\n\"All'inferno insieme a te\" \u00e8 cover di \"Detachez-moi les bras\" di Claude Puterflam, \"Il mio fiore nero\" \u00e8 \"Girlie\" dei Peddlers, \"1941\" \u00e8 il pezzo omonimo di Hanry Nilsson\nMolti dei brani inclusi nell'album sono stati incisi dalla cantante in lingua spagnola tra i quali ricordiamo \"Por Ti, Mi Flor Negra, La Conchilla, Porque Heres Mi Hombre, Gotas De Lluvia, 1941.\"\nL'album in classifica.\nNonostante le strategie di vendita messe in atto dalla RCA, l'album non raggiunge il vertice della classifica, fermandosi al 7\u00ba posto e piazzandosi al 36\u00ba nella graduatoria annuale"}
{"id": "2241880", "revid": "90522", "url": "https://it.wikipedia.org/wiki?curid=2241880", "title": "Strada Statale 427 della Gallura Centrale", "text": ""}
{"id": "2241882", "revid": "90522", "url": "https://it.wikipedia.org/wiki?curid=2241882", "title": "Strada Statale 432 della Bocca di Magra", "text": ""}
{"id": "2241884", "revid": "90522", "url": "https://it.wikipedia.org/wiki?curid=2241884", "title": "Strada Statale 434 Transpolesana", "text": ""}
{"id": "2241887", "revid": "486946", "url": "https://it.wikipedia.org/wiki?curid=2241887", "title": "Strada Statale 439 Sarzanese-Valdera", "text": ""}
{"id": "2241888", "revid": "765341", "url": "https://it.wikipedia.org/wiki?curid=2241888", "title": "Conrad Busken Huet", "text": "Il predicatore.\nConrad Busken Huet nacque in una famiglia di Ugonotti ed era figlio di un funzionario governativo. Frequent\u00f2 una scuola francese e poi studi\u00f2 teologia a Leida. Qui contribuiva con i suoi scritti allo \"Studentalmanak\" (Almanacco degli studenti). Dopo aver studiato un anno a Losanna, in Svizzera, fu predicatore nella Chiesa vallone di Haarlem dal 1851 al 1862. Fond\u00f2 la rivista mensile \"La Seule Chose N\u00e9cessaire\" (1856-1857). Spinto da J. H. Scholten, suo professore all'universit\u00e0, si occup\u00f2 sempre pi\u00f9 di \"teologia moderna\", disciplina che cercava di colmare il divario tra la Bibbia e la scienza moderna attraverso una ricerca critico-testuale. Nei suoi sermoni in chiesa esponeva i risultati delle sue ricerche e ci\u00f2 provoc\u00f2 stupore, incomprensione e frustrazione tra i fedeli. Nel 1857 pubblic\u00f2 (prima in fascicoli separati, poi raccolti in forma di libro) le sue \"Brieven over den bijble\" (Lettere sulla Bibbia). Cos\u00ec fu il primo predicatore in Olanda a far conoscere le idee moderniste a un largo pubblico. Alla fine dovette ammettere anche lui che la Bibbia era diventata superflua e che l'etica umanistica doveva colmare questa lacuna.\nNel 1859 spos\u00f2 l'insegnante Anna Doroth\u00e9e van der Tholl.\nIl giornalista.\nCoerentemente con le sue idee, Huet si dimise dall'ufficio di predicatore. Divent\u00f2 giornalista per il giornale di Haarlem \"Opregte Haarlemsche Courant\". Lo scrittore Everhardus Johannes Potgieter gli chiese di diventare critico letterario nella redazione del famoso periodico letterario \"De Gids\". Come redattore doveva presentare una critica al mese. Huet lavor\u00f2 per questo periodico fino al 1866.\nPer Huet la letteratura era un'espressione di civilt\u00e0; pensava anche che dalla qualit\u00e0 della letteratura di una societ\u00e0 si potesse dedurre il grado di civilt\u00e0. Spesso nelle sue critiche Huet confrontava i libri degli scrittori olandesi con la letteratura, secondo lui superiore, di Paesi come Germania, Francia e Gran Bretagna. Le sue critiche erano taglienti, il tono a volte derisorio anche nei confronti di scrittori affermati, come Willem Bilderdijk e Jacob Cats. Presto fu soprannominato \"il boia di Haarlem\". Il periodo dal 1863 al 1864 fu un momento decisivo nella storia della critica letteraria olandese.\nL'approccio di Huet era tale che le sue critiche suscitavano grande interesse, causando anche contrasti in seno a \"De Gist\". Furono due gli articoli che gli fecero lasciare \"De Gids\" nel 1866. Nell'articolo \"Een avond aan het Hof\" (Una sera a corte) del 1865, una critica agli almanacchi poetici, Huet derideva il re e insultava la regina, per cui il periodico ricevette un richiamo ufficiale dalla corte. L'articolo \"De Tweede Kamer en de staatsbegrooting voor 1865\" (La seconda camera e il bilancio dello stato per il 1865) Huet lo scrisse contro lo statista liberale Thorbecke. Questo articolo provoc\u00f2 una spaccatura nella redazione del \"Gids\" e per questo Huet e Potgieter lasciarono la redazione.\nHuet scriveva articoli per vari giornali e nel frattempo lavorava al suo romanzo. Nel 1868 pubblic\u00f2 il suo romanzo, \"Lidewyde\", che non ebbe successo e provoc\u00f2 uno scandalo per il realismo con cui trattava il tema dell'erotismo.\nGli anni nelle Indie Orientali Olandesi.\nLe critiche contro di lui erano diventate eccessive. Nel 1868 Huet part\u00ec per le Indie Orientali Olandesi, dove fu caporedattore del \"Java-bode\" fino all'inizio del 1873.\nBen presto ci fu \"l'affaire Hasselman\". Risult\u00f2 che il viaggio di Huet nelle Indie Orientali era stato pagato dal Ministro delle Colonie Hasselman. In cambio Huets avrebbe dovuto consigliare il governo olandese su come tenere in scacco la stampa indiana. Appena si seppe questa storia, scoppi\u00f2 uno scandalo.\nNell'aprile del 1873 Huet lasci\u00f2 il \"Java-bode\" e fond\u00f2 il suo giornale, l\"'Algemeen Dagblad van Nederlandsch-Indi\u00eb\". qui le sue critiche si fecero meno taglienti e acquistarono un carattere pi\u00f9 educativo e valutativo. Huet rimase nelle Indie Orientali per otto anni.\nGli anni parigini.\nNel 1876 Huet torn\u00f2 in Europa e, in esilio volontario, si stabil\u00ec a Parigi. Suo nipote J. l'Ange Huet assunse la redazione, ma da Parigi Busken Huet continuava ad esercitare la sua influenza e a inviare contributi critici. Questo cost\u00f2 una pena detentiva al nipote l'Ange Huet, che era il redattore responsabile a Giava.\nHuet ha scritto anche importanti opere sulla storia della cultura: \"Van Napels naar Amsterdam\" (1877), \"Parijs en omstreken\" (1878), ma soprattutto \"Het Land van Rubens\" (1879) e \"Het Land van Rembrand\" (Huet scriveva il nome con una -d))(1882-1884). Con questa monumentale opera si cominci\u00f2 a parlare del XVII secolo come Secolo d'oro nell'arte olandese e Rembrandt fu considerato il suo pi\u00f9 grande pittore. Huet lavor\u00f2 a quest'opera per quattro anni, giorno e notte, con serie conseguenze per la sua salute.\nHuet mor\u00ec a Parigi nel 1886. Il giornale \"De Nieuwe Gids\" lo commemor\u00f2 come una persona nella cui opera si rifletteva un'intera epoca.\nConclusione.\nDurante la sua vita Huet non fu molto apprezzato per la sua opera pionieristica e per il contributo apportato dal suo vasto bagaglio letterario e culturale. Inoltre Huet era un personaggio contemporaneamente radicale e aristocratico. Non ricevette nessun riconoscimento ufficiale, nessun dottorato honoris causa n\u00e9 nomine per cattedra. Si era fatto troppi nemici nei circoli letterari con le sue critiche taglienti. Huet era sempre meravigliato dal clamore che i suoi scritti suscitavano, perch\u00e9 per lui le critiche erano un mezzo per portare la letteratura olandese a un livello pi\u00f9 alto."}
{"id": "2241889", "revid": "90522", "url": "https://it.wikipedia.org/wiki?curid=2241889", "title": "Strada Statale 442 di Laconi e di Uras", "text": ""}
{"id": "2241891", "revid": "339392", "url": "https://it.wikipedia.org/wiki?curid=2241891", "title": "Strada Statale 445 della Garfagnana", "text": ""}
{"id": "2241892", "revid": "90522", "url": "https://it.wikipedia.org/wiki?curid=2241892", "title": "Strada Statale 446 di Fosdinovo", "text": ""}
{"id": "2241894", "revid": "90522", "url": "https://it.wikipedia.org/wiki?curid=2241894", "title": "Strada Statale 450 di Affi", "text": ""}
{"id": "2241895", "revid": "599013", "url": "https://it.wikipedia.org/wiki?curid=2241895", "title": "Juan Carlos Letelier", "text": "Carriera.\nConta 57 presenze e 18 gol con la Nazionale di calcio cilena tra il 1979 e il 1989."}
{"id": "2241896", "revid": "90522", "url": "https://it.wikipedia.org/wiki?curid=2241896", "title": "Strada Statale 453 della Valle Arroscia", "text": ""}
{"id": "2241898", "revid": "90522", "url": "https://it.wikipedia.org/wiki?curid=2241898", "title": "Strada Statale 455 di Pontestura", "text": ""}
{"id": "2241899", "revid": "90522", "url": "https://it.wikipedia.org/wiki?curid=2241899", "title": "Strada Statale 456 del Turchino", "text": ""}
{"id": "2241900", "revid": "90522", "url": "https://it.wikipedia.org/wiki?curid=2241900", "title": "Strada Statale 457 di Moncalvo", "text": ""}
{"id": "2241901", "revid": "90522", "url": "https://it.wikipedia.org/wiki?curid=2241901", "title": "Strada Statale 458 di Casalborgone", "text": ""}
{"id": "2241902", "revid": "339392", "url": "https://it.wikipedia.org/wiki?curid=2241902", "title": "Strada Statale 460 di Ceresole", "text": ""}
{"id": "2241903", "revid": "90522", "url": "https://it.wikipedia.org/wiki?curid=2241903", "title": "Strada Statale 461 del Passo del Penice", "text": ""}
{"id": "2241904", "revid": "90522", "url": "https://it.wikipedia.org/wiki?curid=2241904", "title": "Strada Statale 462 della Val d'Arda", "text": ""}
{"id": "2241905", "revid": "90522", "url": "https://it.wikipedia.org/wiki?curid=2241905", "title": "Strada Statale 463 del Tagliamento", "text": ""}
{"id": "2241906", "revid": "339392", "url": "https://it.wikipedia.org/wiki?curid=2241906", "title": "Strada Statale 355 di Val Degano", "text": ""}
{"id": "2241908", "revid": "90522", "url": "https://it.wikipedia.org/wiki?curid=2241908", "title": "Strada Statale 464 di Spilimbergo", "text": ""}
{"id": "2241909", "revid": "339392", "url": "https://it.wikipedia.org/wiki?curid=2241909", "title": "Strada Statale 465 della Forcella Laverdet e di Valle San Canciano", "text": ""}
{"id": "2241910", "revid": "287204", "url": "https://it.wikipedia.org/wiki?curid=2241910", "title": "Aleksandar Kocic", "text": ""}
{"id": "2241911", "revid": "90522", "url": "https://it.wikipedia.org/wiki?curid=2241911", "title": "Strada Statale 466 di Sibiola", "text": ""}
{"id": "2241915", "revid": "90522", "url": "https://it.wikipedia.org/wiki?curid=2241915", "title": "Strada Statale 469 Sebina Occidentale", "text": ""}
{"id": "2241938", "revid": "574302", "url": "https://it.wikipedia.org/wiki?curid=2241938", "title": "Saturn Award per la miglior regia", "text": "Il Saturn Award per il miglior regista (\"Best Director\") o la miglior regia (\"Best Direction\") \u00e8 un premio assegnato annualmente nel corso dei Saturn Awards dal 1976 ad oggi.\nVincitori e candidati.\nI vincitori sono indicati in grassetto."}
{"id": "2241963", "revid": "2149966", "url": "https://it.wikipedia.org/wiki?curid=2241963", "title": "Armitage III", "text": " \u00e8 un anime OVA del regista giapponese Hiroyuki Ochi, del 1995. Da questa serie poi, \u00e8 stato tratto nel 1997 il lungometraggio ' che ripercorre fedelmente la trama della serie originale. A seguito di questo \u00e8 stato realizzato anche un secondo lungometraggio nel 2002 intitolato ', che \u00e8 da considerarsi un vero e proprio sequel della storia. \nTrama.\nMarte \u00e8 sul punto di unirsi alla Terra per formare un'unica colonia umana quando una serie di delitti piuttosto macabri scuote l'opinione pubblica. Infatti quelli che sembrano corpi di donne orrendamente mutilate rivelano all'interno parti robotiche suggerendo che tali esseri umani in verit\u00e0 appartengono ad una nuova specie di cyborg.\nQuesti atti di violenza alimentano quindi l'odio degli umani verso le macchine, ormai giunte ad imitare perfettamente gli umani e quindi prenderne il posto nei luoghi di lavoro costringendoli alla povert\u00e0. Ma sulle tracce del maniaco si mettono subito al lavoro i due detective Armitage e Ross. Entrambi nascondono segreti sulle proprie esperienze passate con i robot e sembrano mossi da questioni personali. Incontreranno infine l'essere che si nasconde dietro gli atti di violenza, ma a quel punto scopriranno una cospirazione su scala molto pi\u00f9 ampia di quel che avevano immaginato.\nLista episodi.\nIn Italia, gli episodi sono stati tutti pubblicati in DVD dalla Dynit, il 3 settembre 2008.\nRiferimenti ad altre opere.\nArmitage \u00e8 anche il nome di un personaggio del romanzo di Fantascienza Cyberpunk Neuromante, di William Gibson."}
{"id": "2241970", "revid": "90522", "url": "https://it.wikipedia.org/wiki?curid=2241970", "title": "Strada Statale 554 Cagliaritana", "text": ""}
{"id": "2241973", "revid": "298055", "url": "https://it.wikipedia.org/wiki?curid=2241973", "title": "Alan Eppes", "text": ""}
{"id": "2242005", "revid": "343906", "url": "https://it.wikipedia.org/wiki?curid=2242005", "title": "Levi-Montalcini", "text": ""}
{"id": "2242011", "revid": "343906", "url": "https://it.wikipedia.org/wiki?curid=2242011", "title": "Levi Montalcini", "text": ""}
{"id": "2242033", "revid": "1305772", "url": "https://it.wikipedia.org/wiki?curid=2242033", "title": "SS50", "text": ""}
{"id": "2242035", "revid": "436907", "url": "https://it.wikipedia.org/wiki?curid=2242035", "title": "Torino Boys (colonna sonora)", "text": "Torino Boys \u00e8 la colonna sonora, curata da Neffa dell'omonimo film, diretto dai Manetti Bros.. Pubblicata dalla PolyGram nel 1997, presenta al suo interno tutti i maggiori esponenti dell'hip hop italiano degli anni novanta, dai Sangue Misto ai Sottotono, da Kaos ai Colle der Fomento."}
{"id": "2242041", "revid": "28592", "url": "https://it.wikipedia.org/wiki?curid=2242041", "title": "Podmoskov'e", "text": ""}
{"id": "2242043", "revid": "647919", "url": "https://it.wikipedia.org/wiki?curid=2242043", "title": "Cinese arcaico", "text": ""}
{"id": "2242044", "revid": "339392", "url": "https://it.wikipedia.org/wiki?curid=2242044", "title": "Mirnyj (Pleseckij rajon, Oblast' di Archangel'sk)", "text": ""}
{"id": "2242050", "revid": "28592", "url": "https://it.wikipedia.org/wiki?curid=2242050", "title": "Kosmos 2000", "text": ""}
{"id": "2242051", "revid": "729019", "url": "https://it.wikipedia.org/wiki?curid=2242051", "title": "David Shaltiel", "text": "Biografia.\nDavid Shaltiel nacque a Berlino nel 1903 in una famiglia ebrea ortodossa portoghese originaria di Amburgo. A 16 d'et\u00e0, Shaltiel ader\u00ec al movimento giovanile sionista Blau Weiss, e si rec\u00f2 in Palestina nel 1923. Tuttavia, deluso da quell'esperienza, torn\u00f2 in Europa nel 1925 e si arruol\u00f2 fino al 1930 nella Legione straniera francese ove raggiunse il grado di sottotenente. Si occup\u00f2 come rappresentante della compagnia Shell a Parigi e a Metz, poi si rec\u00f2 ad Haiti ove visse semplicemente la vita come gli indigeni locali.\nCon l'avvento nel 1933 al potere di Adolf Hitler, Shaltiel nel 1934 torn\u00f2 nuovamente in Palestina divenendo un membro dell'Hagana (Manganon Hahagana), incaricato dell'organizzazione militare, della formazione dei suoi quadri e del comando della zona della valle del fiume Giordano.\nNel 1936 rientr\u00f2 in Germania al fine di procurarsi le armi per le forze ebree operanti in Palestina. Collabor\u00f2 con il trafficante amburghese Benno Spiro che segretamente era autorizzato dalla Gestapo a vendere armi agli stranieri. Le attivit\u00e0 clandestine di Shaltiel e di Spiro furono subito scoperte dalla Gestapo. Il 4 novembre 1937 in effetti, Adolf Eichmann menzion\u00f2 i loro nomi in occasione di un viaggio in Palestina e in Egitto, chiedendo ai governanti locali se i due trafficanti d'armi erano al soldo dell'Hagana.\nIl 6 novembre 1936 Shaltiel fu arrestato ad Aquisgrana e condannato da un tribunale nazista a soli tre mesi di prigione ad Amburgo per mancanza di prove. Scarcerato, fu rinchiuso per tre anni nel campo di sterminio di Dachau e Buchenwald. Quando fu rilasciato a Berlino nel 1939 prese il comando del nucleo operativo dell'Haganah per poi furtivamente riusc\u00ec ad espatriare e a raggiungere la Palestina dove in precedenza era stato condannato a morte per l'uccisione di un cittadino inglese, ma poi il Consiglio di guerra inglese lo aveva graziato. Dal 1940 al 1942, fece parte dello SHAY, il servizio segreto dello Yishuv, il pi\u00f9 antico insediamento ebraico in Palestina. Nel 1942-43 fu il comandante dell'Haganah nella citt\u00e0 di Haifa.\nNel 1948 durante la guerra arabo-israeliana fu il comandante del distretto Haganah a Gerusalemme ed ebbe delle responsabilit\u00e0 nel Massacro di Deir Yassin. Il generale Shaltiel fu considerato la mente dell'Operazione Kedem il cui obiettivo era quello di catturare Gerusalemme Est. Questa missione effettuata l'8 luglio 1948 dalle truppe Irgun, fu un fallimento militare totale.\nFu ispettore generale delle Forze di Difesa Israeliane (IDF) dal 1948 al 1949 mentre dal 1949 al 1950, comand\u00f2 le Forze di frontiera. Nominato addetto militare in Francia dal 1950 al 1952, poi ambasciatore in Messico, Brasile e nei Paesi Bassi."}
{"id": "2242053", "revid": "339392", "url": "https://it.wikipedia.org/wiki?curid=2242053", "title": "500 Abarth", "text": ""}
{"id": "2242054", "revid": "28592", "url": "https://it.wikipedia.org/wiki?curid=2242054", "title": "Francobollo commemorativo", "text": ""}
{"id": "2242061", "revid": "74647123", "url": "https://it.wikipedia.org/wiki?curid=2242061", "title": "Miren", "text": ""}
{"id": "2242062", "revid": "599013", "url": "https://it.wikipedia.org/wiki?curid=2242062", "title": "Kostanjevica", "text": ""}
{"id": "2242063", "revid": "436907", "url": "https://it.wikipedia.org/wiki?curid=2242063", "title": "La banda der trucido", "text": "La banda der trucido \u00e8 una compilation di hip hop italiano pubblicata nel 1997, contenente tutti gli artisti della scena romana del periodo.\nIl nome della raccolta \u00e8 una citazione del film \"La banda del trucido\" di Stelvio Massi del 1977, il secondo film con protagonista Er Monnezza."}
{"id": "2242078", "revid": "1784492", "url": "https://it.wikipedia.org/wiki?curid=2242078", "title": "Tomislav Erceg", "text": "Carriera.\nGiocatore.\nVero globetrotter del pallone, ha giocato in otto diversi campionati nazionali, tra cui quello italiano con le maglie di e (quest'ultima in Serie A).\nDopo il ritiro.\nDopo essersi ritirato, \u00e8 diventato procuratore. Assiste, tra gli altri, Nikola Kalini\u0107."}
{"id": "2242085", "revid": "125728599", "url": "https://it.wikipedia.org/wiki?curid=2242085", "title": "Funny People", "text": "Funny People \u00e8 un film del 2009 scritto e diretto da Judd Apatow, con Adam Sandler e Seth Rogen, ambientato nel mondo dei cabarettisti.\nIl film \u00e8 uscito negli Stati Uniti il 31 luglio 2009, mentre in Italia il 16 ottobre 2009.\nTrama.\nGeorge Simmons \u00e8 un comico di successo ma con pochi amici, che conduce una vita dissoluta all'insegna d'ogni tipo d'eccesso e sperpero. Un giorno il suo dottore gli comunica che ha contratto una forma di leucemia acuta mieloblastica (LAM) in uno stadio tanto avanzato da rendere inadeguate le cure tradizionali; l'unica speranza potrebbe essergli fornita dall'impiego d'un regime farmacologico sperimentale, bench\u00e9 le aspettative siano parecchio basse.\nSuccessivamente, George stringe amicizia con l'aspirante comico Ira Wright, un ragazzo senza un lavoro stabile che vive con due suoi amici, impacciato con le donne e con il pubblico. George lo prende sotto la sua ala protettrice, facendolo diventare suo assistente ed insegnandogli via via i segreti dell'improvvisazione comica, come l'affrontare il pubblico e calcare un palcoscenico.\nCon il tempo, questo suo nuovo amico gli fa capire e apprezzare la vita che gli resta, spingendolo a riparare gli errori ed i torti passati, tra cui il cercare di riallacciare i rapporti con la sua ex fidanzata, Laura, che l'aveva piantato in asso per via della sua infedelt\u00e0 cronica.\nGeorge riesce dunque a rintracciarla, scoprendo che nel frattempo si \u00e8 sposata con un australiano di nome Clarke, col quale ha avuto due figlie; ultimamente per\u00f2 il suo matrimonio sta attraversando una fase di crisi in cui suo marito, in parte anche per gli impegni di lavoro che lo costringono molto spesso a viaggiare lontano da casa, \u00e8 diventato alquanto apatico e distaccato nei confronti suoi e delle bambine, spingendola cos\u00ec a nutrire l'angoscioso sospetto che potrebbe non esserle del tutto fedele. Laura naturalmente si mostra dispiaciuta e triste della leucemia di George e quest'ultimo, che prova ancora qualcosa per lei, constatata la situazione familiare in cui verserebbe si convince di poterla facilmente riconquistare, soprattutto quando lei, in un momento d'intimit\u00e0 venutosi a creare, arriva a confidargli d'averlo sempre considerato - nonostante tutto - l'amore della sua vita. Ira invece disapprova il modo in cui George si sta insediando nella vita di Laura e della sua famiglia, per cui cerca di fargli capire la velleit\u00e0 del suo tentativo di riconquista della donna che, senz'altro non producendo i risultati da lui sperati, non far\u00e0 che esacerbare la gi\u00e0 tesa e complicata situazione familiare della coppia.\nAlla fine, George e Laura finiscono a letto insieme, proprio nello stesso periodo in cui Clarke torna da uno dei suoi viaggi di lavoro. Nei confronti suoi e di Ira si mostra abbastanza ben disposto, non manifestando contrariet\u00e0 al fatto che sostino da loro, ma ormai il rapporto con la moglie pare deteriorarsi ulteriormente, quando con quest'ultima ha alla presenza dei due comici una lite furibonda, in cui lei lo accusa apertamente di tradirla; non sentendosi pi\u00f9 il benvenuto in casa propria, Clarke decide di andarsene, formalmente per un altro viaggio di lavoro. Frattanto, George ha la graditissima notizia che il suo male \u00e8 ormai regredito ma, per il momento, decide di non comunicare a nessuno dell'avvenuta guarigione, volendo sfruttare ancora la situazione, specialmente ora che Laura gli confida di star meditando sulla possibilit\u00e0 del divorzio e di volersi rimettere assieme a lui. \nClarke \u00e8 all'aeroporto, e si appresta a partire, ma Laura improvvisamente lo raggiunge prima che possa imbarcarsi, scusandosi per la loro litigata e comunicandogli altres\u00ec di voler risanare il loro rapporto; la donna per\u00f2 gli chiede di essere onesto con lei, esortandolo a confessare l'occorrenza o meno della sua infedelt\u00e0, al che Clarke, in lacrime, le confessa d'aver effettivamente avuto una scappatella con un'altra, ma che non ha significato niente per lui. I due fanno dunque pace, ma Ira, venuto a sapere dei propositi della donna da George, arriva all'aeroporto peggiorando la situazione: l'uomo, pur con le migliori intenzioni, aveva raggiunto i due coniugi per evitare che Laura lasciasse il marito per l'amico, sicuro che in tal caso lei avrebbe fatto uno sbaglio madornale, e proprio rivolgendosi alla donna per indurla a ripensarci fa capire a Clarke che ci sia stato qualcosa tra la moglie e George, ed infatti Laura non pu\u00f2 non confessargli della sua tresca con quest'ultimo.\nClarke, in preda alla collera, si precipita immediatamente da George, aggredendolo ed avviandovi di conseguenza una vera e propria rissa, alla quale - nel tentativo di fermarli - ne viene coinvolto pure Ira. Nella confusione che si viene a creare, emerge finalmente come George fosse ormai guarito e stesse approfittando delle difficolt\u00e0 coniugali della coppia per riprendersi Laura; la donna decide di chiudere definitivamente con George, e quindi torna con Clarke nella speranza di ricostruire il loro matrimonio. George, dinnanzi alla piega presa dagli eventi, resta sconcertato ed afferma di non capire il motivo della scelta di Laura, specialmente dopo che gli aveva detto che lo considerava l'amore della sua vita, ma Clarke gli fa capire che la moglie gli aveva detto quelle parole solo perch\u00e9 era malato e capitato nelle loro vite in un momento di crisi. \nGeorge ed Ira si mettono dunque in viaggio per ritornare a casa e tra i due scoppia un violento diverbio, in cui il primo accusa il secondo d'avergli deliberatamente sabotato il ricongiungimento con Laura, dicendogli inoltre di non volerlo pi\u00f9 come amico, mentre quest'ultimo gli rinfaccia lo sfacciato e cinico egoismo con cui si stava adoperando per sfasciare una famiglia, dicendogli come un'occasione per dare una svolta positiva alla sua vuota e fredda esistenza, qual \u00e8 stata la leucemia, l'abbia alla fine colta per rendersi una persona peggiore. I due quindi si separano, con Ira che gli si congeda affermando che ha il potenziale per diventare un uomo migliore, a patto che sia disposto a mettersi seriamente in discussione ed affrontare l'impervio cammino per migliorarsi.\nIra continua a fare il comico, anche se \u00e8 pi\u00f9 difficile senza il sostegno di George, il quale ha un nuovo assistente, inoltre cerca di arrotondare i guadagni con un secondo lavoro in una gastronomia. Mentre Ira lavora, riceve l'inaspettata visita di George, il quale si scusa con lui per come si \u00e8 comportato, affermando che lui aveva ragione; inoltre decide di aiutarlo a migliorare il suo numero, ed i due cos\u00ec tornano a essere buoni amici."}
{"id": "2242088", "revid": "339392", "url": "https://it.wikipedia.org/wiki?curid=2242088", "title": "Svetlana Aleksandrovna Kuznetsova", "text": ""}
{"id": "2242090", "revid": "21880", "url": "https://it.wikipedia.org/wiki?curid=2242090", "title": "Specie indigenata", "text": ""}
{"id": "2242091", "revid": "320578", "url": "https://it.wikipedia.org/wiki?curid=2242091", "title": "Stato vegetativo cronico", "text": ""}
{"id": "2242093", "revid": "35804", "url": "https://it.wikipedia.org/wiki?curid=2242093", "title": "Sukhoi Su-32", "text": ""}
{"id": "2242096", "revid": "33689", "url": "https://it.wikipedia.org/wiki?curid=2242096", "title": "Missioni Cosmos 1971-1980", "text": "La lista comprende tutti i satelliti lanciati tra il 1971 e il 1980 che hanno ricevuto la denominazione Cosmos, con il relativo vettore. Accanto al tipo di satellite, la cifra tra parentesi indica il numero progressivo di veicoli lanciati. In corsivo, le missioni il cui lancio \u00e8 fallito."}
{"id": "2242107", "revid": "1442080", "url": "https://it.wikipedia.org/wiki?curid=2242107", "title": "La CNN dei poveri", "text": "La CNN dei poveri \u00e8 una compilation di hip hop italiano pubblicato nel 2000. L'album contiene tutti gli esponenti del genere all'alba del nuovo millennio."}
{"id": "2242108", "revid": "767487", "url": "https://it.wikipedia.org/wiki?curid=2242108", "title": "Massimo Quaglino", "text": "Biografia.\nFormazione ed esordi.\nNacque a Refrancore, in provincia di Asti, da Pietro, sellaio, e da Albina Roberto. Le notizie riguardanti la sua infanzia sono scarne, il padre Pietro per un certo periodo ricopr\u00ec anche la carica di sindaco del paese.\nNel 1904 la famiglia di Massimo, che comprendeva altri tre fratelli (Teresina, Luisa e Mario), si trasfer\u00ec a Torino ed egli nel 1910 frequent\u00f2 la scuola tecnica Plana, dove strinse amicizia con Giuseppe Pacotto, meglio conosciuto in seguito come \"Pinin Pac\u00f2t\", uno dei pi\u00f9 grandi poeti dialettali piemontesi.\nLa formazione artistica di Quaglino fu quella di autodidatta, grazie anche alle influenze dirette dei disegnatori Giuseppe Porcheddu e Valerio Jahier.\nNel 1914 pubblic\u00f2 il suo primo disegno sulla rivista \"Il Fischietto\", collaborando alla quale fece amicizia con Golia che lo port\u00f2 al settimanale umoristico \"Numero\".\nDurante la prima guerra mondiale, nel 1917, Quaglino collabor\u00f2 al fronte con la rivista \"La trincea\", illustrando i vari aspetti della vita militare.\nL'affermazione.\nAl termine della guerra, Quaglino svilupp\u00f2 il suo lavoro di illustratore lavorando per la rivista per ragazzi \"Cuor d'Oro\", diretta da Francesca e Onorato Castellino.\nNel 1923 partecip\u00f2 alla XXV esposizione della Societ\u00e0 Amici dell'Arte e nel 1926 espose quattro dipinti alla Mostra delle Vedute di Torino, organizzata dalla societ\u00e0 Antonio Fontanesi.\nNel 1926 e 1927, in collaborazione con Giulio Boetto, prepar\u00f2 per il settimo centenario della morte di San Francesco un grosso diorama, costituito da 12 tempere scenografiche rappresentanti episodi della vita del santo patrono d'Italia.\nDal 1927 in poi partecip\u00f2 quasi annualmente alla mostra della Societ\u00e0 Promotrice delle Belle Arti, diventando uno dei suoi appuntamenti fissi.\nNel 1929 partecip\u00f2 alla mostra delle ceramiche Lenci alla galleria Pesaro di Milano.\nGli anni trenta e quaranta.\nQuaglino, oltre alle sempre pi\u00f9 fitte partecipazioni alle mostre pittoriche in Italia, svilupp\u00f2 l'attivit\u00e0 di decoratore ed affrescatore. Gi\u00e0 negli anni venti aveva affrescato e decorato il Padiglione di Caccia e Pesca all'Esposizione di Torino per il IV Centenario della nascita di Emanuele Filiberto I di Savoia (1528).\nNel 1930 affresc\u00f2, in collaborazione con Deabate, la sala detta dei \"Due Sergenti\" presso la Villa Reale di Monza in occasione della IV Esposizione Internazionale di Arte decorativa. Sempre nello stesso anno l'artista affresc\u00f2 le stanze di Villa Ponti ad Arona e nel 1936, le sale di Palazzo Riccardi allora sede del .\nNel 1938 affresc\u00f2 il dopolavoro di corso Re Umberto I e sul finire degli anni trenta port\u00f2 a termine le decorazioni dell'abside della cappella di sant'Aniceto a Villar Perosa, raffiguranti scene della vita di Ges\u00f9.\nTra il 1930 ed il 1948 partecip\u00f2 ininterrottamente alla Biennale di Venezia e nel 1935, insieme al Deabate, cur\u00f2 costumi e scenografia del film Don Bosco di Alessandrini.\nNel 1942 Quaglino fu richiamato alle armi, ma venne impiegato in un corpo speciale costituito da artisti e scrittori con il compito di illustrare e raccontare i fatti di guerra. Le opere vennero esposte nel 1942 alla XXIII Biennale di Venezia e nel 1943 alla Galleria di Roma in occasione della II Mostra d'Arte Marinara.\nAl termine della guerra l'artista intensific\u00f2 la collaborazione pubblicitaria con la FIAT e nel 1949 partecip\u00f2 ai raduni dei \"18 Pittori di Bardonecchia\", che esponevano paesaggi montani in diverse mostre, in giro per l'Italia.\nGli anni cinquanta, sessanta e settanta.\nQuaglino, tra il 1952 e 1959, collabor\u00f2 con alcuni artisti tra cui Casorati, Paulucci, Valinotti, Garino e Martina nella trasposizione figurata delle liriche di Guido Gozzano ed illustr\u00f2 i lavori per la diga di Beauregard.\nNel 1955 gli venne assegnata la cattedra di Decorazione all'Accademia Albertina di Torino, che tenne fino al 1969.\nNegli anni sessanta si intensificano le mostre in Italia e Quaglino cominci\u00f2 anche una collaborazione con il giornale \"Stampa Sera\" di Torino.\nNel 1969 pubblic\u00f2 una serie di litografie per \"I promessi sposi\", che espose in diverse mostre a (Firenze, 1970), (Milano, 1970), (Lecco, 1973), a cui si aggiunsero le litografie per \"Orlando furioso\" (Alessandria, 1973), (Fossano, 1973).\nDal 1981 le opere di Quaglino sono presenti nella Galleria d'Arte Moderna di Torino.\nMor\u00ec a Torino il 7 luglio 1982, in via Sforzesca.\nI temi pittorici.\nMassimo Quaglino \u00e8 considerato unanimemente dalla critica come pittore piemontese per eccellenza.\nAppartiene cio\u00e8 a quella schiera di artisti piemontesi affermatasi tra le due guerre, con modeste innovazioni artistiche che furono influenzati dal gruppo dei Sei di Torino. Il critico Emilio Zanzi lo colloca tra il gruppo dei \"Torinesi di Torino\" insieme a Giulio Da Milano, Teonesto Deabate, Giulio Boetto e Domenico Valinotti.\nI temi di Quaglino, che prendono corpo principalmente alla fine degli anni trenta, sono quelli di una visione intimistica della realt\u00e0 paesana quotidiana, principalmente di Refrancore e dei paesaggi del Monferrato.\nLa tecnica utilizzata dall'artista si avvicina molto a quella \"chiarista \" dei pittori lombardi del periodo: alleggerisce e schiarisce la sua tavolozza dando un'immagine dipinta leggera e luminosa molto simile alla pittura del suo amico Pio Semeghini.\nNegli anni cinquanta Quaglino \u00e8 notevolmente influenzato dal pittore francese Pierre Bonnard spostando la sua pittura in una visione post-impressionistica.\nA partire dagli anni settanta i temi del pittore refrancorese trattano la rappresentazione di manichini e maschere collocati in ambienti spesso in disordine con armadi o cassettoni, ispirati spesso alla pittura di Ensor, ma con una vena maggiormente ironica e giocosa. Anche la pittura abbandona le trasparenze passate diventando pi\u00f9 materica e plastica.\nMostre.\nLe principali esposizioni di Massimo Quaglino:"}
{"id": "2242112", "revid": "124360727", "url": "https://it.wikipedia.org/wiki?curid=2242112", "title": "Giuseppe Porelli", "text": " \nBiografia.\nFiglio di Giuseppe e di Teresa Fiore, frequenta l'Istituto Tecnico superiore e trova impiego nelle Ferrovie dello Stato. Nelle ore libere recita con una compagnia filodrammatica. Nel 1918, spinto dalla passione per lo spettacolo, lascia il suo impiego per accettare una scrittura come attore generico nella compagnia di Irma Gramatica. Mutato il suo cognome dallo sconveniente \"Porcelli\" a \"Porelli\", approda al genere brillante recitando in diverse formazioni dirette da Lamberto Picasso, Uberto Palmarini, Armando Falconi e Sergio Tofano affinando il suo ruolo di \"spalla\" nel quale risulter\u00e0 particolarmente apprezzato.\nNei primi anni quaranta \u00e8 in ditta con Viarisio al quale somigliava molto fisicamente e spesso veniva scambiato per lui, e Isa Pola per poi comporre, nel 1949, un'altra compagnia di successo assieme ad Ave Ninchi e Andreina Paul. Quindi porta sul palcoscenico, con Margherita Bagni, Giulietta Masina, Franco Scandurra, Lea Padovani e Carla Del Poggio, la trasposizione teatrale del romanzo di Moravia \"Gli indifferenti\". Conosce inoltre una straordinaria stagione di successi nella maturit\u00e0, recitando in commedie musicali scritte da Garinei e Giovannini come \"Al Grand Hotel\" del 1948, \" Buonanotte Bettina\" del 1956 e \"Rinaldo in campo\" del 1962, ritornando frequentemente al teatro dove ebbe particolare successo con \"Liol\u00e0\" di Pirandello nel 1971.\nAttivissimo anche nel cinema, dove esord\u00ec nel 1926 con \"Garibaldi, l'eroe dei due mondi\" diretto da Aldo De Benedetti, proseguir\u00e0 per circa mezzo secolo a interpretare numerosi ruoli di carattere di personaggi simpatici e comunicativi - seppur petulanti o spiantati e maldestri (\"Parigi \u00e8 sempre Parigi\" del 1951 di Luciano Emmer) - mentre in altre occasioni di rango e sofisticati (\"Miseria e nobilt\u00e0\" di Mario Mattoli del 1954), comunque quasi sempre positivi. Porelli viene diretto da Carmine Gallone, Mario Camerini, Giorgio Simonelli, Mario Monicelli, Vittorio De Sica, Camillo Mastrocinque e soprattutto da Mario Mattoli.\nFu molto attivo alla radio e in diversi spettacoli televisivi di prosa. Interpret\u00f2 anche una fortunata edizione televisiva di \"Questi fantasmi\" accanto a Eduardo De Filippo, \"Biblioteca di Studio Uno\" oltre agli sceneggiati \"L'Alfiere\", \"I Buddenbrook\" e \"Scaramouche\" accanto a Domenico Modugno, come pure, nel 1963, affianc\u00f2 Delia Scala e Toni Ucci nel variet\u00e0 televisivo \"Smash\".\nSposato con l'attrice Rinalda Marchetti, \u00e8 morto nel 1982."}
{"id": "2242121", "revid": "1776051", "url": "https://it.wikipedia.org/wiki?curid=2242121", "title": "Varino Favorino", "text": "Fu il precettore di Giovanni de' Medici (futuro papa Leone X).\nBiografia.\nVarino Favorino (cognome coniato dal toponimo del paese d'origine) fu uomo di chiesa molto colto, nacque nel castello di Pievefavera nel comune di Caldarola, borgo fortificato di epoca medievale, che trovandosi poco distante da Camerino \u00e8 stato baluardo importante della linea di confine del Ducato dei Varano. \nIl Favorino \u00e8 noto anche come \"Guarino, Varinus, Favorinus, Phavorinijs, Varinus Camers, Varinus Favorinus Camers Nucerinus, Varinus Favorinus Camers\". \nI numerosi studiosi che si sono interessati alla vita e alle opere dell'umanista non sono concordi su molti aspetti della sua biografia e se sulla sua nascita mancano dati certi, dovuti alla mancanza nell'archivio parrocchiale di Pievefavera del registro dei battesimi del periodo interessato, stessa incertezza \u00e8 sulla sua morte e cos\u00ec pure sul monumento funebre.\nInizi\u00f2 i suoi studi classici a Camerino, poi studi\u00f2 greco e latino a Firenze sotto la guida di Poliziano, e successivamente divenne per un certo tempo allievo di Giovanni Lascari.\nEntr\u00f2 a far parte della Congregazione Silvestrina nell'Ordine di San Benedetto e si dedic\u00f2 alla lessicografia greca divenendo fra i primi studiosi e divulgatori della letteratura greca. \nNel 1496 pubblic\u00f2 il \"Thesaurus cornucopiae et Horti Adonidis\" opera nella quale fu aiutato da Carlo Antinori fiorentino, dal Poliziano suo maestro, e da frate Urbano. \nLorenzo il Magnifico lo fece precettore dei suoi figli: fu tutore per Giovanni (che fu papa Leone X dal 1475 al 1521), ma anche per Giulio (che divenne papa Clemente VII dal 1523 al 1534), di Giuliano e di Lorenzo (futuro duca d'Urbino, figlio di Piero, quindi nipote del Magnifico). Inoltre fu responsabile della biblioteca medicea di Firenze.\nNel 1508 fu nominato commissario e castellano delle rocche di Osimo, di Jesi e di Offida e da questo incarico inizi\u00f2 ad essere chiamato a subentrare dove in precedenza era stato a svolgere lo stesso ruolo Ludovico Clodio. \nPapa Leone X lo chiam\u00f2 presso l'Universit\u00e0 di Roma per occuparsi della cattedra di greco nel 1513. \nPer quanto riguarda i suoi lavori nel 1517 pubblic\u00f2 in Roma una traduzione degli \"Apophthegmata\" di Giovanni Stobeo e del 1523 \u00e8 l'edizione del suo \"Etymologicum magnum, sive thesaurus universae linguae Graecae ex multis variisque autoribus collectus\", la sua opera pi\u00f9 celebre ovvero un copiosissimo \"Dizionario di greco\", un lavoro che fu ristampato molte volte.\nFavorino fu prima arciprete della Chiesa di San Gregorio a Caldarola nel ducato di Camerino e nel 1514 Leone X lo nomin\u00f2 vescovo di Nocera Umbra, in entrambi i casi suo predecessore fu Ludovico Clodio. \nAlcune fonti lo dicono morto nell'aprile del 1527 a Nocera Umbra, mentre altre nel 1537 a Camerino e in questo caso si dice che avesse lasciato precise disposizioni circa la volont\u00e0 di essere sepolto a Nocera. \nIl lavoro di Angelo Menichelli del 2008, testimonia ampiamente la natura e la forma di quello che dovette essere il monumento funebre di questo vescovo illustre a Nocera Umbra, nella Cattedrale all'interno della cappella fatta costruire da lui stesso e dedicata a San Venanzio, patrono di Camerino a cui era particolarmente devoto.\nMa la citt\u00e0 di Caldarola, suo comune di nascita, che lo ebbe come arciprete della Chiesa di San Gregorio Vecchio, all'interno della seicentesca Chiesa di San Gregorio e Valentino, volle comunque dedicargli un monumento funebre commemorativo che fu eretto su una delle pareti laterali del presbiterio, di fronte al monumento funebre dedicato al suo predecessore, Ludovico Clodio."}
{"id": "2242125", "revid": "113769514", "url": "https://it.wikipedia.org/wiki?curid=2242125", "title": "Franz Anton von Kolowrat-Liebsteinsky", "text": "Divenne un moderato liberale, fiero oppositore del Principe Metternich e della sua politica al Congresso di Vienna. Kolowrat fu uno dei membri del consiglio di reggenza per l'Imperatore Ferdinando I d'Austria dal 1835 al 1848.\nBiografia.\nFranz Anton von Kolowrat-Liebsteinsky proveniva da una famiglia dell'antica aristocrazia molto radicata nel territorio ed a contatto con molti ambienti influenti della corte austriaca a cui la Boemia era sottoposta. Ancora in giovent\u00f9 venne nominato colonnello del Castello di Praga. Questo officio corrispondeva al titolo di governatore austriaco della Boemia, incarico che per\u00f2 svolse all'insegna della promozione della cultura locale, soprattutto portando il paese ad un salto evolutivo ulteriore tra gli anni 1809 e 1826, anche se non poche furono le opposizioni dell'aristocrazia locale che vedeva nelle innovazioni introdotte dal conte Kolowrat-Liebsteinsky una perdita del proprio potere. Franz Anton von Kolowrat-Liebsteinsky si distinse ad ogni modo come valente economista ed esperto di finanze. Nel 1814 fu uno dei rappresentanti dell'Austria al Congresso di Vienna.\nNel 1826 divenne ministro di stato e dovette dimettersi dall'incarico di governatore della Boemia, trovandosi ad ogni modo a dover gestire il mondo imperiale col quale si era sempre confrontato secondariamente. Franz Anton venne inoltre nominato (dal 12 dicembre 1836 al 13 marzo 1848) membro del consiglio imperiale segreto che coadiuvava l'Imperatore nella presa delle decisioni pi\u00f9 delicate per le sorti dello Stato austriaco.\nAlla morte dell'Imperatore Francesco I d'Austria nel 1835, egli fu tra i promotori della salita al trono del figlio di questi, Ferdinando il quale, seppur malato di mente, era stato da lui educato proprio agli ideali liberali. Nominato membro del consigliodi reggenza, dovette per\u00f2 qui confrontarsi con il cancelliere imperiale Metternich col quale non aveva un ottimo rapporto gi\u00e0 dall'epoca del Congresso di Vienna.\nAlla rivoluzione del marzo del 1848 che coinvolse Vienna ed altre importanti citt\u00e0 dell'Impero austriaco, malgrado l'idea conservatrice del Metternich sembrasse prevalere, egli venne nominato Primo Ministro dell'Impero austriaco, il primo di spirito costituzionale, anche se resse questo incarico solo dal 20 marzo al 19 aprile 1848.\nRitiratosi dall'incarico, Kolowrat-Liebsteinsky divenne presidente dell'Accademia delle Scienze di Boemia e fu il fondatore del Museo Nazionale di Praga al quale don\u00f2 la propria collezione mineralogica e la propria vasta biblioteca.\nMassone, fu deputato delle logge boeme al Convento di Wilhelmsbad del 1782 e fu membro degli Illuminati di Baviera."}
{"id": "2242135", "revid": "729019", "url": "https://it.wikipedia.org/wiki?curid=2242135", "title": "London Scottish Football Club", "text": "Il London Scottish Football Club \u00e8 una squadra di rugby a 15 britannica, con sede a Londra e iscritta sia alla Federazione rugbistica inglese che a quella scozzese.\nFondata nel 1878 a Londra da immigrati scozzesi che l\u00ec si trovavano per varie ragioni (da cui il soprannome \"The Exiles\", \"gli Esuli\"), milita in terza divisione nazionale, dopo essere stata anche, per un brevissimo periodo, in Premiership, la massima divisione inglese."}
{"id": "2242138", "revid": "287204", "url": "https://it.wikipedia.org/wiki?curid=2242138", "title": "Don't Give It Up (Siobh\u00e1n Donaghy)", "text": "Don't Give It Up \u00e8 il primo singolo di Siobh\u00e1n Donaghy estratto dal suo secondo album solista Ghosts.\n\u00e8 stata la prima canzone a comparire sulla sua pagina di Myspace, Il singolo \u00e8 stato distribuito come download digitale il 9 aprile 2007 e fisicamente il 16 aprile 2007.\nIl singolo ha debuttato alla #45 Negli UK e si posizion\u00f2 alla #79 nella seconda settimana.\nIl Video musicale di \"Don't Give It Up\" \u00e8 stato diretto da Sophie Muller, ed \u00e8 stato girato in varie citt\u00e0 tra cui Marrakech, Essaouira, El Jadida, \u00e8 diventato disponibile per canali musicali alla fine di Febbraio."}
{"id": "2242139", "revid": "124065183", "url": "https://it.wikipedia.org/wiki?curid=2242139", "title": "Germano Baron", "text": "Biografia.\nContadino, nacque in famiglia numerosa: sette fratelli, di cui durante la seconda guerra mondiale quattro furono sotto le armi. Venne arruolato nella Divisione Alpina Julia e inviato sul fronte russo, dal quale rientr\u00f2 nel 1942, perch\u00e9 gli si erano congelati i piedi.\nVenne ricoverato all'ospedale di Varese e dopo l'Armistizio di Cassibile, ritornato a casa, si aggreg\u00f2 alla Resistenza vicentina nelle bande armate partigiane, e successivamente alla divisione \"Ateo Garemi\", di ispirazione comunista, delle Brigate Garibaldi. Con il nome di battaglia \"Turco\", fu lui a dirigere il memorabile assalto alla caserma della Guardia Nazionale Repubblicana presso Tonezza del Cimone.\nLa sua Brigata - alla quale aveva voluto dare il nome del suo amico Luigi Marzarotto, un partigiano caduto proprio in quell'assalto - combatt\u00e9 sino a quando i tedeschi (che si erano anche resi responsabili, con i fascisti, nell'aprile del 1945 degli eccidi di Pedescala), non si furono ritirati definitivamente dalle valli del Vicentino.\nMor\u00ec all'ospedale di Schio l'8 Luglio 1945 (il giorno seguente all'eccidio di Schio) per i postumi di un incidente stradale avvenuto in circostanze mai completamente chiarite.\nIl Presidente della Repubblica Oscar Luigi Scalfaro, nel 1994, gli ha concesso la massima ricompensa al valor militare."}
{"id": "2242142", "revid": "767487", "url": "https://it.wikipedia.org/wiki?curid=2242142", "title": "Daniele Maggioli", "text": "Artista poliedrico, cantore delle contraddizioni che permeano la riviera romagnola, Daniele Maggioli spazia dal folk, al pop, a un'elettronica onirica.\nScrive e canta dall'et\u00e0 di 15 anni. Poeta bucolico e osservatore antropologico, nel suo primo album \"Pro loco\" racconta di Rimini, la sua citt\u00e0, che definisce \"bipolare\": \u00abnon ci si pu\u00f2 fare nulla, \u00e8 la sua natura, il suo segreto e la sua dannazione\u00bb\nCarriera.\nNel novembre 2006 ha vinto il Premio M.E.I Emilia-Romagna.\nIl suo album d'esordio \u00e8 \"Pro loco\", pubblicato da Interno 4 Records nel maggio del 2008. Nel 2010 esce, sempre con le stesse edizioni, \"Karaoke Blues\", presentato a luglio nella rassegna nell'ambito della rassegna musicale \"Percuotere la Mente\". Dopo aver riscontrato un notevole successo, nella riviera romagnola, con il suo secondo album \"Karaoke Blues\", collabora nuovamente con Antonio Ramberti, esibendosi, assieme a lui, in \"Bucolicesimo\", un album che racconta, in modo umoristico, le sventurate vicende di grotteschi personaggi."}
{"id": "2242144", "revid": "1543377", "url": "https://it.wikipedia.org/wiki?curid=2242144", "title": "Funzione di Gompertz-Makeham", "text": "La funzione di Gompertz-Makeham \u00e8 una nota legge analitica di sopravvivenza impiegata nella matematica attuariale.\nEssa \u00e8 rappresentata dalla funzione:\nLe ipotesi che vengono assunte mediante questo modello sono che:\n1) sia presente una componente di mortalit\u00e0 per causa accidentale.&lt;br&gt;2) sia presente una componente dovuta all'invecchiamento con forza crescente al crescere dell'et\u00e0 x dell'individuo\nrisultando in una forza complessiva di mortalit\u00e0 pari a:\ncon alfa e beta maggiori di 0, e c maggiore di 1.\nSfruttando la relazione tra forza di mortalit\u00e0 e legge di sopravvivenza, si ottiene:\nPonendo infine:\nsi ottiene cos\u00ec l'equazione iniziale."}
{"id": "2242149", "revid": "1692049", "url": "https://it.wikipedia.org/wiki?curid=2242149", "title": "Mandrinatura", "text": "La mandrinatura \u00e8 un'operazione meccanica che permette il serraggio di un elemento rispetto ad un altro per mezzo di una deformazione meccanica detta espansione.\nCi\u00f2 si ottiene per mezzo di un attrezzo, il mandrino (anche detto ogiva di espansione) che permette di aumentare la sezione dell'elemento deformabile senza pregiudicarne l'integrit\u00e0 meccanica.\nNormalmente \u00e8 utilizzata nel campo degli scambiatori di calore dove i tubi, espansi, vengono cos\u00ec collegati alle piastre tubiere e ai diaframmi, rendendo l'insieme meccanicamente robusto.\nQuesta tecnologia \u00e8 anche utilizzata nel campo dei raccordi idraulici ove tubazioni ed elementi di raccordo terminale possono essere assemblati tra loro per mezzo della deformazione dei tubi.\n\u00c8 una tecnologia poco costosa in quanto consente un collegamento meccanico senza saldature, guarnizioni di tenuta o collanti dunque senza alcun apporto esterno ai componenti sinora citati."}
{"id": "2242155", "revid": "1543377", "url": "https://it.wikipedia.org/wiki?curid=2242155", "title": "Capitoli di Dragon Ball", "text": "Questa \u00e8 la lista dei capitoli di \"Dragon Ball\", manga scritto e illustrato da Akira Toriyama. La storia \u00e8 incentrata sulle avventure di Son Goku, un ragazzo dalla bizzarra coda di scimmia alla continua ricerca delle sette sfere del drago. Durante le sue avventure egli apprende diverse tecniche di combattimento e affronta i nemici pi\u00f9 disparati, diventando cos\u00ec il combattente pi\u00f9 forte della Terra e dell'intero universo.\nLa serie \u00e8 stata pubblicata nella rivista giapponese \"Weekly Sh\u014dnen Jump\" per un totale di 519 capitoli. I singoli capitoli sono stati raccolti da Sh\u016beisha in una serie di 42 \"tank\u014dbon\": di cui il primo \u00e8 stato pubblicato il 10 settembre 1985 e l'ultimo il 4 agosto 1995. Nel 2004 il manga \u00e8 stato riedito in una raccolta di 34 \"kanzenban\" (intitolata in Italia \"Perfect Edition\"), assieme a delle nuove copertine e a dei nuovi \"artwork\" e con un finale leggermente modificato. Inoltre nella \"Perfect Edition\" alcuni capitoli sono stati pubblicati a colori.\nLa prima edizione in italiano del manga \u00e8 stata pubblicata dalla Star Comics, che ha scelto di dividerlo in 62 volumi. Le edizioni successive (intitolate rispettivamente \"Deluxe\", \"New\" ed \"Evergreen\"), invece, hanno il formato originale in 42 numeri.\nLista volumi.\nQui di seguito la lista dei volumi del manga di \"Dragon Ball\". La prima numerazione corrisponde al formato originale giapponese di 42 numeri, mentre la seconda corrisponde alla prima edizione italiana di 62 volumi di Star Comics pubblicata sulla rivista \"Dragon\". I titoli dei volumi, dei capitoli e le date italiane provengono proprio da questa edizione, inoltre la linea che separa i titoli nella tabella, indica l'inizio e la fine di ogni determinato volume di questa versione."}
{"id": "2242156", "revid": "92723", "url": "https://it.wikipedia.org/wiki?curid=2242156", "title": "Biocovo", "text": "Il Biocovo o Biocova (in croato \"Biokovo\") \u00e8 il secondo monte per altitudine della Croazia. Si trova lungo la costa dalmata a 57 chilometri in linea d'aria da Spalato e circa 110 da Ragusa, tra il corso del fiume Cetina e quello della Narenta. \u00c8 la pi\u00f9 alta cima dei Monti Albi.\nCaratteristiche.\nLa sua cima pi\u00f9 alta \u00e8 la vetta San Giorgio (\"Sveti Jure\"), dove, nel comune di Macarsca, \u00e8 ubicato uno dei pi\u00f9 importanti e strategici impianti di ricezione radiotelevisiva della Croazia, che copre tutta la Croazia meridionale e parte dell'Erzegovina, facendo arrivare il segnale di HRT, Nova, RTL e tv locali anche, in caso di propagazione del segnale, sulla costa delle Marche, dell'Abruzzo e del Molise.\nNelle giornate limpide dalla sua sommit\u00e0 \u00e8 visibile il Gargano, che dista circa 170\u00a0km."}
{"id": "2242159", "revid": "112096741", "url": "https://it.wikipedia.org/wiki?curid=2242159", "title": "Giovanni da Siviglia", "text": "Biografia.\nGiovanni oper\u00f2 forse in Galizia, a Limia (nell'Ourense), dal momento che si firmava \"Johannes Hispalensis atque Limiensis\", durante l'epoca della \"Reconquista\", la prolungata lotta cristiana per riconquistare la penisola Iberica, in gran parte dominata e sottomessa dai musulmani.\nLe sue traduzioni - il \"Secretum Secretorum\" dedicato a una fittizia regina T[arasia?], e la versione originale del \"De differentia spiritus et animae\" del filosofo arabo del IX secolo Qusta ibn Luqa - erano tutte traduzioni di lavori di medicina, frammisti a opere di alchimia, come si usava nella tradizione ispano-araba. Nel suo \"Libro degli algoritmi relativi all'aritmetica pratica\", Giovanni da Siviglia infine fornisce una delle prime dimostrazioni a noi conosciute del sistema decimale indiano, la cui introduzione in Europa viene di norma associata al \"Liber Abaci\" di Leonardo Fibonacci da Pisa: \nAstrologo, Giovanni da Siviglia tradusse in latino il \"Libro della nascita\". ed il \"Kit\u0101b ta\u1e25\u0101w\u012bl sin\u012b al-\u2018\u0101lam\" dell'astrologo arabo Abu 'Ali al-Khaiyat"}
{"id": "2242162", "revid": "599013", "url": "https://it.wikipedia.org/wiki?curid=2242162", "title": "Morano (azienda)", "text": "La Morano \u00e8 una casa editrice italiana, fondata a Napoli da Vincenzo Morano attorno alla met\u00e0 dell'Ottocento.\nStoria.\nI fondatori della casa editrice erano discendenti di una famiglia calabrese di antiche origini, il cui gentilizio deriva dal capostipite Apollonio, che, nel 1232, ricevette in feudo da Federico II di Svevia il borgo di Morano Calabro.\nIl primo dei fratelli a stabilirsi a Napoli fu, nel 1847, Vincenzo Morano (Monterosso Calabro, 22 gennaio 1822 - Napoli, 14 giugno 1890), professore del Real Liceo di Cosenza, figlio primogenito di Vito e di Antonia Servello. In seguito, Vincenzo Morano fu raggiunto in citt\u00e0 dagli altri fratelli, da lui richiamati.\nLa data di fondazione della casa editrice non \u00e8 certa: esisteva sicuramente gi\u00e0 nel 1850, quando una Libreria a nome dei fratelli Morano fu aperta a Napoli al civico 14 di vico Quercia. Dopo gli anni iniziali dell'attivit\u00e0 d'impresa, in cui Vincenzo Morano, in stretta associazione alla figura intellettuale di Bruto Fabricatore, pubblic\u00f2 per il tramite di altri stampatori gi\u00e0 avviati, la casa editrice assunse in proprio la gestione e la stampa dei libri gi\u00e0 almeno dal 1858. Si dedic\u00f2 alla pubblicazione dei lavori di Gian Battista Vico, Adolfo Bartoli, Vincenzo Gioberti, Francesco De Sanctis (la \"Storia della letteratura italiana\" del 1871), Luigi Settembrini, e Benedetto Croce.\nNumerosi furono, nel tempo, i rapporti intessuti con figure di spicco dell'intellettualit\u00e0 napoletana e italiana: oltre ai gi\u00e0 citati Bruto Fabricatore, Francesco De Sanctis e Luigi Settembrini, intrattennero rapporti con la casa editrice il canonico Giuseppe Vago, Salvatore Battaglia, Francesco Sbordone, Cesare Tropea, Ernesto Pontieri, Francesco Carnelutti, Mauro Cappelletti, Eustachio Paolo Lamanna e Pietro Piovani.\nFra i direttori che ebbe la Morano, si distinse Antonio Morano (Monterosso Calabro, 1831 - Napoli, 1911).\nDal 1885 al 1948 ha pubblicato il fortunato \"Dizionario greco-italiano\" di Benedetto Bonazzi. In tempi pi\u00f9 recenti ha edito le \"Opere giuridiche\" di Piero Calamandrei, a cura di Mauro Cappelletti, in 10 volumi (1965-85). Tra gli autori pubblicati negli anni '90 si segnalano Maria Luisa Altieri Biagi, Maurizio Dardano, Francesco Gabrieli, Bice Mortara Garavelli, Margherita Isnardi Parente, Sabatino Moscati. Nel XXI secolo la casa editrice, rimasta di propriet\u00e0 della famiglia Morano, ha rallentato sensibilmente il ritmo delle pubblicazioni "}
{"id": "2242165", "revid": "116048098", "url": "https://it.wikipedia.org/wiki?curid=2242165", "title": "Giro di Sardegna 2009", "text": "Il Giro di Sardegna 2009, ventisettesima edizione della corsa e valevole come prova dell'UCI Europe Tour 2009 categoria 2.1, si svolse dal 24 al 28 febbraio 2009 su un percorso di 812,8\u00a0km, suddiviso su 5 tappe, con partenza da Olbia e arrivo a Cagliari, nell'omonima regione italiana. La vittoria fu appannaggio dell'italiano Daniele Bennati, che complet\u00f2 il percorso in 20h14'17\", alla media di 40,654\u00a0km/h, precedendo i connazionali Oscar Gatto e Alessandro Ballan.\nSul traguardo di Cagliari 87 ciclisti, su 111 partiti da Olbia, portarono a termine la competizione.\nDettagli delle tappe.\n1\u00aa tappa.\nLa prima tappa della manifestazione si svolse interamente nella Gallura, la partenza e l'arrivo erano fissati nella centrale via Principe Umberto ad Olbia. Una volta usciti dal capoluogo gallurese si affrontarono 184 chilometri di saliscendi lungo la Costa Smeralda, attraversando luoghi come Baja Sardinia, Cannigione, Tempio Pausania, Calangianus e Arzachena. Tre i GPM, tutti di terza categoria, a Micalosu, Luogosanto e San Pantaleo.\nTappa caratterizzata da numerosi tentativi di fuga gi\u00e0 dai primi chilometri, con l'italiano Finetto, il russo Belkov e il tedesco Mamos. Le squadre dei velocisti incominciarono a lavorare e dopo 160\u00a0km il gruppo torn\u00f2 compatto. Molti corridori si staccarono a 30\u00a0km dall'arrivo dopo il GPM di San Pantaleo, ma i velocisti principali giunsero sul traguardo, dove la spunt\u00f2 Mirco Lorenzetto, che batt\u00e9 il compagno Gasparotto ed Petacchi.\n2\u00aa tappa.\nLa seconda tappa si svolse nella zona centro-settentrionale della Sardegna. La partenza fu a Porto Torres e tocc\u00f2 alcuni centri della zona tra cui Sorso e Sassari, per poi dirigersi verso la Riviera del Corallo, attraversando da est a sud Alghero e proseguando verso Bosa, per poi giungere al traguardo a Santu Lussurgiu.\nDopo una fuga della prima ora di 23 corridori il gruppo si compatt\u00f2 fino al GPM di Santu Lussurgiu a 8\u00a0km dall'arrivo e non bastarono gli scatti in salita di Frapporti e Niemiec per cambiare l'esito della tappa. La discesa verso la localit\u00e0 di San Leonardo port\u00f2 il gruppo verso la volata che vide emergere per la seconda volta consecutiva il trevigiano Lorenzetto, che batt\u00e9 Bennati e Petacchi. Il numero 5 della Lampre-N.G.C. mantenne la leadership in classifica generale.\n3\u00aa tappa.\nNella terza tappa l'isola venn percorsa trasversalmente da ovest ad est, con partenza a Oristano, sul Mar di Sardegna, ed arrivo a Tortol\u00ec, sul Mar Tirreno. Fu la tappa pi\u00f9 dura, con un dislivello di 3000 metri. La frazione tocc\u00f2 alcuni punti dell'Oristanese, del Nuorese e dell'Ogliastra. Due furono i GPM, il primo di seconda categoria fissato a Sadali e il secondo di prima categoria nel valico del Monte Arcuer\u00ec.\nGiordani ed Ackermann diedero luogo ad una fuga, ma vengono ripresi dopo un centinaio di chilometri. Al GPM ci prov\u00f2 Grega Bole senza esito. Si decise tutto nell'ultima salita verso il valico di Arcuer\u00ec: i velocisti si staccarono, lasciando la vittoria di tappa in mano ai passisti. Il gruppo rimase solo con 22 elementi tra i quali Gatto che, tirato da Visconti, vinse la volata a Tortol\u00ec e fece sua la tappa e la maglia biancazzurra.\n4\u00aa tappa.\nTappa adatta ai velocisti. Si partiva dal porto di Arbatax per arrivare a Cagliari. La tappa prevedeva un percorso che costeggiava tutta l'Orientale sarda, in modo da arrivare dalla zona sud-est di Cagliari e prendere via Roma da viale Diaz. L'unica asperit\u00e0 importante era il Valico di Campu Omu, troppo distante dall'arrivo per pregiudicare un arrivo in gruppo. Furono attraversati i comuni del sud est sardo tra cui Cardedu, Villaputzu, Perdasdefogu, Maracalagonis, Sinnai, Settimo San Pietro e poi l'hinterland cagliaritano con Quartu Sant'Elena, Quartucciu e Selargius.\nTappa dominata dalle squadre dei velocisti, che mantennero compatto il gruppo fin sul traguardo di Cagliari, dove arriv\u00f2 il primo centro nella corsa di Daniele Bennati che, battendo Lorenzetto, conquist\u00f2 la leadership della classifica generale.\n5\u00aa tappa.\nLa quinta ed ultima tappa attravers\u00f2 le provincie di Carbonia-Iglesias e di Villacidro-Sanluri. I corridori partirono dal municipio di Carbonia e presero la direzione del mare. Il percorso segu\u00ec tutta la litoranea del Sulcis, passando per Nebida, Masua e Buggerru. Invece di continuare per la costa appartenente al comune di Arbus (Ingurtosu, Piscinas), raggiunse prima Fluminimaggiore e poi passando per il valico di Bidderdi, ove era fissato l'ultimo GPM del Giro, si raggiunse l'abitato di Arbus. Una volta superato il passo Genna e Frongia (affrontato in discesa) i ciclisti seguirono l'itinerario della SS 196 fino ad arrivare a Cagliari. A differenza della quarta tappa si entr\u00f2 dalla parte opposta del capoluogo, il gruppo arriv\u00f2 da Viale Elmas e, dopo aver percorso tutta Viale Trieste, giunse in Via Roma, nel senso opposto rispetto all'arrivo della quarta frazione.\nIn questa ultima tappa Bennati doveva solo controllare Gatto, unico suo rivale per la generale che venne controllato dalla Liquigas. Dopo la discesa di Arbus lo scirocco, influ\u00ec sulla corsa, mantenendo compatto il gruppo fin sul traguard. Allo sprint in via Roma vinse Alessandro Petacchi. Bennati con il secondo posto si assicur\u00f2 il primato nella classifica generale."}
{"id": "2242168", "revid": "729019", "url": "https://it.wikipedia.org/wiki?curid=2242168", "title": "Stazione di Marylebone", "text": "La stazione di Marylebone o Londra Marylebone (in inglese: \"Marylebone station\" o \"London Marylebone\") \u00e8 una stazione ferroviaria del National Rail sita nell'omonima area della Citt\u00e0 di Westminster. Essa \u00e8 situata a met\u00e0 strada fra la stazione di Euston e quella di Paddington, a circa 1,5\u00a0km da entrambe.\nAperta nel 1899, \u00e8 la pi\u00f9 recente delle principali stazioni ferroviarie di Londra ed una delle pi\u00f9 piccole. Essa \u00e8 anche l'unica non elettrificata e pertanto servita soltanto da treni a trazione diesel, diretti verso nord.\nLa stazione, nonostante le sue modeste dimensioni, \u00e8 stata recentemente ampliata con l'aggiunta di diverse nuove piattaforme ed ha sensibilmente accresciuto il traffico passeggeri. Essa \u00e8 ubicata nella Travelcard Zone 1.\nStoria.\nPrima del 1958.\nLa stazione venne aperta il 15 marzo 1899 come stazione di testa della \"Great Central Railway\". La costruzione in stile barocco edoardiano, costruita in mattoni rossi e pietra bianca, era ben armonizzata con gli edifici circostanti.\nVenne progettata per avere dieci piattaforme ma a seguito degli elevati costi della costruzione, che portarono la societ\u00e0 costruttrice al quasi fallimento, fu necessario rivedere il progetto e ridurre le piattaforme a solo quattro.\nLa \"Great Central Railway\" collegava Londra a High Wycombe, Aylesbury, Rugby, Leicester, Nottingham, Sheffield e Manchester.\nDa essa operavano anche altre linee locali dal Middlesex, High Wycombe e Aylesbury per Marylebone.\nIl traffico passeggeri non fu mai molto intenso, a seguito del fatto che fu l'ultima stazione principale di Londra ad essere costruita, e pertanto ebbe grossi problemi a competere con le altre costruite in precedenza e gi\u00e0 ben avviate.\nNonostante lo scarso numero di passeggeri, la stazione ebbe sempre un grande traffico merci in particolare legato al trasporto del carbone.\nIl maggior splendore si ebbe tra il 1923, quando la GCR venne assorbita dalla LNER ed il 1948, quando venne nazionalizzata per formare la \"BR Eastern Region\".\nDal 1958 agli anni '80.\nLe linee a lunga percorrenza iniziarono ad abbandonare la stazione di Marylebone dopo il trasferimento alla \"BR Midland Region\". Esse divennero di fatto un duplicato, nella regione, di quelle della \"Midland Main Line\". IL treno \"Master Cutler\" venne spostato sulla stazione di St Pancras. Dal 1960 non vi furono pi\u00f9 treni giornalieri per che andassero a destinazioni poste a nord di Nottingham, anche se qualcuno viaggiava di notte, e molti servizi espressi vennero eliminati. Dal 1963 vennero eliminati i servizi locali e nel 1965 anche i servizi merci vennero ridotti drasticamente. Nel 1966 la maggior parte dell'ex \"Great Central Railway\" venne chiusa a nord di Aylesbury e divenne parte del \"Beeching axe\". Ci\u00f2 volle dire che Marylebone era divenuta una stazione per servizi locali per le sole destinazioni di Aylesbury e High Wycombe.\nDopo gli anni sessanta, a seguito di mancati investimenti, la stazione continu\u00f2 la sua fase di decadenza. Essa divenne il miglior luogo a Londra per ammirare i treni del passato. Negli anni ottanta si parl\u00f2 diffusamente della sua chiusura deviando i suoi ultimi treni, via High Wycombe, nella vicina stazione di Paddington ed estendendo la Metropolitan Line fino ad Aylesbury. Marylebone sarebbe stata convertita in una stazione di autobus creando delle strade al posto dei binari. La cosa non ebbe poi attuazione e la stazione rimase in attivit\u00e0.\nDagli anni ottanta ad oggi.\nIl fatto nuovo avvenne alla fine degli anni ottanta quando la British Rail decise di spostare alcuni servizi dall'affollata stazione di Paddington a quella di Marylebone. Vennero vendute delle aree non pi\u00f9 utilizzate realizzando un discreto numero di milioni di sterline che vennero poi utilizzate per la ristrutturazione della stazione. Vennero poi messi in servizio nuovi treni che andarono a sostituire quelli antiquati allora in servizio. \nNegli anni novanta, dopo la privatizzazione delle ferrovie britanniche del 1996, la stazione ebbe un grande impulso quando la Chiltern Railways riprese i servizi. La Chiltern trasform\u00f2 la stazione in terminal per un nuovo servizio InterCity per Birmingham. Per far fronte al successo degli ultimi dieci anni, che ha visto aumentare in maniera esponenziale il traffico passeggeri, nel maggio 2006 vennero aperte al servizio due nuove piattaforme, la 5 e la 6.\nAlla fine di gennaio 2006, si \u00e8 costituita una nuova societ\u00e0, la \"Wrexham, Shropshire and Marylebone Railway\" che nei primi mesi del 2008 ha iniziato ad operare servizi da Wrexham (Galles del nord) via Shrewsbury, Telford e West Midlands per Marylebone. Questo ha consentito la ripresa dei servizi per Londra da Wrexham e dallo Shropshire.\nStrutture e impianti.\nLa stazione si trova su \"Marylebone Road\", nel quartiere di Paddington. Nelle sue vicinanze si trovano Regents Park, \"Baker Street\" e Madame Tussauds.\nLa stazione delle linee principali ha sei piattaforme di cui due costruite nella stazione originaria, due inserite in un secondo tempo e due entrate in servizio nel settembre 2006. Non \u00e8 pi\u00f9 la minore delle stazioni londinesi anche se ad eccezione della ormai chiusa \"stazione di Waterloo International\" (sostituita dalla stazione di St Pancras, aperta nel novembre 2007) rimane la pi\u00f9 nuova. Essa \u00e8 l'unica non ancora elettrificata ed \u00e8 anche una delle due stazioni principali di Londra a non essere gestita direttamente dal Network Rail, assieme alla stazione di Blackfriars.\nMovimento.\nI servizi sono gestiti dalla Chiltern Railways che opera la \"Chiltern Main Line\" e la \"London to Aylesbury Line\" per High Wycombe, Aylesbury, Bicester, Banbury, Leamington Spa, Stratford-upon-Avon, Birmingham e Kidderminster.\nEsistono anche cinque treni al giorno per Wrexham via Midlands e Shropshire.\nLa stazione ha un traffico annuo di circa 11,6 milioni di passeggeri (dati 2006/2007) con un incremento di 4,8 milioni rispetto al 2005/2006."}
{"id": "2242169", "revid": "11959", "url": "https://it.wikipedia.org/wiki?curid=2242169", "title": "Giovanni di Siviglia", "text": ""}
{"id": "2242171", "revid": "767487", "url": "https://it.wikipedia.org/wiki?curid=2242171", "title": "Venga a prendere il caff\u00e8 da noi", "text": "Venga a prendere il caff\u00e8 da noi \u00e8 un film del 1970, diretto da Alberto Lattuada e tratto dal romanzo \"La spartizione\" di Piero Chiara pubblicato nel 1964.\nTrama.\nEmerenziano Paronzini, invalido della seconda guerra mondiale dopo aver combattuto nel fronte grecoalbanese, \u00e8 impiegato presso il Ministero delle finanze, per il quale gira il varesotto e comasco. Alla fine \u00e8 trasferito in qualit\u00e0 di vice-capufficio a Luino, sul Lago Maggiore.\nDa sempre diviso tra l'etica del lavoro (si dimostra inflessibile con i raccomandati) e quella del lubr\u00ecco, concedendosi qualche avventura a pagamento, si sente ormai \"arrivato\", contempla e cerca di applicare i principi dello scrittore Paolo Mantegazza, di cui viene citata e letta dal protagonista l'opera \"Fisiologia del piacere\". Un uomo \"vero come lui\", a una certa et\u00e0 per poter star bene deve avere le \"3 C\": \"carezze, caldo, comodo\".\nDecide quindi di fidanzarsi con una delle tre ricche sorelle Tettamanzi, Camilla, Fortunata e Tarsilla, ereditiere di un bel gruzzoletto lasciato dal padre Mansueto, \"patrocinatore legale\" con la passione per la scienza e la biologia. Tornato dal viaggio di nozze con la moglie Fortunata, inizia a sollazzarsi anche con le altre cognate, intensificando sempre pi\u00f9 i rapporti.\nLa situazione perdura felicemente fin quando, dopo aver raggiunto il record di tutte e tre in un giorno, nel momento di concupire anche la giovane cameriera Caterina, viene colto da trombosi e finisce in carrozzella, muto, servito e riverito.\nProduzione.\nIl film venne girato soprattutto a Luino e a Cuvio in provincia di Varese e la casa delle tre sorelle \u00e8 Villa Battaglia.\nColonna sonora.\nLa colonna sonora del film, composta da Fred Bongusto, comprende il motivo conduttore \"Tutta tutta\", composto da Fred Bongusto su testo di Lattuada, eseguito da I Giganti. La colonna sonora non risulta sia mai stata pubblicata integralmente su LP o altro supporto fonografico a lunga durata. \u00c8 stato pubblicato solamente il 45 giri contenente il tema principale."}
{"id": "2242172", "revid": "536159", "url": "https://it.wikipedia.org/wiki?curid=2242172", "title": "Marylebone station", "text": ""}
{"id": "2242173", "revid": "1439131", "url": "https://it.wikipedia.org/wiki?curid=2242173", "title": "Mercedes 39PS", "text": "Il nome Mercedes 39PS identifica una piccola famiglia di autovetture di gran lusso prodotte dal 1906 al 1910 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nSi trattava di una piccola famiglia composta da due modelli prodotti parallelamente e che andavano a posizionarsi un gradino sopra i gi\u00e0 esclusivissimi modelli della famiglia 37PS. Questi due modelli erano denominati rispettivamente 39/75 PS e 39/80 PS.\nTali modelli andavano ad infoltire il gi\u00e0 affollato segmento delle auto di gran lusso, composto in quegli anni anche dalle stesse \"37PS\" e dalle Simplex 45PS. Com'era consuetudine nei primi quattro decenni del XX secolo, i modelli \"39PS\" erano forniti sotto forma di telaio nudo da carrozzare a piacimento del facoltoso cliente. \nLe \"39PS\" montavano un motore a 6 cilindri in linea che era strettamente imparentato con l'unit\u00e0 che equipaggiava la \"37/65 PS\". Si trattava infatti di un 6 cilindri nato dall'accoppiamento di due unit\u00e0 tricilindriche fuse separatamente. Di questo propulsore, il primo 6 cilindri nella storia della \"Mercedes\" e della \"Daimler\", venne allungata la misura della corsa, portata da 140 a 150 mm, mentre l'alesaggio rimase fermo a 120 mm. Come risultato si ottenne un motore dell'enorme cilindrata di 10180 cm\u00b3. La distribuzione era a valvole laterali disposte a T, cio\u00e8 quelle di aspirazione su un lato e quelle di scarico sul lato opposto. Le valvole erano a loro volta comandate da due assi camme, uno per lato, uno per fila di valvole. \nPer quanto riguarda le prestazioni, nella \"39/75 PS\" (chiamata anche semplicemente 75PS) la potenza massima raggiungeva 75 CV, mentre nella \"39/80 PS\" arrivava ad 80 CV, in entrambi i casi sempre a 1300 giri/min. La velocit\u00e0 massima di questi modelli era di circa 95 km/h.\nPer quanto riguarda il resto delle caratteristiche tecniche, le \"39PS\" erano impostate nel classico metodo utilizzato in quegli anni, ossia con telaio in lamiera di acciaio stampata con sezione ad U, sospensioni ad assale rigido con balestre semiellittiche, freno a pedale che agiva sull'albero di trasmissione, freno a mano sul retrotreno, trasmissione a catena e cambio a 4 marce con frizione a nastro.\nIl tipo di clientela a cui le \"39PS\" si rivolgevano era composta essenzialmente da monarchi. Non a caso, uno dei clienti che pot\u00e9 permettersi un simile oggetto fu il Kaiser Guglielmo II, che acquist\u00f2 una 39/75 PS landaulet nel 1907.\nNel 1910 le \"39PS\" vennero sostituite dai modelli della famiglia 38PS."}
{"id": "2242184", "revid": "1543377", "url": "https://it.wikipedia.org/wiki?curid=2242184", "title": "Row of bombs", "text": "I sistemi operativi di tipo TOS, come l'Atari ST, usavano il sistema row of bombs (\"riga di bombe\") per indicare un errore critico del sistema. Il numero di bombe che appariva a schermo era un'indicazione precisa del tipo di errore del sistema. L'errore (chiamato anche \"eccezione\") veniva riportato dai microprocessori Motorola 68000. La prima versione del SO TOS utilizzava, al posto delle bombe, dei \"funghi atomici\", ma vennero sostituiti quasi subito, in quanto giudicati politicamente scorretti."}
{"id": "2242185", "revid": "339392", "url": "https://it.wikipedia.org/wiki?curid=2242185", "title": "British Rail", "text": ""}
{"id": "2242190", "revid": "1345932", "url": "https://it.wikipedia.org/wiki?curid=2242190", "title": "Missioni Cosmos 1981-1990", "text": "La lista comprende tutti i satelliti lanciati tra il 1981 e il 1990 che hanno ricevuto la denominazione Cosmos, con il relativo vettore. Accanto al tipo di satellite, la cifra tra parentesi indica il numero progressivo di veicoli lanciati. In corsivo, le missioni il cui lancio \u00e8 fallito."}
{"id": "2242197", "revid": "76963", "url": "https://it.wikipedia.org/wiki?curid=2242197", "title": "Stratton Leopold", "text": "Biografia.\nLeopold debutta nel mondo del cinema come attore, partecipando secondariamente al film horror del 1976, \"Kiss of the Tarantula\", e l'anno dopo in \"Il reduce\", pellicola diretta da David Berlatsky. Dopo aver brevemente lavorato nel settore sonoro nel film \"False Face\", svolge altri molteplici ruoli, inizialmente come manager della produzione (a partire dal 1979) e quindi come assistente alla regia (dal 1981).\nA partire dal 1985 raggiunge una propria autonomia come produttore cinematografico, lavorando in film come \"Le avventure del Barone di Munchausen\", \"Nata ieri\", \"Patto di sangue\" e \"La mossa del diavolo\". I suoi pi\u00f9 importanti lavori sono \"Al vertice della tensione\" e \"\", in cui ha lavorato come produttore esecutivo.\nIl produttore ha confessato di aver finanziato un negozio di gelati a Savannah (Georgia), chiamato Leopold's."}
{"id": "2242203", "revid": "132266", "url": "https://it.wikipedia.org/wiki?curid=2242203", "title": "Asset", "text": ""}
{"id": "2242204", "revid": "1543377", "url": "https://it.wikipedia.org/wiki?curid=2242204", "title": "Edessa (Grecia)", "text": "Edessa (, in bulgaro \"\u0412\u043e\u0434\u0435\u043d\", \"Voden\"), \u00e8 un comune della Grecia situato nella periferia della Macedonia Centrale. \u00c8 capoluogo dell'unit\u00e0 periferica di Pella, con 29.658 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 611\u00a0km\u00b2 e la popolazione \u00e8 passata da 25.619 a 29.658 abitanti.\n\u00c8 situata sulle propaggini meridionali dei Monti Voras nella antica regione macedone della Bottia, in una zona ricca di acqua (in citt\u00e0 sono presenti delle cascate).\nNome.\nIl nome \u00e8 stato collegato con il termine frigio \"bedu\" (\"acqua\"), in relazione alle abbondanti risorse idriche del suo territorio. Anche il nome slavo di \u0392\u03bf\u03b4\u03b5\u03bd\u03ac (\"Vodena\") si riferisce alla medesima caratteristica (dal termine \"voda\", \"acqua\"); a questo nome si riferisce l'attuale nome bulgaro di \u0412\u043e\u0434\u0435\u043d (\"Voden\").\nIn onore dell'Edessa macedone, Seleuco I Nicatore fond\u00f2 all'inizio del III secolo a.C. una omonima citt\u00e0 in Mesopotamia.\nStoria.\nIl territorio fu frequentato in epoca preistorica. La citt\u00e0 si svilupp\u00f2 a partire da un piccolo insediamento rurale a partire dal IV secolo a.C., articolata in un'acropoli e una citt\u00e0 bassa di et\u00e0 ellenistica, entrambe fortificate. \u00c8 menzionata in un'iscrizione rinvenuta nel santuario di Delfi del III secolo a.C.\nEbbe ulteriore sviluppo in epoca romana essendo collocata sulla via Egnatia ed ebbe una propria zecca tra il 27 a.C. e il 249.\nNel III secolo vi rufono martirizzati santa Vassa e i suoi tre figli. Fu sede vescovile, ma la citt\u00e0 bassa fu progressivamente abbandonata a partire dal VI-VIII secolo e in epoca bizantina era ridotta a una fortezza sull'acropoli, che aveva preso il nome slavo di \"Vodena\".\nTra gli anni 989 e 995 Edessa fu la capitale provvisoria della Bulgaria.\nNegli anni 1340 veniva citata sia come \"Edessa\" che come \"Vodena\" nella storia redatta dall'imperatore Giovanni VI Cantacuzeno e fu in seguito conquistata dal re serbo Stefano Uro\u0161 IV Du\u0161an. Nel 1390 cadde in dominio dell'Impero ottomano. Fu nuovamente descritta nel XVII secolo dal viaggiatore turco Evliya \u00c7elebi e vi sono riportate sei moschee.\nNegli anni 1860 fu sede di scontri tra bulgari e greci.\nFu sottratta dal dominio ottomano, durato oltre mezzo millennio, nel 1912.\nSviluppatasi come centro industriale, fu favorita dalla disponibilit\u00e0 di energia idroelettrica e godette di grande prosperit\u00e0 nel periodo tra le due guerre mondiali, attirando l'immigrazione di Armeni e di Greci profughi dall'Asia Minore.\nNel 1944 fu incendiata per rappresaglia all'uccisione di un soldato da parte della resistenza. Durante la guerra civile greca del 1946-1949 fu sotto il controllo dei partigiani slavomacedoni del NOF.\nNel secondo dopoguerra Edessa sub\u00ec il declino delle attivit\u00e0 industriali, con un conseguente calo di popolazione, e si \u00e8 progressivamente trasformata in una citt\u00e0 di servizi, legati alla sua funzione amministrativa di capoluogo di prefettura, e di turismo.\nMonumenti e luoghi d'interesse.\nRestano le fortificazioni dell'acropoli, a pianta triangolare e includenti le cascate, e della citt\u00e0 bassa, dove raggiungevano un perimetro di 1200\u00a0m, con porte difese da torri. Sono stati rinvenuti i resti di alcuni edifici di epoca greca e romana dell'acropoli, nel sottosuolo dell'attuale citt\u00e0, e in un'area archeologica lungo la via principale della citt\u00e0 bassa, fiancheggiata da colonnati nel II secolo, presso la porta meridionale, con abitazioni, laboratori artigianali e magazzini, che vanno dall'epoca ellenistica a quella tardo antica. Sono inoltre stati individuati i resti di due chiese paleocristiane, una all'interno e una all'esterno delle mura.\nLa principale necropoli si estendeva lungo la strada che portava dalla citt\u00e0 bassa all'acropoli e comprende tombe familiari a camera scavate nella roccia del pendio\nAppartengono al periodo bizantino della fortezza sull'acropoli la cattedrale antica, elevata nel XIV secolo e la chiesa dei Santi Pietro e Paolo.\nRisalgono al periodo della dominazione ottomana il ponte \"Kiupri\" o \"Bizantino\" alcuni mulini ad acqua presso le cascate e la struttura del quartiere di \"Varosi\".\nIl locale museo archeologico \u00e8 ospitato nell'edificio ottocentesco di Yeni Cami e ospita i ritrovamenti effettuati nell'area della citt\u00e0 attuale e della antica citt\u00e0 bassa."}
{"id": "2242206", "revid": "1431409", "url": "https://it.wikipedia.org/wiki?curid=2242206", "title": "Shea Whigham", "text": "Biografia.\nNato in Florida, \u00e8 figlio di Beth Whigham e dell'ex quarterback della Florida State University Frank Whigham; ha inoltre un fratello, Jack. Amante dello sport, da ragazzo ha giocato sia a calcio che a tennis. Ha frequentato per quattro anni il college SUNY Purchase di New York, prima di fondare insieme all'amico Kirk Acevedo il gruppo teatrale \"The Rorshack Group\", sempre a New York. Sposato, ha due figli.\nIl ruolo che lancia la carriera di Shea \u00e8 quello del soldato Wilson nel film di Joel Schumacher \"Tigerland\", dove l'attore recita a fianco dell'amico Colin Farrell; dopo una serie di lavori per la TV, ottiene una parte in Lords of Dogtown. L'anno seguente collabora ancora con Colin Farrell nel film \"Pride and Glory - Il prezzo dell'onore\" di Gavin O'Connor, mentre nel 2009 prende parte alla realizzazione del quarto capitolo della saga \"Fast &amp; Furious\".\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "2242211", "revid": "107206253", "url": "https://it.wikipedia.org/wiki?curid=2242211", "title": "Roberto di Ketton", "text": "Ketton, dove Roberto nacque e forse prese i primi ordini, \u00e8 un piccolo villaggio nel Rutland, a pochi chilometri da Stamford (Lincolnshire).\nSi crede che Roberto (chiamato talora Roberto di Chester, Robert de Retz o Robert Kennet) abbia ricevuto la sua istruzione nella cattedrale-scuola di Parigi. Nel 1134 viaggi\u00f2 dalla Francia verso Oriente per quattro anni, col suo allievo e amico Ermanno di Carinzia (anche noto come Herman Dalmatin). Visitarono l'Impero bizantino, l'entit\u00e0 crociata di Outremer in Palestina e Damasco. Entrambi divennero cos\u00ec traduttori assai apprezzati dall'arabo in latino. Nel 1141 Roberto si spost\u00f2 in Spagna dove la divisione, e spesso la convivenza, della Penisola iberica fra musulmani e cristiani (con l'elemento ebraico assai attivo economicamente e culturalmente) aveva reso la regione una base privilegiata per l'opera traduttoria. Alcune fonti lo identificano con Roberto di Chester (latino \"Robertus Castrensis\"), che fu attivo anch'egli in Spagna come traduttore verso la fine degli anni quaranta del XII secolo.\nSebbene avesse avuto l'appoggio dalla Chiesa, diventando nel 1143 Arcidiacono di Pamplona, le preferenze di Roberto furono certamente per l'attivit\u00e0 di traduzione di lavori scientifici pi\u00f9 che teologici. \u00c8 noto che egli studi\u00f2 Euclide e per aver tradotto l'opera astronomica di al-Battani e i lavori medici di Avicenna, e sembra che egli non avrebbe curato la traduzione, della quale sarebbe invece diventato massimamente famoso, del Corano, senza l'incoraggiamento pressante dell'Abate francese di Cluny, Pietro il Venerabile, che desiderava avere accesso ai contenuti del libro sacro islamico, anche per poter controbattere ai suoi contenuti. Nel 1142 Roberto e altri studiosi incontrarono Pietro il Venerabile, che si trovava in visita in Spagna, e Roberto cominci\u00f2 a tradurre in latino il testo arabo del Corano. La traduzione fu completata nel 1143 e fu intitolata \"Lex Mahumet pseudoprophete\", che divenne in tal modo la prima tradizione del libro in una lingua europea, rimanendo lo standard di riferimento fino al XVI secolo e all'opera di traduttori italiani che emendarono la traduzione di Roberto dai suoi non trascurabili errori, dovuti a una scarsa conoscenza del pensiero islamico.\nL'ultima notizia che abbiamo di Roberto \u00e8 la sua nomina a canonico di Tudela, in Navarra, nel 1157."}
{"id": "2242214", "revid": "118480221", "url": "https://it.wikipedia.org/wiki?curid=2242214", "title": "Emmerich am Rhein", "text": "Emmerich am Rhein (in basso renano e olandese \"Emmerik\") \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al circondario di Kleve (targa KLE, GEL).\nEmmerich si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nLa citt\u00e0 confina con la citt\u00e0 olandese di Lobith. Il confine passa per una vecchia lunga piega del fiume Reno: Oude Rijn (Vecchio Reno).\nSuddivisione amministrativa.\nEmmerich si divide in 8 zone, corrispondenti all'area urbana e a 7 frazioni (\"Ortsteil\"):\nFonte:\nAmministrazione.\nGemellaggi.\nFonte:"}
{"id": "2242215", "revid": "287204", "url": "https://it.wikipedia.org/wiki?curid=2242215", "title": "Emmerich", "text": ""}
{"id": "2242222", "revid": "132266", "url": "https://it.wikipedia.org/wiki?curid=2242222", "title": "Credit crunch", "text": ""}
{"id": "2242228", "revid": "33689", "url": "https://it.wikipedia.org/wiki?curid=2242228", "title": "Missioni Cosmos 1991-2000", "text": "La lista comprende tutti i satelliti lanciati tra il 1991 e il 2000 che hanno ricevuto la denominazione Cosmos, con il relativo vettore. Accanto al tipo di satellite, la cifra tra parentesi indica il numero progressivo di veicoli lanciati. In corsivo, le missioni il cui lancio \u00e8 fallito."}
{"id": "2242235", "revid": "1305772", "url": "https://it.wikipedia.org/wiki?curid=2242235", "title": "Mettmann", "text": "Mettmann \u00e8 una citt\u00e0 di 39.857 abitanti della Renania Settentrionale-Vestfalia, in Germania.\n\u00c8 il capoluogo al circondario omonimo (targa ME).\nMettmann si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nSituata lungo l'antica rotta commerciale \"strata coloniensis\", il borgo lotaringio di \"Medamana\" (\"tra due fiumi\") appare storicamente per la prima volta nei documenti dell'ultimo sovrano carolingio Ludovico IV il Fanciullo nel 904. Nel 1363 Mettmann fu uno degli otto borghi amministrativi del Granducato di Berg. Successivamente il borgo di Mettmann divenne indipendente per volere del Consigliere del Duca di Kleve, ricevendo il diritto di eleggere un proprio borgomastro e di erigere mura cittadine.\nDurante le conquiste napoleoniche Mettmann entr\u00f2 a far parte del Granducato di Berg, dopo la sconfitta di Napoleone il suo territorio, a partire dal 1815, fece parte del territorio dello stato prussiano. \nAmministrazione.\nGemellaggi.\nMettmann intrattiene rapporti di amicizia con:\nMettmann intrattiene rapporti di collaborazione con:\nFonte:"}
{"id": "2242245", "revid": "33689", "url": "https://it.wikipedia.org/wiki?curid=2242245", "title": "Missioni Cosmos 2001-2010", "text": "La lista comprende tutti i satelliti lanciati tra il 2001 e il 2010 che hanno ricevuto la denominazione Cosmos, con il relativo vettore. Accanto al tipo di satellite, la cifra tra parentesi indica il numero progressivo di veicoli lanciati. In corsivo, le missioni il cui lancio \u00e8 fallito."}
{"id": "2242248", "revid": "481349", "url": "https://it.wikipedia.org/wiki?curid=2242248", "title": "Bonifica dell'Agro Pontino", "text": ""}
{"id": "2242250", "revid": "122989417", "url": "https://it.wikipedia.org/wiki?curid=2242250", "title": "Cash and Carry (rivista)", "text": "Cash and Carry era una rivista mensile italiana di economia fondato dall'editore torinese Pier Carlo Garosci e pubblicato a Milano tra il 1970 e il 1980. Prima rivista in Italia ad occuparsi di politica e tecnica della moderna distribuzione, fu l'embrione della successiva testata \"Largo Consumo\" che ne raccolse il testimone nel dicembre del 1980 per svilupparne il proposito culturale.\nStoria editoriale.\nL'iniziativa editoriale nacque nel 1970 sulla base dell'ipotesi strategica che cominciava allora a radicarsi presso la parte pi\u00f9 avanzata degli operatori dell'industria e della distribuzione: che il modello decisivo per la razionalizzazione dell'intero processo di distribuzione fosse quello dell'ingrosso, sia perch\u00e9 relativamente pi\u00f9 arretrato rispetto ad altri momenti del circuito, sia perch\u00e9 la sua arretratezza si ripercuoteva inevitabilmente sulla fase successiva, quella della distribuzione al consumatore finale. N\u00e9 il canale corto a quel tempo utilizzato da molte industrie produttrici, costituiva una soluzione alternativa, in quanto non riduceva in termini reali i costi della distribuzione fisica.\nSulla base di questa ipotesi, Pier Carlo Garosci, diede alla testata il nome \"Cash and Carry\", perch\u00e9 individu\u00f2 nella formula self-service all'ingrosso la manifestazione a quell'epoca pi\u00f9 avanzata tra i molti fermenti nuovi che venivano emergendo nell'area non solo della cosiddetta \"distribuzione organizzata\", ma anche delle aziende commerciali tradizionali.\nUn passo indietro: cos'\u00e8 il canale commerciale cash and carry.\nLe formule distributive del commercio moderno derivano dai drugstore americani, a loro volta un concentrato dell'emporio. Proprio l'etimologia della parola \"emporio\", dal greco antico \"emp\u00f2rion\" ovvero passeggero, viaggiatore, specialmente con finalit\u00e0 commerciali, attribuisce significato al luogo adibito allo scarico, al deposito e alla vendita di merci. Il cash and carry \u00e8 questo in veste moderna.\nUna superficie di vendita (superiore ai 400\u00a0m\u00b2) all'ingrosso di prodotti alimentari e/o non alimentari per una clientela professionale in possesso di partita IVA. Il metodo si rif\u00e0 essenzialmente a due modelli: quello francese e quello tedesco. Il primo \u00e8 impostato secondo una procedura cosiddetta a campione di prodotto, ovvero il cliente ordina la merce dopo averne valutato un esemplare esposto. Il secondo (affermatosi come standard) funziona a libero servizio, ovvero il cliente si rifornisce delle quantit\u00e0 occorrenti direttamente dalle merci stoccate nel punto vendita, proprio come fanno i consumatori nei canali al dettaglio. \nL'avvento dei cash and carry port\u00f2 elementi di grande novit\u00e0 nel commercio, tra cui: \na) In primo luogo l'abbattimento dei costi alla vendita. Non dovendo sostenere i costi logistici per visitare uno ad uno i clienti, il grossista poteva praticare prezzi pi\u00f9 competitivi.\nb) Di conseguenza l'aumento dell'offerta. Inevitabilmente quando era il grossista a spostarsi per raggiungere i compratori poteva portare con s\u00e9 un campionario ridotto di referenze. L'effetto fu favorevole alle vendite di nuovi marchi, inoltre le superfici di vendita sempre pi\u00f9 grandi e tecnologicamente avanzate incoraggiarono l'industria a produrre nuovi formati.\nc) Approvvigionandosi al cash and carry il negoziante non doveva pi\u00f9 acquistare quintali di merce per stiparle poi nel retrobottega, in quanto \u00e8 proprio il cash and carry che funge da retrobottega. Un retrobottega che contiene diverse centinaia di tonnellate di prodotti.\nd) Infine, il significato stesso di \"cash and carry\": letteralmente \"paga e porta via\". I clienti acquistano pagando in contanti (si deve considerare questo elemento nella realt\u00e0 di economie ancora fortemente agricole, come quella italiana degli anni '50) senza aspettare che la merce gli venga consegnata successivamente. Aspetto quest'ultimo che ebbe negli anni '60 e '70 un riflesso positivo anche sul mercato dei veicoli commerciali, dovendo dotarsene anche i piccoli dettaglianti per raggiungere i grossisti .\nDa \"Cash and Carry\" a \"Largo Consumo\".\nLa pubblicazione si concentr\u00f2, dunque, sul sistema distributivo a cash and carry analizzandone e divulgandone caratteristiche e vantaggi: la semplificazione delle operazioni di distribuzione fisica, la priorit\u00e0 dell'obiettivo di un'elevata rotazione dei prodotti, il conseguente snellimento delle immobilizzazioni finanziarie delle merci, l'evidenziazione del servizio come aspetto fondamentale dell'intermediazione non solo grossista, ma commerciale in genere.\nErano questi, del resto, i capisaldi di tutta la moderna distribuzione. E su questi concetti, infatti, non certamente privilegio dei soli operatori grossisti cash and carry, lavorava tutta una serie di realt\u00e0 imprenditoriali e organizzative diverse, sia nella fase dell'ingrosso, sia in quella del dettaglio: le unioni volontarie tra grossisti e dettaglianti, i gruppi d'acquisto e la cooperazione tra dettaglianti, la cooperazione di consumo la grande distribuzione succursalistica, le aziende di vendita per corrispondenza, le imprese della distribuzione specializzata non alimentare.\nEcco allora la necessit\u00e0 di modificare l'impostazione iniziale e di considerare l'ingrosso non come semplice attivit\u00e0 di compravendita nella fase intermedia del ciclo distributivo e di competenza esclusiva delle aziende grossiste, ma come funzione essenziale dell'intero processo di commercializzazione, esplicata secondo una pluralit\u00e0 di formule e da una pluralit\u00e0 di figure imprenditoriali. \nMa all'inizio del 1979 a Garosci anche questa angolazione parve riduttiva, in seguito ai fenomeni nuovi affermatisi nel frattempo. La strada per la riduzione dei costi distributivi appariva infatti, sempre pi\u00f9, quella dell'articolazione dell'attivit\u00e0 per canali, attraverso la creazione di una serie diversificata di strutture di distribuzione, ciascuna rivolta ad un particolare segmento e condotta con gli strumenti tecnici e i criteri gestionali ad esso pi\u00f9 adeguati. E infatti un numero crescente di aziende grossiste, oltre a servire la propria clientela classica e a sviluppare reti di esercizi associati o affiliati, iniziava ad aprire propri punti di vendita al dettaglio e, soprattutto, a portare al consumatore finale, mediante lo strumento del discount, le caratteristiche strutturali, merceologiche, espositive e di prezzo tipiche del libero servizio all'ingrosso. Corrispondentemente, le grandi catene di dettaglio, non si limitavano pi\u00f9 a svolgere una funzione di ingrosso nei confronti delle proprie filiali, ma allargavano questa funzione ai dettaglianti indipendenti, aprendo cash and carry propri, appaltando reparti specializzati di punti vendita di terzi e approvvigionando in via continuativa reti di negozi affiliati.\nIn definitiva, i compartimenti stagni tra ingrosso e dettaglio venivano progressivamente cadendo sul piano dei criteri operativi e gestionali; cos\u00ec come venivano cadendo le separazioni di natura merceologica e tecnica tra prodotti alimentari e non alimentari, cedendo il passo ad un pi\u00f9 ampio e omogeneo concetto di \u201clargo consumo\u201d. \nUn concetto preponderante per il progetto editoriale e culturale di Garosci, che decise di adottarlo per titolare la nuova testata che nel 1980 succeder\u00e0 a \"Cash and Carry\" per descrivere il commercio moderno, \"Largo Consumo\" appunto, volta all'integrazione merceologica e alla multicanalit\u00e0."}
{"id": "2242251", "revid": "1711941", "url": "https://it.wikipedia.org/wiki?curid=2242251", "title": "Ziyadat Allah III", "text": "Assunse il potere dopo l'assassinio del padre \u02bfAbd All\u0101h II nel 903. Immediatamente dopo mand\u00f2 a morte tutti i suoi fratelli e zii, oltre a ogni altro possibile rivale, e i cadaveri furono seppelliti all'Isola dei Porri Mentre tali massacri ne rafforzarono la posizione nel breve periodo, la dinastia aghlabide perse per\u00f2 qualsiasi prestigio agli occhi dei suoi sudditi e del resto del mondo islamico.\nLa trib\u00f9 berbera dei Kut\u0101ma, agli ordini del \"d\u0101\u02bf\u012b\" ismailita Ab\u016b 'Abd Allah al-Shi\u201bi continu\u00f2 a guadagnar terreno e consensi, fino a prendere il controllo della cittadina di S\u00e9tif. Dopo che due campagne militari aghlabidi, nel 905 e nel 906, erano totalmente fallite, al-Sh\u012b\u02bf\u012b oper\u00f2 un potente contrattacco e, dopo aver conquistato l'Ifr\u012bqiya meridionale, le truppe aghlabidi furono totalmente mandate in rotta nella battaglia di al-Arbus del 18 marzo 909.\nTutta l'Ifr\u012bqiya cadde cos\u00ec nelle mani dei Kut\u0101ma e la secolare dinastia aghlabide fin\u00ec ad opera dei vincitori Fatimidi.\nZiy\u0101dat All\u0101h III fugg\u00ec con una buona quantit\u00e0 di gioielli verso il Mashreq ma non riusc\u00ec a ottenere alcun appoggio dai suoi signori abbasidi, finendo i suoi giorni (sia pur in modo dorato) nel 916, in Palestina."}
{"id": "2242252", "revid": "1442080", "url": "https://it.wikipedia.org/wiki?curid=2242252", "title": "Riccardo Boschiero", "text": "Biografia.\nAncora universitario, nel 1932 viene chiamato per il servizio di leva. Nel 1935 decide di frequentare il corso ufficiali a Bassano del Grappa, l'Armistizio di Cassibile, lo coglie a Chiusa Pesio in provincia di Cuneo, come comandante di un reparto del 1\u00ba Reggimento Alpini. Si aggrega alla brigata partigiana \"Valle Stura\" delle 1\u00aa Divisione Giustizia e Libert\u00e0. Viene catturato a Castelmagno di Valgrana il 27 aprile 1944, mentre tentava di coprire la ritirata della sua formazione da un rastrellamento tedesco. Condotto a Borgo San Dalmazzo, fu sommariamente processato e fucilato."}
{"id": "2242266", "revid": "729019", "url": "https://it.wikipedia.org/wiki?curid=2242266", "title": "Aeroporto di Macha\u010dkala", "text": "L'aeroporto di Macha\u010dkala-Ujta\u0161 (in russo: \u0410\u044d\u0440\u043e\u043f\u043e\u0440\u0442 \u041c\u0430\u0445\u0430\u0447\u043a\u0430\u043b\u0430-\u0423\u0439\u0442\u0430\u0448) (IATA: MCX, ICAO: URML) \u00e8 un aeroporto internazionale nella Repubblica del Daghestan a sud delle citt\u00e0 di Macha\u010dkala e Kaspijsk nella Russia europea.\nStrategia.\nL'aeroporto di Ujta\u0161 \u00e8 base tecnica ed hub principale della compagnia aerea russa Daghestan Airlines che gestisce l'aeroporto di Ujta\u0161.\nDati tecnici.\nL'aeroporto di Macha\u010dkala dispone di una pista attiva di classe B di cemento armato di 2.640 m \u0445 42 m.\nL'aeroporto \u00e8 stato attrezzato per l'atterraggio/decollo e la manutenzione dei seguenti modelli di velivoli: Antonov An-2, Antonov An-12, Antonov An-24, Antonov An-26, Antonov An-28, Antonov An-30, Antonov An-32, Antonov An-72, Antonov An-74, Ilyushin Il-18, Ilyushin Il-76, Tupolev Tu-134, Tupolev Tu-154, Tupolev Tu-204, Tupolev Tu-214, Yakovlev Yak-40, Yakovlev Yak-42, Let L-410.\nIl peso massimo al decollo dalla pista aeroportuale \u00e8 di 100 t.\nLa pista dell'aeroporto \u00e8 stata attrezzata con il sistema PAPI ed \u00e8 aperta 24 ore al giorno."}
{"id": "2242286", "revid": "623104", "url": "https://it.wikipedia.org/wiki?curid=2242286", "title": "Scudo baltico", "text": "Per scudo baltico si intende un'estesa massa continentale, prevalentemente granitica, di origine precambriana che occupa gran parte dell'Europa settentrionale. \u00c8 tra i territori pi\u00f9 antichi del continente dal punto di vista geologico. Ne fanno parte la Norvegia, la Svezia, la Finlandia e la Danimarca, nonch\u00e9 Carelia, penisola di Kola, Estonia e Lettonia. \u00c8 compreso anche il bacino del mar Baltico.\nLo scudo baltico \u00e8 caratterizzato da un orlo occidentale pi\u00f9 elevato - le Alpi scandinave - e una vasta depressione centrale, occupata dal mar Baltico.\nDurante le glaciazioni lo scudo baltico fu coperto e depresso da immensi ghiacciai, che hanno lasciato una sottile copertura di materiale glaciale (morene, massi erratici ecc.) e innumerevoli laghi e corsi d'acqua. \u00c8 stato l'effetto del peso di questi ghiacciai a produrre la depressione centrale; oggi, dopo lo scioglimento dei ghiacciai, \u00e8 in corso un rimbalzo isostatico che provoca un lento innalzamento delle terre emerse e dei fondali marini.\nLo scudo baltico \u00e8 suddiviso in diverse settori sulla base dell'analisi radiometrica:"}
{"id": "2242288", "revid": "21079", "url": "https://it.wikipedia.org/wiki?curid=2242288", "title": "Emilio Massera", "text": ""}
{"id": "2242289", "revid": "108324463", "url": "https://it.wikipedia.org/wiki?curid=2242289", "title": "West Valley City", "text": "West Valley City \u00e8 un comune (\"city\") degli Stati Uniti d'America della contea di Salt Lake nello Stato dello Utah. \u00c8 un sobborgo di Salt Lake City. La popolazione era di 136,401 persone al censimento del 2018, il che la rende la seconda citt\u00e0 pi\u00f9 grande dello Stato. La citt\u00e0 \u00e8 stata incorporata nel 1980 dopo la fusione tra quattro aree non incorporate: Granger, Hunter, Chesterfield, e Redwood.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2016, c'erano 129,480 persone.\nInvece secondo gli ultimi dati del 2018, la citt\u00e0 ha una popolazione di 136.401 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 65,37% di bianchi, l'1,96% di afroamericani, l'1,26% di nativi americani, il 4,97% di asiatici, il 3,64% di oceaniani, il 18,96% di altre razze, e il 3,85% di due o pi\u00f9 etnie. Ispanici o latinos di qualunque razza erano il 33,13% della popolazione."}
{"id": "2242295", "revid": "1971044", "url": "https://it.wikipedia.org/wiki?curid=2242295", "title": "Provo (Utah)", "text": "Provo \u00e8 un comune (\"city\") degli Stati Uniti d'America e capoluogo della contea di Utah nello Stato dello Utah, si trova a sud di Salt Lake City lungo il Wasatch Front. La popolazione era di 116.288 persone al censimento del 2018, il che la rende la terza citt\u00e0 pi\u00f9 grande dello Stato. Si trova tra le citt\u00e0 di Orem a nord e di Springville a sud. Provo \u00e8 la principale citt\u00e0 dell'area metropolitana di Provo-Orem, che conta una popolazione di 526.810 persone al censimento del 2010. \u00c8 la terza area metropolitana pi\u00f9 grande dello Utah dietro Salt Lake City e Ogden-Clearfield. La citt\u00e0 \u00e8 stata fondata nel 1849 e incorporata nell'aprile 1850, e prende il nome da \u00c9tienne Provost, un commerciante di pellicce franco-canadese.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,8% di bianchi, lo 0,7% di afroamericani, lo 0,8% di nativi americani, il 2,5% di asiatici, l'1,1% di oceaniani, il 6,6% di altre razze, e il 3,4% di due o pi\u00f9 etnie. Ispanici o latinos di qualunque origine erano il 15,2% della popolazione.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano FrontRunner."}
{"id": "2242296", "revid": "116564029", "url": "https://it.wikipedia.org/wiki?curid=2242296", "title": "Network Rail", "text": "La Network Rail \u00e8 la societ\u00e0 britannica che opera come gestore dell'infrastruttura delle linee ferrate britanniche noleggiandone i servizi a tutte le compagnie ferroviarie che operano nel settore in tutta la Gran Bretagna.\nStoria.\nLa rete ferroviaria britannica fu costruita da privati ma venne nazionalizzata nel 1947 con il \"Transport Act\" e gestita da British Rail fino alla privatizzazione degli anni 1990. L'infrastruttura, gestita da Railtrack era separata dai servizi merci e passeggeri. Railtrack gestir\u00e0 il l'infrastruttura dal 1994 al 2002.\nL'incidente ferroviario di Hatfield del 17 ottobre 2000 fu il colpo di grazia per Railtrack. Furono svolti lavori di manutenzione straordinaria su tutta la rete ferroviaria costati circa 580 milioni di sterline. Railtrack temeva che si potessero ripetere altri disastri perch\u00e9 non aveva pi\u00f9 conoscenze ingegneristiche \"in-house\" dato che tutti i lavori di ingegneria e manutenzione erano stati affidati a ditte esterne; n\u00e9 aveva idea a cosa stessero portando le limitazioni di velocit\u00e0 imposte su tutta la rete, che di fatto causarono l'immobilizzazione del sistema ferroviario britannico. Anche i costi per riammodernare la West Coast Main Line, stavano aumentando a dismisura. Nel 2001, Railtrack, annuncia che i conti dell'azienda hanno una grave perdita di 534 milioni di sterline.\nLo Stato compra Railtrack e fonda Network Rail che dal 2 ottobre 2002, prende in mano la disastrata rete ferroviaria.\nNetwork rail, grazie a corposi finanziamenti statali, riesce a risanare la situazione e a diminuire i ritardi dei treni. Nel \"White Paper\" del 2004 il governo delega a Network Rail la responsabilit\u00e0 di monitorare la situazione della rete, redazione degli orari e la definizione di nuove strategie per lo sviluppo e il potenziamento della rete ferroviaria.\nResponsabilit\u00e0.\nNetwork Rail possiede le infrastrutture, ovvero i binari delle linee ferroviarie, i dispositivi di segnalazione, i tunnel, i viadotti e ponti, i passaggi a livello e la maggior parte delle stazioni ferroviarie, ma non i treni sia passeggeri che merci. L'acquisizione venne realizzata nel 2002 per una somma pari a 500 milioni di sterline.\nAnche se proprietario di oltre 2.500 stazioni, esso gestisce soltanto 17 di queste avendo dato il gestione le altre a diverse compagnie ferroviarie operanti sulla sua rete.\nNetwork Rail e National Rail.\n\"Network Rail\" non deve essere confuso con \"National Rail\". Il National Rail \u00e8 un marchio usato per promuovere la rete nazionale delle ferrovie britanniche.\nLe due reti sono molto simili ma non esattamente coincidenti. Molte linee del Network Rail trasportano anche merci, alcune soltanto merci ed alcune linee passeggeri non fanno parte del National Rail (per esempio High Speed 1, Heathrow Express e Metropolitana di Londra). Di contro alcuni servizi National Rail operano su tracciati ferroviari non appartenenti al Network Rail (per esempio quando viaggiano sulla rete della Metropolitana di Londra).\nManutenzione delle infrastrutture.\nNell'ottobre 2003 la Network Rail annunci\u00f2 di voler dare in appalto a privati la manutenzione della rete, pur mantenendo la qualit\u00e0 a livelli di eccellenza, nell'intento di ridurre i costi.\nContinua il rinnovamento delle linee a mezzo della sostituzione del materiale ferroviario con altro nuovo, realizzato da aziende esterne che hanno appaltato questi servizi. Fra queste:"}
{"id": "2242297", "revid": "767487", "url": "https://it.wikipedia.org/wiki?curid=2242297", "title": "Un corpo da reato", "text": "Un corpo da reato (\"One Night at McCool's\") \u00e8 un film del 2001 diretto da Harald Zwart.\nTrama.\nTre uomini raccontano il loro incontro con la donna che ha sconvolto le loro vite. Randy, l'uomo che ha vissuto con lei, ne parla con un killer di provincia a cui chiede di ucciderla mentre sta giocando al Bingo. Suo cugino, l'avvocato Carl, racconta di come ha sfogato con lei le proprie pulsioni masochiste a un analista, che passa dall'indifferenza alla finta partecipazione. Il detective Dehling si trova invece a indagare su di lei e a trovarsene perdutamente innamorato, sentendosi in dovere di confessare tutto a un sacerdote amico e curioso. Lei \u00e8 Jewel, una dark lady di provincia con aspirazioni da casalinga frustrata.\nProduzione.\nIl film fu prodotto dall'October Films e dalla Further Films (con il nome a Further Films production).\nDistribuzione.\nVenne presentato in prima nel Regno Unito il 19 aprile 2001, per uscire in sala il 20 aprile."}
{"id": "2242298", "revid": "287204", "url": "https://it.wikipedia.org/wiki?curid=2242298", "title": "Sciopero del pane e delle rose", "text": "Lo sciopero del pane e delle rose (bread and roses in inglese) \u00e8 stato un famoso sciopero dei lavoratori dell'industria tessile svoltosi nel 1912 a Lawrence. L'appellativo deriva dallo slogan che fu adottato dagli operai che protestavano.\nIl contesto storico.\nFondata nel 1845, Lawrence era una citt\u00e0 tessile fiorente ma attraversata da profondi turbamenti. Nel XX secolo, la meccanizzazione e la dequalificazione del lavoro permisero ai proprietari delle fabbriche di eliminare lavoratori qualificati e impiegare invece un gran numero di lavoratori immigrati non qualificati, la maggioranza dei quali donne e bambini, anche sotto i 14 anni. Il lavoro nelle industrie aveva un ritmo estenuante, era ripetitivo e pericoloso e le condizioni erano diventate ancora peggiori per gli operai nel decennio prima dello sciopero. L'aumento della produzione permise ai proprietari delle fabbriche di tagliare i salari dei loro dipendenti e licenziare gran numero di lavoratori. Coloro che mantennero il posto di lavoro guadagnavano meno di 9 dollari a settimana per 56 ore di lavoro.\nI lavoratori a Lawrence vivevano in edifici affollati e appartamenti pericolanti, spesso le famiglie erano costrette a condividere le case. Erano comuni molte malattie mortali, come rachitismo, tubercolosi ed altre malattie respiratorie cosicch\u00e9 il tasso di mortalit\u00e0 infantile era del 50% prima dei 6 anni e oltre un terzo degli operai non arrivava ai 25 anni.\nLo sciopero.\nUna nuova legge del Massachusetts entrata in vigore il 1\u00ba gennaio 1912 ridusse il numero massimo di ore di lavoro a settimana per le donne e i bambini da 56 a 54. L'11 gennaio i lavoratori scoprirono che, assieme alle ore di lavoro, la legge avrebbe ridotto anche la paga settimanale di 6 dollari, che corrispondeva a diverse forme di pane. Questa, per i lavoratori che vivevano sull'orlo della fame e che lavoravano in condizioni di sicurezza e di igiene praticamente inesistenti, fu la goccia che fece traboccare il vaso. A questo punto, i lavoratori, per la maggior parte donne, fermarono i telai e al grido di \u201cShort pay, short pay!\u201d (\u201cPaga ridotta, paga ridotta!\u201d, lamentando di essere sottopagati) si riversarono nelle strade protestando. Il giorno seguente si unirono operai e operaie provenienti da altre fabbriche, e, nel giro di una settimana 25.000 lavoratori erano in sciopero.\nUna delle due grandi associazioni sindacali allora attive, l'AFL, si oppose allo sciopero di Lawrence, definendolo anarchico e rivoluzionario. L'altra, l'IWW, al contrario, sostenne la decisione dei lavoratori e due dei suoi maggiori esponenti, Joseph Ettor e Arturo Giovannitti, contribuirono a formare un comitato di sciopero composto da due rappresentanti per ogni gruppo etnico all'interno delle fabbriche. In questo modo, ogni incontro sindacale fu tradotto in 25 lingue differenti, per superare le barriere linguistiche e far s\u00ec che tutti gli operai potessero partecipare attivamente alla protesta.\nLe richieste dei sindacalisti nei confronti dei datori di lavoro erano quattro:\nI lavoratori e i sindacalisti stessi si rivelarono molto solidali tra loro, e fecero uno sforzo cosciente per unire i lavoratori di tutte le nazionalit\u00e0: lo sciopero era nato da una diminuzione dei salari, ma si trasform\u00f2 ben presto in una lotta pi\u00f9 ampia, si stava combattendo per ottenere migliori condizioni di vita. Gli scioperanti cantarono, organizzarono spettacoli, balli, dibattiti e sfilate, e proprio durante queste manifestazioni le donne lavoratrici portavano cartelli e urlavano a gran voce \u201cVogliamo il pane, ma anche le rose\u201d: non rivendicavano solo una paga decente, ma anche la possibilit\u00e0 di godere delle cose buone della vita.\nGli scioperanti di Lawrence inventarono il picchetto in movimento: la polizia aveva intenzione di arrestare alcuni di loro per vagabondaggio, cos\u00ec questi formarono una catena umana in movimento che manifest\u00f2 per 24 ore su 24, tutti i giorni, intorno alle fabbriche, cos\u00ec che la milizia non riuscisse ad entrarvi. I poliziotti arrestarono le donne, ma queste si rifiutarono di pagare le multe e, non appena rilasciate, tornarono alle linee di picchetto.\nIl 29 gennaio, le milizie misero con le spalle al muro un folto gruppo di manifestanti: dopo alcuni spintoni, part\u00ec uno sparo e mor\u00ec Anna LoPizzo, una giovane donna di 34 anni. I testimoni sostennero che il proiettile fosse stato sparato dal poliziotto Oscar Benoit, ma quest'ultimo neg\u00f2. Arturo Giovannitti e Joseph Ettor vennero arrestati con l'accusa di omicidio, nonostante essi non si trovassero a Lawrence quel giorno.\nElizabeth Gurley Flynn, attivista sindacalista dell'IWW, aveva allestito delle mense provvisorie, ma lo sciopero andava avanti da giorni e cos\u00ec furono stipulati degli accordi che prevedevano che molti bambini appartenenti alle famiglie dei lavoratori sarebbero stati mandati da famiglie in altre citt\u00e0 che li avrebbero ospitati per tutta la durata della protesta. Questo attir\u00f2 la pubblicit\u00e0 nazionale e internazionale e iniziarono ad arrivare anche numerose donazioni. I poliziotti risposero attaccando le donne e i loro figli alla stazione ferroviaria, in modo che i bambini non sarebbero potuti partire: li bastonarono e li trascinarono in camion militari.\nNonostante tutto, lo sciopero and\u00f2 avanti fino al 14 marzo: i lavoratori ottennero un aumento del 25% per i lavoratori meno pagati e del 15% per quelli che erano pi\u00f9 retribuiti, l'aumento per le ore di straordinario e la riassunzione degli scioperanti. I protestanti festeggiarono la vittoria cantando \u201cThe International\u201d, l'inno socialista.\nMa la lotta non si ferm\u00f2 con la fine dello sciopero: l'IWW mantenne il comitato di sciopero per andare a combattere per la liberazione di Ettor e Giovanitti. Inoltre, nel mese di aprile fu arrestato anche un operaio scioperante, Joseph Caruso. I tre rimasero in carcere senza cauzione e furono processati nel settembre 1912. In tutto il paese si tennero dimostrazioni e riunioni di massa in loro sostegno, fu minacciato lo sciopero generale e l'IWW raccolse 60.000 dollari per la loro difesa. Quando vennero arrestati tutti i membri del Comitato di Difesa Ettor-Giovannitti, quindici mila lavoratori il 30 settembre 1912 a Lawrence scioperarono per il giorno intero, lavoratori svedesi e francesi minacciarono il boicottaggio di prodotti di lana provenienti dagli Stati Uniti e moltissimi sostenitori italiani dei due sindacalisti si radunarono davanti al consolato degli Stati Uniti a Roma. I tre imputati furono assolti il 26 novembre 1912.\nGli anni seguenti.\nGli scioperanti negli anni seguenti persero molti dei diritti che avevano guadagnato con fatica: l'IWW disprezzava i contratti scritti, ritenendo che tali contratti incoraggiassero i lavoratori ad abbandonare la loro lotta quotidiana, cos\u00ec per i proprietari delle industrie non fu difficile lentamente ridurre gli aumenti che erano stati concessi e le condizioni di lavoro andarono peggiorando. Nell'autunno del 1913, le adesioni all'IWW a Lawrence erano diminuite a sole 700 persone ed una recessione economica nel 1913-1914 port\u00f2 tagli salariali e disoccupazione ai lavoratori delle fabbriche. Tuttavia, lo sciopero di Lawrence aveva dimostrato che i lavoratori oppressi e di diverse nazionalit\u00e0 potevano unirsi, organizzarsi e condurre una potente lotta per ottenere concessioni da parte dei padroni.\nLo slogan.\nLa frase da cui fu estrapolato lo slogan fu pronunciata da Rose Schneiderman, leader femminista e socialista della WTUL, durante un discorso che rivendicava il diritto di voto femminile di fronte ad una platea di suffragette benestanti a Cleveland:\nLa frase ispir\u00f2 poi il titolo della poesia \u201cBread and Roses\u201d di James Oppenheim, pubblicata nel dicembre 1911 sulla rivista \u201cThe American Monthly\u201d, appena un mese prima dell'inizio della protesta.\nIn seguito, il poema di Oppenheim venne messo in musica nel 1974 da Mimi Fari\u00f1a ed \u00e8 stato registrato da vari artisti, tra cui Judy Collins, Ani DiFranco, John Denver e Josh Lucker. La canzone e lo slogan sono ora parti importanti del movimento operaio e del movimento delle donne in tutto il mondo."}
{"id": "2242305", "revid": "108324501", "url": "https://it.wikipedia.org/wiki?curid=2242305", "title": "West Jordan", "text": "West Jordan \u00e8 una citt\u00e0 degli Stati Uniti d'America, nella contea di Salt Lake, nello Stato dello Utah."}
{"id": "2242307", "revid": "339392", "url": "https://it.wikipedia.org/wiki?curid=2242307", "title": "Station FuturShow", "text": ""}
{"id": "2242312", "revid": "253269", "url": "https://it.wikipedia.org/wiki?curid=2242312", "title": "Curd J\u00fcrgens", "text": "Biografia e carriera.\nCurd Jurgens esercit\u00f2 la professione di giornalista, ma intraprese poi la carriera artistica, lavorando sul palcoscenico in ruoli di primo piano al Teatro Comunale di Vienna, finch\u00e9 questo venne chiuso dai nazisti. Arruolato forzatamente per partecipare a pellicole di propaganda, durante le ultime fasi della seconda guerra mondiale, considerato dal regime \"politicamente scomodo\", fu internato per un certo periodo in un campo di concentramento.\nNel cinema aveva debuttato nel 1935 con il film \"Tutto per un bacio\", affermandosi come attor giovane di bell'aspetto, di alta statura e con penetranti occhi azzurri. Ripresa l'attivit\u00e0 al termine del conflitto, raggiunse la fama internazionale nella prima met\u00e0 degli anni cinquanta con l'incisiva interpretazione di un ufficiale nazista nel film \"Il generale del diavolo\" (1955). Il suo portamento aristocratico e il suo aspetto severo lo destinarono spesso a ruoli in film in costume o a personaggi di spietati ufficiali nazisti in film bellici.\nDopo un pubblicizzato matrimonio con l'attrice Eva Bartok, alla met\u00e0 del decennio, Jurgens prosegu\u00ec la carriera cinematografica lavorando in molte produzioni europee. In Francia fu coprotagonista di Brigitte Bardot nel film \"Piace a troppi\" (1956) di Roger Vadim, e lavor\u00f2 sotto la direzione di Andr\u00e9 Cayatte in \"Occhio per occhio\" (1957), e di Henri-Georges Clouzot in \"Le spie\" (1957). Interpret\u00f2 in due occasioni il personaggio di Michele Strogoff, prima nel film omonimo diretto nel 1956 da Carmine Gallone, e successivamente in \"Il trionfo di Michele Strogoff\" (1961) di Viktor Tur\u017eanskij.\nDopo \"Il generale del diavolo\", l'attore apparve in altre pellicole di produzione statunitense, come \"Vittoria amara\" (1957) di Nicholas Ray, \"Duello nell'Atlantico\" (1957) di Dick Powell, il kolossal \"Il giorno pi\u00f9 lungo\" (1962), e \"Lord Jim\" (1965). Lavor\u00f2 anche in Italia nella commedia \"I Don Giovanni della Costa Azzurra\" (1962), e ne \"Il disordine\" (1962) di Franco Brusati. Tra i suoi ruoli pi\u00f9 interessanti, da ricordare anche quello del professor Immanuel Rath, pazzo d'amore per Lola-Lola (May Britt), in \"L'angelo azzurro\" (1959), remake dell'omonimo film del 1930, quello dello scienziato Wernher von Braun in \"Alla conquista dell'infinito\" (1960), e quello di Karl Stromberg in \"La spia che mi amava\" (1977), decimo capitolo della saga cinematografica di James Bond 007.\nMalgrado sia considerato soprattutto un attore di teatro, nella sua carriera Jurgens apparve in oltre 150 film, nei quali si dimostr\u00f2 versatile e in grado di fornire prove attente e affidabili anche in lavori di scarsa qualit\u00e0. Lavor\u00f2 anche in televisione, partecipando nel 1975 all'episodio \"Madeira\" della serie poliziesca tedesca \"L'ispettore Derrick\". Continu\u00f2 a recitare fino a poco prima della sua scomparsa, concludendo la carriera con la miniserie televisiva \"Tutti gli uomini di Smiley\" (1982).\nJ\u00fcrgens ebbe una casa in Francia e frequentemente ritornava a Vienna per esibirsi in teatro. Mor\u00ec a Vienna per infarto miocardico il 18 giugno 1982. Era gi\u00e0 stato colpito da attacco cardiaco anni prima; al riguardo dichiar\u00f2 di aver avuto una near-death experience e di essere andato all'inferno.\nEra alto 1,92 m. Durante le riprese di \"Piace a troppi\", Brigitte Bardot lo soprannomin\u00f2 \"il guardaroba normanno\".\nJ\u00fcrgens fu sposato cinque volte con:"}
{"id": "2242317", "revid": "287204", "url": "https://it.wikipedia.org/wiki?curid=2242317", "title": "Ospedale di Cerreto Sannita", "text": "Lospedale di Cerreto Sannita, intitolato alla Madonna delle Grazie, \u00e8 una struttura sanitaria sita nel comune di Cerreto Sannita.\nL'attuale struttura sanitaria, aperta nel 1984, \u00e8 l'ultima in ordine cronologico esistente a Cerreto Sannita dove del primo ospedale pubblico si ha notizia gi\u00e0 nel 1395.\nStoria.\nL'ospedale nella \"vecchia\" Cerreto.\nIl primo ospedale pubblico di cui si ha notizia era intitolato a San Leonardo ed era annesso all'omonima chiesa che alla fine del XVI secolo fu adibita a Cattedrale. L'ospedale, che era gestito dall'Universitas, accoglieva i malati, i poveri, gli infermi ed i neonati che venivano esposti sulle sue scale.\nLa prima notizia risale al 6 novembre 1395 quando il cerretese Cicco De Filippo destin\u00f2 all'ospedale un appezzamento di terreno al fine di sostenere economicamente le spese dei degenti poveri.\nL'edificio era costituito da due camere ed era custodito da un cittadino nominato dalla civica amministrazione e che veniva chiamato \"hospitalario\".\nMons. Sigismondo Gambacorta nel XVII secolo si adoper\u00f2 per farlo restaurare facendovi apporre sulla porta di ingresso una lunga iscrizione in latino.\nNei primi anni del Seicento i medicamenti venivano forniti dallo \"speziale\" (farmacista) Achille Dalio, il medico era Giacomo Antonio De Biasi ed il \"chirurgo e sanguettaro\" era Giovan Angelo Cusano che di professione faceva il barbiere. I malati gravi venivano tuttavia portati a Napoli.\nLa cura spirituale dei ricoverati era affidata ai frati cappuccini di Cerreto Sannita che in cambio ricevevano ogni giorno una pietanza e ogni settimana la somma di tre carlini a spese della civica amministrazione.\nNel 1596 l'ospedale aveva una rendita di circa duecento ducati che si accrebbe negli anni successivi.\nL'ospedale nella \"nuova\" Cerreto.\nA seguito della distruzione di Cerreto antica causata dal terremoto del 5 giugno 1688, con la ricostruzione \"ex novo\" della cittadina si rese necessario costruire un nuovo ospedale.\nNel 1706 venne citato il primo ospedale dell'attuale Cerreto Sannita ma il luogo in cui questo edificio era ubicato non \u00e8 conosciuto.\nNel 1725 l'ospedale venne trasferito in una casa acquistata dall'Universitas e che era sita nei pressi dell'attuale piazza Vincenzo Mazzacane. Questa nuova sede, ampia e spaziosa, fu ristrutturata nel 1732.\nAccadde per\u00f2 che nel 1735 gli eletti della civica amministrazione supplicarono il conte di poter vendere la casa adibita ad ospedale perch\u00e9, essendo isolata dal resto delle abitazioni, era diventata \u00abricettacolo di birbi e vagabondi, con unione di uomini et donne\u00bb. Il conte rimise la supplica al governatore della contea che, convocati i cerretesi in parlamento, ottenne da loro parere favorevole alla vendita dello stabile.\nL'asta fu aggiudicata al rev. Giuseppe Mazzacane che offr\u00ec 218 ducati e 5 grana. Con il ricavato della vendita fu costruito il primo nucleo del teatro comunale e il nuovo ospedale, di dimensioni modeste, che trovava posto all'angolo fra vico Olmo e via Sannio, di fianco le carceri feudali ed alle spalle della taverna ducale. Questo nuovo ospedale rimase in funzione sino alla met\u00e0 del XIX secolo.\nL'attuale struttura.\nL'attuale edificio fu fortemente voluto dall'amministrazione comunale di Cerreto Sannita che, a tal fine, accese due prestiti presso la Cassa depositi e prestiti ciascuno di lire 400 milioni (pari, nel 2009, ad euro 380.260.000 euro circa). Il progetto iniziale, commissionato agli ingegneri Ferdinando e Ferruccio Ferrigni (1965), prevedeva un unico corpo di fabbrica costituito in totale da sei piani di cui uno seminterrato. I lavori iniziarono nel 1969.\nNel 1977 la Regione finanzi\u00f2 un secondo ciclo di interventi con un contributo di 200 milioni di lire. Durante i lavori, eseguiti nel 1978, si verificarono fenomeni di distacco che comportarono la demolizione del corpo \"D\", successivamente ricostruito. Altri due importanti contributi furono elargiti dalla Regione nel 1978 (un miliardo e 300 milioni di lire), nel 1981 (un miliardo di lire), nel 1984 (2 miliardi e 500 milioni di lire). Con questi ultimi finanziamenti si provvide a completare gli impianti acqua - luce - gas, a impermeabilizzare la tettoia e ad acquistare le attrezzature sanitarie. L'ospedale entr\u00f2 in piena attivit\u00e0 nel 1984 e venne dotato anche di una Scuola per operatori sanitari che aveva sede al IV piano.\nLa chiusura.\nA partire dal 2007 Cerreto Sannita \u00e8 stata interessata da numerose proteste e da accese manifestazioni contro la riconversione dell'ospedale Maria delle Grazie decretata dalla legge regionale n. 24/2006.\nLa legge regionale n. 16/2008 (\"Piano di ristrutturazione e riqualificazione della rete ospedaliera\") prevedeva all'art. 6 la \"confluenza dell'Ospedale Santa Maria delle Grazie di Cerreto Sannita e dell'Ospedale San Giovanni di Dio di Sant'Agata de' Goti, nel nuovo Presidio denominato Sant'Alfonso Maria dei Liguori in Sant'Agata de' Goti, con contestuale trasferimento di tutte le unit\u00e0 operative allocate nei PO Santa Maria delle Grazie e San Giovanni di Dio\".\nNonostante le proteste, a volte anche accese e cruente, e nonostante i numerosi appelli alle autorit\u00e0 competenti, i reparti di medicina, di ortopedia, di chirurgia e di cardiologia dell'ospedale di Cerreto Sannita sono stati chiusi e smantellati.\nNell'agosto 2011 era in corso la trasformazione della struttura sanitaria in \"ospedale di comunit\u00e0\", ovvero l'edificio diventer\u00e0 sede solo di un primo soccorso e di uffici di assistenza sociale.\nServizi.\nNegli ultimi anni, a seguito dei diversi tagli finanziari operati sulla sanit\u00e0, l'ospedale ha subito la perdita di diverse unit\u00e0 operative ed in ultimo, nel 2007, la perdita del reparto di ostetricia e ginecologia, assumendo sempre pi\u00f9 la caratteristica di \"ospedale di comunit\u00e0\", confermata dal nuovo ordinamento entrato in vigore nel 2009.\nLe \"Unit\u00e0 Operative Complesse\", divise per aree operative, erano le seguenti:"}
{"id": "2242321", "revid": "618763", "url": "https://it.wikipedia.org/wiki?curid=2242321", "title": "Negozio Olivetti (Venezia)", "text": "Il negozio Olivetti di Venezia \u00e8 un locale a due piani ubicato in piazza San Marco, opera dell'architetto Carlo Scarpa. Si tratta di uno dei pi\u00f9 importanti e primi al mondo (se non il primo, sicuramente il pi\u00f9 famoso) esempio di negozio bandiera (antesignano dei moderni \"flagstore\"). Esso stesso classificato come edificio di rilevanza nazionale, \u00e8 una delle pi\u00f9 rappresentative opere di integrazione di un intervento moderno (met\u00e0 anni cinquanta del novecento) su palazzo storico protetto dai beni culturali (palazzo del 1500). \nFra le pi\u00f9 famose opere di Carlo Scarpa, ne rappresenta tutta la sua personalit\u00e0 artistica ed \u00e8 uno dei pi\u00f9 significativi e studiati esempi (come lo \u00e8 il Museo di Castelvecchio per quanto riguarda i vincoli di legge legati al restauro) di soluzioni progettuali ed architettoniche condizionate da vincoli legislativi (sicurezza, fruibilit\u00e0) e di territorio (fenomeno dell'acqua alta). \nDopo aver perso per anni la sua funzione originale, il 20 aprile 2011 il negozio fu riaperto dopo un attento restauro filologico, che ne restitu\u00ec i colori, gli arredi e la collezione di macchine Olivetti originali. Le Assicurazioni Generali, che ne mantengono la propriet\u00e0, l'hanno affidato al Fondo Ambiente Italiano, che, dopo averne curato il restauro, si occupa del suo mantenimento e ne assicura la fruizione al pubblico.\nStoria.\nL'allestimento del negozio venne commissionato nel 1957 a Scarpa da Adriano Olivetti, il quale aveva rilevato i locali dismessi di una precedente bottega della Piazza. Tale spazio, precisamente collocato nell'angolo sotto il loggiato delle Procuratie Vecchie e il sotoportego del Cavalletto, in prossimit\u00e0 di quello dell'Arco celeste che porta al bacino Orseolo, nei progetti di Olivetti doveva divenire un prestigioso punto d'esposizione e di lancio dei noti articoli per ufficio, richiamando tanto l'attenzione dei clienti quanto quella degli esteti. Infatti, vista l'ubicazione, l'intervento affidato a Scarpa doveva essere realizzato con massima cura e precisione, nonch\u00e9 con profondo rispetto della storica Piazza e dei suoi monumenti.\nScarpa prepar\u00f2 un progetto di grande raffinatezza formale con grande attenzione alla scelta dei materiali, mostrandosi sempre pi\u00f9 risoluto nello sviluppare uno stile architettonico essenziale da un lato, ma al tempo stesso raffinato ed eclettico dall'altro, mescolando insieme elementi diversi tra loro e riuscendo sempre a coniugarli con eleganza.\nNel 2009 viene illustrata la precaria situazione del negozio: \u00e8 perci\u00f2 avviato il restauro degli interni, che si conclude con la riapertura dello spazio al pubblico il 20 aprile 2011.\nDescrizione.\nIl negozio consiste in un ambiente unito volumetricamente col primo piano quasi interamente soppalcato, che comprende senza interruzioni il piccolo vano d'ingresso attiguo alla Piazza, lo spazio espositivo e un discreto corridoio, che porta ad una saletta rettangolare dalla quale si accede ai servizi, con la quale il pianterreno si conclude. In questa grande sala, a delimitare il corridoio, \u00e8 posta una scala, modellata con sfasature laterali, attraverso la quale si raggiunge il primo piano, grande la met\u00e0 di quello inferiore. Sempre in questo vano, tra l'ingresso e i piedi della scala, trova spazio un'elegantissima fontana ornamentale, il cui ugello \u00e8 costituito da una lastra di marmo bianco e rame interno con il logo Olivetti, che versa un leggero flusso d'acqua in una vasca rettangolare di marmo nero, perfettamente liscio. Su questa vasca, \u00e8 impiantata a lato una bella scultura di Alberto Viani. Tutti gli ambienti sono pavimentati con un gentile gioco di marmo e vetro di Murano: una serie di tessere quadrangolari, molto simili tra loro per forma ma diverse, di zona in zona, per colore, sono intervallate a rifiniture di pietra bianca e liscia, con un effetto lucido molto gradevole sull'intera superficie.\nI colori scelti da Scarpa sono il rosso, il giallo e il blu, ovverosia i colori primari pi\u00f9 il bianco. L'ampio uso di vetrate continue lungo il perimetro del piano terreno contribuisce ad una osmosi tra interno e esterno del locale. Questa tendenza \u00e8 sottolineata anche dalla posizione del vano d'ingresso, organizzato con una bassa soglia in marmo liscio che, dal pavimento in trachite della Piazza, si solleva lieve ed immette, mediante una porta preceduta da un cancello scorrevole a soffietto, nella prima grande stanza. All'esterno, le cornici delle vetrine sono in tek e marmo bianco, con mensole interne modulate a cerniera e lampade pensili per l'illuminazione dei prodotti. Sotto l'intera parete esterna del negozio corre uno zoccolo in calcestruzzo mescolato a ciottoli, ottimamente contrastante con la levigatezza del tek e del vetro e mimetizzato con l'antica pavimentazione del marciapiede delle sottoarcate. Sulla parete laterale \u00e8 presente, dietro un grande logo della Olivetti, una piccola cabina elettrica, apribile per manutenzione."}
{"id": "2242322", "revid": "1543377", "url": "https://it.wikipedia.org/wiki?curid=2242322", "title": "Resistenza vicentina", "text": "La resistenza vicentina fu parte integrante del movimento resistenziale italiano e ha come inizio storico i giorni che vanno da met\u00e0 giugno 1943 al 25 luglio 1945, con la formazione del \"Comitato interpartitico antifascista\".\nSono presenti all'interno del comitato esponenti del Partito d'Azione, del Partito Comunista Italiano, del Partito Socialista Italiano.\nStoria.\nPremesse.\nA differenza di quanto era avvenuto durante la prima guerra mondiale, durante la seconda e fino al 25 luglio 1943 la citt\u00e0 e la provincia di Vicenza non erano state coinvolte direttamente dalle vicende belliche (a parte il depauperamento dell'Alto vicentino che aveva dato un notevole contributo di alpini alle campagne di Grecia e di Russia); il retroterra agricolo e un discreto livello di occupazione avevano mantenuto sopportabile la situazione. Le sconfitte subite dall'Italia avevano per\u00f2 ormai indotto nella popolazione un senso di stanchezza e di delusione, una latente opposizione allo stato e al regime, anche se non ancora strutturata in formazioni politiche. In questa situazione - comune alla maggior parte d'Italia - alcuni aspetti caratterizzavano il Vicentino:\nDal 25 luglio all'8 settembre.\nIl 25 luglio, dopo la seduta del Gran Consiglio del Fascismo e la deposizione di Mussolini, vi furono manifestazioni di gioia sia a Vicenza che in varie localit\u00e0 del Vicentino. Particolarmente intense furono a Schio e a Valdagno, dove - caso unico nel Veneto - esse durarono fino al 28, venne chiesto il rilascio di un gruppo di studenti arrestati in maggio per attivit\u00e0 antifascista. Protagonista degli avvenimenti fu la classe operaia dei due centri; una delegazione dei lavoratori e dei partiti - il PCI non era mai stato del tutto smantellato - vollero incontrare il prefetto per chiedere che fossero ripristinate le libert\u00e0, liberati i detenuti politici e tolto il coprifuoco. Era la prima chiara azione politica.\nIl giornale cittadino \"La Vedetta fascista\" fu trasformato ne \"Il Giornale di Vicenza\" e alla sua direzione fu posto Antonio Barolini. Nella sua pur breve vita, il quotidiano ebbe la funzione di risvegliare e formare le coscienze.Importante l'articolo \"Ordine e libert\u00e0\" di Mario Dal Pra, pubblicato il 30 luglio:\"Tutto resta da fare per la costruzione morale dell\u2019Italia, per il suo trionfo come primato morale e civile. Chi si concede ora riposo, costituisce un peso insopportabile che ci trascina inesorabilmente verso il passato e ci precipita nella servit\u00f9. Occorre al contrario vigilare per noi, per la Patria, per quello che essa rappresenta oggi che abbiamo riguadagnato la libert\u00e0.\"\nSempre in quei giorni, la sede del PCI fu spostata da Schio a Vicenza, il che consent\u00ec l'incontro in funzione antifascista dell'operaismo comunista con gli intellettuali azionisti. Quest'incontro si espresse negli appelli alla resistenza diffusi con il foglio ciclostilato \"Voce del Popolo\", uscito con due numeri straordinari l'8 e il 9 settembre.\nL'inizio della resistenza.\nIn seguito all'Armistizio di Cassibile, i tedeschi occuparono l'Italia centro-settentrionale, mentre il re ed il governo fuggivano a Brindisi. L'esercito si ritrov\u00f2 allo sbando, gli ufficiali e i soldati che non riuscirono a guadagnare il Regno del sud si trovarono a dover scegliere se arrendersi ai tedeschi o darsi alla macchia. Il 9 settembre 1943 nacque a Roma il Comitato di Liberazione Nazionale e il 23 settembre, dopo la liberazione di Mussolini, nell'Italia occupata si costitu\u00ec lo \"Stato Nazionale Repubblicano\" fascista, che nel dicembre divenne la Repubblica Sociale Italiana.\nNei tre giorni successivi all'8 settembre 1943 i tedeschi occuparono il Vicentino, nel pi\u00f9 totale sconcerto della popolazione che non capiva quale corso avrebbero imboccato gli eventi. In un clima di generale avversione al fascismo e alla guerra, di sfiducia nelle autorit\u00e0 e nelle forze armate, la gente si preparava a resistere ma, quando si cap\u00ec che gli alleati non sarebbero arrivati molto presto, gli entusiasmi si smorzarono.\nA Vicenza, secondo la testimonianza Gallo, ai primi di ottobre si costitu\u00ec la locale sezione del CLN. Analogamente a quanto avveniva nel Veneto, il comando militare fu affidato ad un militare di carriera, il colonnello D'Aiello, ma poco dopo venne istituito un comitato militare provinciale con il maggiore Malfatti, Gino Cerchio e Mario Dal Pr\u00e0.\nIl 21 novembre 1943 a Marostica fu ucciso il sessantenne Alfonso Caneva da parte del gruppo partigiano di Fontanelle di Conco, zio del federale di Vicenza Giovanni Battista Caneva. Alfonso Caneva fu la prima vittima della guerra civile in territorio vicentino, mentre il 26 dicembre seguente a Valstagna fu ucciso anche il tenente colonnello della Guardia Nazionale Repubblicana Antonio Faggion cui fu poi intitolata la XXII Brigata Nera \"Antonio Faggion\" di Vicenza. Il 10-11 gennaio 1944 nel corso di un rastrellamento che aveva come obiettivo i partigiani del Gruppo di Fontanelle di Conco, gi\u00e0 indeboliti da faide interne nel corso delle quali erano stati uccisi i quattro comandanti garibaldini, molti caddero prigionieri e quattro furono condannati a morte e fucilati il 14 gennaio a Marostica.\nL'avvio della resistenza armata fu per\u00f2 molto lento, per una serie di ragioni: le difficolt\u00e0 organizzative, i primi rastrellamenti, l'inclemenza del tempo in montagna. Alla fine del 1943 erano presenti nella fascia pedemontana e sull'altopiano alcune formazioni, formate da vecchi antifascisti, da renitenti alla leva, da militari rientrati nelle loro case dopo l'8 settembre e da quadri politici di varia estrazione. Alcune di esse, come quelle di Conco, di Tretto e di Recoaro, ebbero vita breve, perch\u00e9 furono distrutte o disperse.\nLo sviluppo del movimento resistenziale.\nIl vero decollo del movimento resistenziale nel Vicentino pu\u00f2 essere collocato nella primavera del 1944, quando le istanze della societ\u00e0 civile formarono la base della rivolta armata.\nGli scioperi - che si susseguirono, anche se per motivi diversi e con diverso risultato, dal dicembre 1943 all'aprile 1944 in tutti i centri industriali, da Vicenza a Bassano, da Arzignano a Piovene Rocchette - innescarono la miccia. Talora autogestiti, talora influenzati dal PCI o dal CLN, essi portarono ad una maggiore consapevolezza politica e coincisero con l'inizio della grande stagione partigiana.\nQueste formazioni trovarono appoggio da parte della popolazione soprattutto nelle zone di montagna, in particolare sull'altopiano dei Sette Comuni. Gli interventi da parte delle forze della Repubblica Sociale Italiana ottennero l'effetto contrario, infatti molti furono i giovani che si aggregarono a quelle che inizialmente erano poco pi\u00f9 di bande armate e che diventarono prima brigate e poi divisioni.\nLe formazioni combattenti.\nNella primavera del 1944 sul territorio vicentino erano presenti le seguenti formazioni:\nNel maggio 1944 esse confluirono nella Brigata \"Ateo Garemi\" che nel successivo febbraio 1945, insieme con le formazioni \"Martiri della Val Leogra\" (zona Schio - comandante Valerio Caroti \"Giulio\") , \"Pino\" (Altopiano di Asiago - comandante Giovanni Garbin \"Marte\") e \"Mameli\" (falde dell'Altopiano di Asiago - comandante Roberto Vedovello \"Riccardo\"), divennero l'omonimo Gruppo Divisioni.\nNello stesso periodo\nNel febbraio 1945 la \"Mazzini\" e la \"Vicenza\", insieme ad altre formazioni, costituiranno la Divisione Alpina Monte Ortigara, delle Brigate Fiamme Verdi\nIl Battaglione \"Valdagno\" nel luglio 1944 fu incorporato nelle Brigata garibaldina Stella, ma nella primavera successiva ritorn\u00f2 autonomo. Altre formazioni:\nL'estate.\nGalvanizzate dalle prospettive di vittoria imminente, dovute alla liberazione di Roma, allo sbarco in Normandia, all'avanzare dell'Armata Rossa, le formazioni partigiane nell'estate del 1944 passarono all'attacco, sostenute dalla popolazione\nIn luglio la Brigara \"Garemi\", al comando di Nello Boscagli, riusc\u00ec a costituire una piccola zona libera in una parte della Val Posina e le Brigate \"Sette Comuni\" e \"Mazzini\", forti di un migliaio di uomini, assunsero il controllo di tutto l'altopiano.\nNello stesso mese la Brigata \"Stella\" attacc\u00f2 il Sottosegretariato alla Marina a Montecchio Maggiore.\nI nazifascisti - nel territorio vicentino era presente dal novembre 1943 la X\u00aa Flottiglia Mas con il gruppo Gamma, speciale corpo di incursori al comando di Eugenio Wolk e vice comandante Luigi Ferraro, meno di cento uomini presso Valdagno - risposero con rastrellamenti ed esecuzioni sommarie. Sono da ricordare l'Eccidio di Borga l'11 giugno 1944, l'Eccidio di Valdagno il 3 luglio 1944 e l'Eccidio di Malga Zonta il 12 agosto 1944. Nel suo complesso per\u00f2 l'offensiva partigiana fu cos\u00ec intensa e diffusa da limitare molto i movimenti di tedeschi e fascisti, costringendoli a restare nelle citt\u00e0 e nei paesi della pianura.\nLa controffensiva nazi-fascista dell'autunno-inverno.\nNell'autunno del 1944 - quando venne meno la speranza di un rapido sfondamento della linea gotica - si invert\u00ec la tendenza e i nazi-fascisti passarono alla controffensiva con pesanti rastrellamenti delle forze partigiane e rappresaglie sulle popolazioni. La XXV Brigata Nera \"Arturo Capanni\", dopo la conquista di Forl\u00ec da parte degli Alleati nel novembre, si trasfer\u00ec nel Vicentino, prendendo posizione a Thiene e a Fara Vicentino al comando del medico e federale Giulio Bedeschi.\nIl 26 settembre 1944, durante l'operazione Piave venne effettuato un rastrellamento attorno al massiccio del Grappa che termin\u00f2 con l'eccidio di Bassano, per un totale di 264 morti.\nMolte Brigate partigiane furono disorganizzate o disperse; la maggior parte dei capi dei movimenti resistenziali del capoluogo e dei centri di pianura furono arrestati. Si salvarono le formazioni di montagna, seppur costrette ad interrompere le azioni di guerriglia (anche per non danneggiare la popolazione sulla quale si scaricavano le ritorsioni) e a rifugiarsi nelle zone pi\u00f9 impervie, isolate dai rapporti con la pianura. Anche in queste condizioni, esse riuscirono per\u00f2 a mantenere la struttura organizzativa, il che permise di riprendere in pieno l'attivit\u00e0 nella primavera seguente.\nIn questo periodo si rafforz\u00f2 anche l'aspetto politico della resistenza. Il PCI cur\u00f2 il coordinamento di tutte le forze garibaldine - il 23 febbraio 1945 tutte le unit\u00e0 furono accorpate nella Divisione Ateo Garemi - imponendo la presenza di un commissario politico in ogni formazione combattente. Esso si caratterizz\u00f2 per l'adozione di una linea dura contro il nemico, meno attento forse al consenso della popolazione, che dopo le rappresaglie era diventata pi\u00f9 diffidente se non ostile.\nLa Chiesa e la DC, che invece erano pi\u00f9 rappresentative delle masse popolari e capillarmente presenti in tutti i paesi attraverso il clero, avevano una diversa visione della resistenza, intesa come azione di popolo che anelava alla libert\u00e0. Anch'esse decisero di passare all'attivit\u00e0 armata, ponendosi come punto di riferimento per tutte le formazioni, non solo cattoliche, ma che non si riconoscevano in quelle affiliate ai garibaldini. Cos\u00ec il 22 febbraio 1945 presso la canonica di Povolaro fu decisa la costituzione della \"Divisione Alpina Monte Ortigara\" e della Divisione di pianura \"Vicenza\".\nL'insurrezione e la conclusione.\nLe formazioni armate concordarono la spartizione del territorio in zone di competenza: le valli e le montagne di Valdagno e di Schio ai garibaldini della \"Garemi\", l'altopiano, il Grappa e Bassano ai cattolici della \"Monte Ortigara\" e la pianura alla \"Vicenza\".\nIl 23 e il 24 aprile 1945 tutte le formazioni passarono all'attacco, con una serie di battaglie sanguinose che durarono fino al 4 maggio (il 2 maggio l'Armata tedesca aveva firmato la resa a Caserta) e che comportarono la morte sia di partigiani che di tedeschi. Durante la ritirata, le colonne tedesche e fasciste compirono ancora rappresaglie ed eccidi, come la Strage di Pedescala, in cui furono uccisi 80 civili e 2 militi.\nLa guerra si concluse quindi nel Vicentino con l'insurrezione generale, anche se spesso l'azione dei gruppi politicizzati fu pi\u00f9 aspra di quanto la popolazione, che desiderava soprattutto il ritorno della pace, avrebbe voluto. La provincia di Vicenza fu, nel Veneto, quella in cui furono uccisi pi\u00f9 fascisti, la maggior parte nei giorni successivi alla liberazione, espressione quindi pi\u00f9 della rabbia e del desiderio di vendetta che di un senso di giustizia.\nTra gli episodi emblematici l'eccidio di Thiene. Nel maggio 1945 ben 25 militi della Brigata Nera vennero \u00abprelevati\u00bb dalle prigioni di Thiene da un commando partigiano forlivese e giustiziati sommariamente. \nAncor pi\u00f9 noto l'eccidio di Schio, il massacro di 54 persone detenute nelle carceri di Schio, compiuto nella notte tra il 6 e il 7 luglio 1945 - due mesi dopo la fine della guerra - da un gruppo formato da ex partigiani della Divisione garibaldina \"Ateo Garemi\" inquadrati quali agenti della Polizia ausiliaria partigiana, istituita alla fine della guerra e composta da ex partigiani.\nL'attivit\u00e0 di soccorso umanitario.\nLa Resistenza vicentina non \u00e8 stata solo attivit\u00e0 di guerra, ma anche di soccorso; infatti molti sono stati i casi in cui famiglie, comunit\u00e0 e persone singole si sono impegnate a rischio della vita, nel salvataggio dei ricercati politici, ex prigionieri alleati e piloti di aerei abbattuti.\nL'impegno profuso per salvare quanti pi\u00f9 ebrei possibile ha fatto s\u00ec che nel vicentino si possano contare alcuni Giusti tra le nazioni: tra questi Rinaldo Arnaldi, Michele Carlotto, Torquato Fraccon e il figlio Franco, aiutati da Ermes Farina, Gino Sold\u00e0, Ottorino Zanon e altri.\nOnorificenze.\nBassano del Grappa e Vicenza sono state insignite di Medaglia d'oro al valor militare.\nConco, \u00e8 stata premiata con la Croce al Merito"}
{"id": "2242335", "revid": "1318658", "url": "https://it.wikipedia.org/wiki?curid=2242335", "title": "Paul Nicholls", "text": "Biografia.\nIl suo primo ruolo fu nel dramma della BBC \"Earthfasts\", ma fu il personaggio di Joe Wicks in \"EastEnders\", in cui recit\u00f2 dal 1996 al 1997, che gli procur\u00f2 fama. Proseguendo, egli apparve in \"City Central\" nel ruolo di Terry Sydenham dal 1998 al 1999.\nRecenti apparizioni televisive includono l'adattamento del 2003 di \"The Canterbury Tales\" con Julie Walters, poi anche nel ruolo del noto maestro d'arte Adam Rice nell'episodio finale della terza stagione di \"Hustle - I signori della truffa\" e il ruolo principale nella serie\" A Thing Called Love\".\nHa recitato anche nel dramma storico ambientato durante la prima guerra mondiale \"The Trench\" (1999), nell'adattamento cinematografico della commedia del 1776 \"The Clandestine Marriage\" di George Colman il Vecchio e David Garrick per la regia di Christopher Miles (1999), in \"Goodbye Charlie Bright\" di Nick Love (2001), in \"If Only\" (2004) e in \"Che pasticcio, Bridget Jones!\" (2004).\nIl suo primo ruolo significativo fu quello di Billy Fisher nella produzione del 1998 di \"Billy Liar\" al Bush Theatre di Londra. Il suo debutto in teatro fu nel ruolo di Edmund Tyrone in \"Long Day's Journey Into Night\" alla Lyric Opera House. Apparizioni successive furono \"Vincent in Brixton\" al Royal National Theatre e un ritorno al Lyric in \"Festen - Festa in famiglia\" nel gennaio del 2005. Ebbe anche la parte del personaggio principale nella \"Fedra\" di Racine, .\nNel luglio del 2007, Nicholls recit\u00f2 la parte di Terry nel film per la televisione \"Clapham Junction\". \nNel 2008 l'attore ha partecipato nel ruolo del dottor. Robert Fielding alla serie televisiva in sei episodi \"Harley Street\", in cui ha recitato accanto a Suranne Jones.\nNel 2011 \u00e8 entrato a far parte del cast principale della serie televisiva \"\", sostituendo l'attore Jamie Bamber.\nNel 2012 prende parte al film tv, nonch\u00e9 terzo film di Lake Placid, \"Lake Placid 4 - Capitolo finale\".\n\u00c8 sposato dal 2008 con Chantal Brown."}
{"id": "2242347", "revid": "135491", "url": "https://it.wikipedia.org/wiki?curid=2242347", "title": "La citt\u00e0 perversa", "text": ""}
{"id": "2242348", "revid": "1543377", "url": "https://it.wikipedia.org/wiki?curid=2242348", "title": "Nazionale di rugby a 15 del Kirghizistan", "text": "La nazionale di rugby XV del Kirghizistan rappresenta la Kirghizistan nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2242350", "revid": "1428919", "url": "https://it.wikipedia.org/wiki?curid=2242350", "title": "William Dudley Haywood", "text": "Fu dirigente della Western Federation of Miners, membro fondatore e dirigente dell'Industrial Workers of the World (IWW) e membro del comitato esecutivo del Partito Socialista d'America.\nBiografia.\nIscrittosi alla \"Western Federation of Miners\" nel 1896 ne divenne segretario nel 1902. Nel 1905, a Chicago, apr\u00ec i lavori del primo congresso dell'unione sindacale IWW. Nel 1907 venne montato contro Haywood un processo per l'omicidio dell'ex governatore dell'Idaho, Frank Steunenberg, servendosi di false prove e testimonianze, ma Haywood venne scagionato.\nNel 1908 Haywood partecip\u00f2 alla campagna elettorale di Eugene Debs, candidato del Partito Socialista, mentre nel 1910 fu delegato al congresso della Seconda Internazionale.\nNel gennaio 1912 a Lawrence (Massachusetts), oltre 20.000 lavoratori del settore tessile iniziarono lo sciopero conosciuto come \"pane e rose\". Due dirigenti locali dell'IWW vennero accusati dell'omicidio di una lavoratrice immigrata, Anna LoPizzo, nonostante diciannove testimoni avesserero visto sparare un poliziotto. Haywood collabor\u00f2 all'organizzazione delle manifestazioni, che si protrassero fino al marzo 1912.\nLo scoppio della Prima guerra mondiale offr\u00ec al governo statunitense l'opportunit\u00e0 di agire contro Haywood e il sindacato IWW: secondo la legge federale del 1917 chiamata \"Espionage Act\" 165 membri dell'IWW furono accusati di \"cospirazione\" e \"incoraggiamento alla diserzione\". Nell'aprile 1918 inizi\u00f2 il processo a Haywood ed altri 100 sindacalisti, che furono tutti giudicati colpevoli. La sentenza per Haywood e quattordici altri fu di 20 anni di prigione.\nNel 1921, mentre era libero su cauzione in attesa del processo di appello, Haywood fugg\u00ec in Unione Sovietica. Qui fu consulente sindacale di Lenin fino al 1923 e mor\u00ec nel 1928. Le sue ceneri furono sepolte per met\u00e0 nella necropoli delle mura del Cremlino e per met\u00e0 a Chicago, vicino al monumento ai martiri di Haymarket."}
{"id": "2242354", "revid": "1543377", "url": "https://it.wikipedia.org/wiki?curid=2242354", "title": "Scala WW", "text": "La Scala WW indica il grado di difficolt\u00e0 nella navigabilit\u00e0 dei fiumi. Il termine deriva dalla parola inglese \"Whitewater\" (acqua bianca), ovvero dalla parola tedesca \"Wildwasser\" (acqua selvaggia). La scala \u00e8 riconosciuta dalla International Canoe Federation (ICF).\nIndice difficolt\u00e0.\nLa scala \u00e8 strutturata su sei livelli o gradi, espressi in numeri romani. \u00c8 importante tener presente che il grado di difficolt\u00e0 di un determinato tratto di fiume non \u00e8 statico, ma pu\u00f2 variare moltissimo in funzione della portata d'acqua e quindi della stagione, ovvero in caso di piogge, per il disgelo, oppure in seguito a operazioni di apertura/chiusura di chiuse soprastanti il tratto in oggetto, o per eventi estemporanei (caduta di alberi, cedimenti del terreno). Infine va detto che fiumi con portata troppo scarsa, o al contrario in piena, non sono classificabili.\nL'indice di difficolt\u00e0 pu\u00f2 essere assegnato ad un intero fiume, o a delle sue sezioni parziali o tratti. Nel caso di assegnazione ad un intero fiume, ci\u00f2 non significa che al suo interno non possano esserci sezioni con indice pi\u00f9 basso o pi\u00f9 alto di quello generale.\nNuove proposte.\nL'organizzazione americana American Whitewater ha proposto una evoluzione del sistema di classificazione internazionale, inserendo fra il grado V e il VI dei valori intermedi tipo V0, V1, V2, ecc., lasciano il grado VI come la \"impraticabilit\u00e0\"."}
{"id": "2242358", "revid": "335784", "url": "https://it.wikipedia.org/wiki?curid=2242358", "title": "Bill Haywood", "text": ""}
{"id": "2242359", "revid": "335784", "url": "https://it.wikipedia.org/wiki?curid=2242359", "title": "Big Bill Haywood", "text": ""}
{"id": "2242360", "revid": "335784", "url": "https://it.wikipedia.org/wiki?curid=2242360", "title": "William Haywood", "text": ""}
{"id": "2242372", "revid": "44627", "url": "https://it.wikipedia.org/wiki?curid=2242372", "title": "Patty Pravo (album)", "text": ""}
{"id": "2242373", "revid": "122319214", "url": "https://it.wikipedia.org/wiki?curid=2242373", "title": "Paul de Leeuw", "text": "Biografia.\nPaul ottenne la fama nazionale negli anni '80 e '90, grazie a degli show per la compagnia VARA. Nonostante la satira fosse solo una parte di questi show e gran parte del suo umorismo non era dannoso, apparve nella pubblicit\u00e0 con la satira dello show olandese. Divenne poi anche famoso come cantante coi singoli: Vlieg met me mee (#2), Ik wil niet dat je liegt / Waarheen, waarvoor (#1) (versione olandese del singolo di Laura Pausini, \"La solitudine\") e 'k Heb je lief (#3). Continuando per questa strada egli continu\u00f2 ad avere gran successo, soprattutto nei Paesi Bassi.\nIl 29 aprile 2007, il giorno prima del cosiddetto \"Queen's day\", fu nominato Cavaliere dell'ordine chiamato: \"Orde van de Nederlandse Leeuw\""}
{"id": "2242374", "revid": "22255181", "url": "https://it.wikipedia.org/wiki?curid=2242374", "title": "Jim (romanzo)", "text": ""}
{"id": "2242376", "revid": "287204", "url": "https://it.wikipedia.org/wiki?curid=2242376", "title": "Friedrich Maximilian Klinger", "text": "Biografia.\nNato a Francoforte sul Meno il 17 febbraio 1752, una delle citt\u00e0 pi\u00f9 importanti di Europa, perse il padre giovanissimo e la mancanza della figura paterna segn\u00f2 profondamente la propria infanzia, cui si rifece sempre negativamente. Nonostante la sua assenza, i suoi studi furono regolari e nel 1774 fu ammesso alla facolt\u00e0 di Giurisprudenza dell'universit\u00e0 di Gie\u00dfen; negli anni degli studi universitari conobbe Goethe, con il quale strinse un'importante amicizia, e come lui appartenne alla Massoneria.\nNel 1775 mise in scena \"Die Zwillinge\" (\"I gemelli\"), la sua prima tragedia, che ebbe subito un discreto successo e fu inoltre premiata ad Amburgo, grazie all'interessamento degli attori Friedrich Ludwig Schr\u00f6der e Sophie Charlotte Ackermann; ottenne successivamente una tale fama da diventare \"theaterdichter\" (\"poeta di teatro\") presso il Seylersche Schauspiel-Gesellschaft. Vi rimase sino al 1778, anno del suo servizio di leva nell'esercito austriaco; come soldato, prese parte alla Guerra di successione bavarese (1778-1779).\nDi ritorno dalla guerra, nel 1780 si rec\u00f2 a San Pietroburgo, dove divenne un ufficiale dell'esercito dello zar, e successivamente visit\u00f2 Italia e Francia, facendo, come tanti altri autori contemporanei, un grand tour. Tornato in Russia nel 1785, fu nominato direttore del corpo dei cadetti e, nello stesso anno, spos\u00f2 una nipote dell'imperatrice Caterina.\nNel 1803 Alessandro I lo nomin\u00f2 curato dell'universit\u00e0 di Tartu (oggi Estonia), incarico che ricopr\u00ec sino al 1817, anno del suo ritiro dalla vita pubblica. Trascorse quindi gli ultimi anni della propria vita a Tartu, dove mor\u00ec il 25 febbraio 1831. In questi anni, Klinger si dedic\u00f2 all'organizzazione della pubblicazione dei precedenti romanzi filosofici, tra i quali si ricorda \"Fausts Leben, Taten und H\u00f6llenfahrt\" (\"Vita, Opere e Inferno di Faust\"), scritto in Germania nel 1791.\nOpera.\nDi vigorosa impostazione moralista, espresse il proprio talento soprattutto nel Teatro, nel genere drammatico, e, giovanissimo, con la propria opera prese parte all'attivit\u00e0 dello Sturm und Drang, il movimento alla base del Romanticismo. Il suo legame con questo importantissimo movimento culturale, del quale facevano parte, tra gli altri, l'amico Goethe, Novalis e Schiller, \u00e8 testimoniato dall'opera \"Sturm und Drang\" (\"Tempesta e Assalto\"), che gli diede il nome. Klinger fu, dunque, una figura essenziale di questo periodo d'oro della Letteratura tedesca.\nIn quest'opera, l'autore, ispiratosi alla Rivoluzione americana, voleva mettere in risalto la violenza delle passioni, l'espressione di ogni individuo, la sua diversit\u00e0, che va oltre il razionalismo degli Illuministi. Molte di queste tematiche sono state riprese dai pi\u00f9 grandi autori di inizio Ottocento, Goethe in primis, sino a diventare motivo ricorrente di un'epoca che fu definita \"romantica\" (dal Tedesco \"romantik\") da Schiller. Tuttavia, il nome di Klinger non figura tra quelli pi\u00f9 illustri del secolo XIX, probabilmente a causa del suo trasferimento nell'Impero Russo, che, se da un lato aveva dato i natali ad autori del calibro di Gogol', dall'altro era poco conosciuto nel resto dell'Europa."}
{"id": "2242378", "revid": "6923", "url": "https://it.wikipedia.org/wiki?curid=2242378", "title": "Honda SH50 Fifty", "text": ""}
{"id": "2242386", "revid": "729019", "url": "https://it.wikipedia.org/wiki?curid=2242386", "title": "LK I", "text": "L'LK I, abbreviazione della dicitura completa Leichter Kampfwagen I, \u00e8 stato un carro armato leggero dell'Impero tedesco, progettato tra il 1917 e il 1918.\nSi tratt\u00f2 di un veicolo ideato in autonomia dall'ingegner Joseph Vollmer contro le disposizioni dell'Oberste Heeresleitung (OHL): presentava una torretta girevole equipaggiata con una mitragliatrice leggera mitragliatrice lMG 08/15 da 7,92\u00a0mm, un treno di rotolamento convenzionale e non avvolgente con sospensioni a molle elicoidali, un equipaggio di tre uomini; il motore da circa 55\u00a0hp e il telaio era d'origine automobilistica. Dopo un iniziale rifiuto, l'OHL concesse la produzione di un prototipo che riscosse notevole successo tra marzo e giugno 1918, al punto che si prefer\u00ec procedere direttamente con il successore LK II gi\u00e0 in avanzato sviluppo. L'LK I fu pertanto messo da parte, ma non \u00e8 noto cosa ne avvenne.\nStoria.\nSviluppo.\nNella primavera 1917 l'ingegner Joseph Vollmer, a capo del cosiddetto \"Allgemeine Kriegsdepartement 7, Abteilung Verkehrwesen\" (\"Dipartimento generale della guerra 7, sezione trasporti\") che si occupava della progettazione di carri armati per l'Esercito imperiale tedesco, ritenne che non ci fossero margini di miglioramento per l'impacciato mezzo d'assalto A7V e, pertanto, si convinse che fosse necessario mettere allo studio un carro armato leggero: questa decisione provoc\u00f2 notevole attrito con l'alto comando (OHL) che, al contrario, premeva per realizzare una specie di grande fortezza semovente. L'ingegnere si mise all'opera di propria iniziativa e nel settembre 1917 trov\u00f2 l'appoggio del colonnello Hermann Meyer, capo dell'Ufficio trasporti motorizzati (\"Chefkraft\"); fu inoltre influenzato dalle prime informazioni filtrate a proposito del Medium Mark A Whippet, un corazzato britannico ben diverso dai lenti e pi\u00f9 grandi Mark I e Mark IV, caratterizzato da armamento su mitragliatrici e una notevole velocit\u00e0 per l'epoca.\nCon il nuovo progetto di piccolo veicolo da combattimento, Vollmer dette la priorit\u00e0 alla facilit\u00e0 di produzione: decise che si sarebbero sfruttati telai e motori automobilistici, mantenendo il propulsore in posizione anteriore. L'area posteriore fu organizzata in un vano di guida sormontato da una torretta girevole, collocata un poco pi\u00f9 indietro e dotata di una mitragliatrice. L'OHL venne a sapere di questo progetto, ma non mostr\u00f2 alcun interesse fino alla battaglia di Cambrai del novembre 1917, segnata dal massiccio utilizzo di mezzi corazzati britannici che ebbero notevole successo tattico: solo allora lo stato maggiore tedesco riconobbe che il carro armato avrebbe rivestito un ruolo importante nelle offensive dell'Intesa nel 1918 e, perci\u00f2, dette nuovo impulso all'ideazione di veicoli cingolati. Meyer e Vollmer ne approfittarono per riproporre, il 29 dicembre, la fabbricazione in massa di carri armati leggeri; in particolare, il colonnello prospett\u00f2 il collaudo di un prototipo per il gennaio 1918 e la produzione di 500-600 unit\u00e0 dal marzo successivo. Per ribadire l'importanza del piano, sottoline\u00f2 che la Francia stava a sua volta mettendo a punto un carro armato leggero facilmente riproducibile in grandi numeri \u2013 il futuro Renault FT. L'OHL fu messo al corrente delle specifiche tecniche del progetto detto \"Leichter Kampfwagen (Bauart Vollmer)\" (\"veicolo da combattimento leggero versione Vollmer\", abbreviato in LK) e pose il proprio divieto il 17 gennaio 1918, perch\u00e9 ritenne la corazzatura di 8\u00a0mm insufficiente a garantire la sopravvivenza del carro anche contro le normali armi della fanteria avversaria, dotata di proiettili con anima in acciaio. Al contempo destin\u00f2 pi\u00f9 fondi e risorse nella ricerca di carri armati pesanti.\nIl colonnello Meyer non protest\u00f2 per queste decisioni, ma il 20 gennaio eman\u00f2 una serie di disposizioni per l'Ufficio trasporti motorizzati: nessuna commessa per veicoli tipo LK, completare il prima possibile alcuni prototipi, studiare un espediente per rendere la corazzatura dell'LK resistente ai proiettili con anima indurita. Il compromesso fu alla fine accettato dalle alte sfere militari e anche da Vollmer che, anzi, pot\u00e9 proseguire a progettare un altro modello di carro leggero, designato LK II: il predecessore, perci\u00f2, ebbe in primavera la denominazione retroattiva di \"Leichte Kampfwagen I\" o LK I.\nProduzione e destino finale.\nIl primo LK I da collaudo fu pronto nella prima met\u00e0 del marzo 1918, sebbene le fonti consultate non indichino la o le ditte che lo assemblarono. Le prove avvennero probabilmente a Marienfelde, vicino a Berlino, in un primo momento senza la corazzatura: il carro tocc\u00f2 i 18\u00a0km/h, ma emersero problemi con i cingoli da 140\u00a0mm, troppo sottili. Vollmer e la commissione militare dovettero attendere il 20 aprile per riprendere i test, quando nuovi cingoli da 250\u00a0mm e le parti corazzate furono installate. Il 13 giugno 1918 si volse una conferenza a Essen tra Vollmer, rappresentanti del comitato A7V, delegati della Krupp e il tenente colonnello Max Bauer: in qualit\u00e0 di capo della sezione II dell'Ufficio operazioni dell'alto comando controllava la distribuzione di materie prime e, d'altro canto, aveva legami personali con molti dirigenti della Krupp. Il prototipo dell'LK I fece una dimostrazione sul terreno prove dell'azienda, durante la quale fu valutato anche l'armamento. La bont\u00e0 del progetto fu confermata, ma il 23 giugno si prefer\u00ec passare subito all'LK II, ritenuto pi\u00f9 adatto a montare un cannone da 57\u00a0mm a fuoco rapido: sin dalla seconda battaglia di Villers-Bretonneux, durante la quale era avvenuto il primo combattimento tra carri armati, era diventata opinione comune che i veicoli blindati equipaggiati con sole mitragliatrici non avrebbero avuto possibilit\u00e0 sul campo.\nSolo una fonte afferma che fu inoltrata una commessa per 800 esemplari di LK I. Le fonti non riportano cosa accadde al prototipo.\nTecnica.\nIl Leichter Kampfwagen I aveva dimensioni 5,08 \u00d7 1,95 metri, con un'altezza di 2,52 metri; il peso a vuoto era di 6,35/6,89 tonnellate, che saliva a 8 tonnellate con equipaggio, carburante e munizioni. Poteva superare pendenze di 45\u00b0.\nIl treno di rotolamento, per lato, era costituito da sette carrelli con quattro ruote ciascuno, vincolati a sospensioni rigide; la ruota motrice era collocata in fondo, pi\u00f9 in basso rispetto alla ruota di rinvio anteriore. Non erano stati previsti rulli per guidare la corsa superiore dei cingoli da 250\u00a0mm, che scorrevano sulla parte superiore di un pannello corazzato a copertura delle sospensioni. Tale sistema era stato aggiunto al telaio automobilistico fornito dalla Daimler-Motoren-Gesellschaft, che mantenne il motore originale: un Daimler-Benz Otto modello 1910, a 4 cilindri, alimentato a benzina ed erogante 55-60\u00a0hp; era servito da due serbatoi per complessivi 140 litri di carburante. Garantiva un'autonomia di 70 chilometri e una velocit\u00e0 massima di 14\u00a0km/h, sebbene non si sappia su che tipo di superficie. Collocato nella sezione anteriore del telaio, il suo albero correva al di sotto della camera di combattimento fino al retro, dove furono sistemati trasmissione e cambio. Il raffreddamento del motore avveniva dal radiatore fissato alla prua dello scafo e protetto da sette nervature corazzate a persiana, mentre l'ispezione era possibile da tre portelli (uno superiore e due laterali).\nLo scafo aveva forma rettangolare con pareti verticali, a esclusione del retro e della lastra a persiana, che erano inclinate verso l'interno: la costruzione era rivettata e lo spessore della corazzatura su tutti i lati era di 8\u00a0mm, formata da piastre in acciaio temprato. L'armamento era rappresentato da una mitragliatrice leggera lMG 08/15 da 7,92\u00a0mm, ospitata in una torretta girevole che svettava dal comparto guida: era la prima volta che questa dotazione appariva su mezzi corazzati cingolati tedeschi. In essa trovavano posto il capocarro e il servente, che rimanevano in piedi, mentre il conducente sedeva poco pi\u00f9 avanti e in basso su un proprio seggiolino: egli manovrava il veicolo con un volante, due leve direzionali con freni integrati e una pedaliera. L'accesso dell'equipaggio avveniva da due portelli rettangolari, ricavati nello scafo in corrispondenza della torretta, e da un portello circolare sul cielo della medesima. La visuale dell'esterno era mediocre, specie per il conducente che usufruiva soltanto di cinque sottili feritoie, ricavate in fila orizzontale su un portello a linguetta; largo quanto lo scafo, era schiudibile in due met\u00e0."}
{"id": "2242388", "revid": "438678", "url": "https://it.wikipedia.org/wiki?curid=2242388", "title": "Franco Giuseppucci", "text": "Biografia.\nGli inizi del \"Fornaretto\".\nGiuseppucci nacque a Roma, nel quartiere popolare di Trastevere, nel 1947. Nel novembre 1954 nasce il fratello Augusto. Adolescente, inizia a lavorare presso il forno di famiglia aiutando il padre, da cui eredita il soprannome di \"Er Fornaretto\" (che, col passare del tempo, verr\u00e0 soppiantato da quello di \"Er Negro\", affibbiatogli dai propri compagni della mala per via della sua carnagione piuttosto scura) ma non la passione per quel lavoro che per lui \u00e8 insoddisfacente poich\u00e9 molto impegnativo e ben poco remunerativo.\nFisico massiccio, si vocifera che nel febbraio del 1975 abbia avuto un figlio da una ragazza della banda, che non riconosce; subito dopo si sposa con Patrizia, una ragazza da cui nel 1978 avr\u00e0 un figlio.\nAbbandonato dopo alcuni anni il forno paterno, trova un posto come buttafuori in una sala corse di Ostia dove inizia a fare le prime conoscenze nell'ambiente della \"mala\" romana e a intraprendere la carriera criminale con una \"batteria\" di rapinatori del Trullo. Gi\u00e0 durante i primi reati si fa riconoscere per la sua dote di leadership, una personalit\u00e0 con grande carisma nell'ambiente malavitoso e per la sua intraprendenza. La sua prima denuncia risale al 1974 per detenzione e porto illegale di una pistola.\nIn quegli anni, nella zona dell'Alberone si riunivano varie \"batterie\" di rapinatori, provenienti anche da Testaccio, che spesso e volentieri affidavano le loro armi a Giuseppucci tramite una ragazza, il quale le custodiva all'interno di una sua roulotte parcheggiata al Gianicolo. Quando la polizia scopre la cosa, Giuseppucci viene arrestato ma, giocando sul fatto che la roulotte avesse un vetro rotto e quindi senza la prova giudiziale della consapevolezza da parte del proprietario che nel mezzo fossero nascoste delle armi, \"er Negro\" se la cava con solo qualche mese di detenzione.\nLa Banda della Magliana.\nQualche tempo dopo la sua scarcerazione, Giuseppucci subisce il furto di un maggiolino Volkswagen a bordo del quale si trova un borsone di armi affidatogli da Enrico De Pedis. Dopo accurate ricerche, Giuseppucci viene a sapere che le armi, incautamente sottratte da Giovanni Tigani (detto \"Paperino\"), sono finite nelle mani di Emilio Castelletti, rapinatore che all'epoca operava in una \"batteria\" del quartiere San Paolo capeggiata da Maurizio Abbatino, a cui \"er Negro\" si rivolge per reclamarne la restituzione.\nDall'incontro tra i due, insieme anche al De Pedis, nasce quindi l'idea di unire le forze in campo per trasformare la semplice \"batteria\" in una vera e propria \"banda\" per il controllo della criminalit\u00e0 romana e che, da l\u00ec a poco, verr\u00e0 conosciuta come Banda della Magliana.\nIl primo crimine della Banda avviene il 7 novembre 1977, su proposta di Giuseppucci, ed \u00e8 il sequestro del duca Massimiliano Grazioli Lante della Rovere che per\u00f2, per l'inesperienza nel campo, non riescono a gestire al meglio e devono chiedere aiuto ad un altro gruppo criminale, una piccola banda di Montespaccato. Il sequestro finir\u00e0 nel sangue: uno dei ragazzi di Montespaccato si fa vedere in faccia dal duca che per questo, infatti, verr\u00e0 ucciso. Giuseppucci e compagni riescono comunque ad incassare il riscatto di due miliardi da reinvestire (invece che dividere tra i componenti) in nuove attivit\u00e0 criminali.\nIl 27 luglio 1978 la Banda uccide Franco Nicolini, detto \"Franchino er criminale\", all'epoca padrone assoluto di tutte le scommesse clandestine dell'ippodromo di Tor di Valle e le cui attivit\u00e0 illegali avevano suscitato l'interesse della nascente Banda; Giuseppucci per\u00f2 aspetta all'interno dell'ippodromo per costruirsi un alibi. L'eliminazione di Nicolini \u00e8 un passo da gigante per la Banda che, da ora in poi, ha via libera per poter gestire una gigantesca fonte di guadagno. La decisione di ucciderlo era stata presa anche in virt\u00f9 del beneplacito, ottenuto dal capo della Nuova Camorra Organizzata, Raffaele Cutolo, il quale, appena evaso dall'ospedale psichiatrico di Aversa, in primavera aveva organizzato un incontro con Nicolino Selis allo scopo di trovare, tra i rispettivi gruppi, una strategia compatibile con gli obbiettivi di entrambi, nominando cos\u00ec Selis suo luogotenente nella piazza romana; all'incontro in un albergo di Fiuggi parteciparono Giuseppucci, Abbatino e Colafigli e questo segna un momento decisivo nella storia della Banda che, tra le sue varie attivit\u00e0, ha modo di attivare un canale preferenziale con i camorristi per la fornitura delle sostanze stupefacenti da distribuire poi nella capitale. \nIn quei giorni lo Stato incaricava i Servizi Segreti nella persona di Enzo Casillo di trattare con Raffaele Cutolo quale intermediario per giungere alla prigione di Aldo Moro. Il boss attiva Nicolino Selis e di conseguenza la Banda per trovare il covo che si scoprir\u00e0 essere nella zona dove abitano diversi membri del gruppo. Anni dopo Abbatino e Renzo Danesi racconteranno di un incontro tra Giuseppucci e l'onorevole Flaminio Piccoli. Neanche l'intervento della Banda sar\u00e0 risolutivo dato che il presidente della DC verr\u00e0 ucciso dalle Brigate Rosse. Nella vicenda risultava per\u00f2 coinvolto il falsario Tony Chichiarelli, presentato da Danilo Abbruciati a Giuseppucci.\nL'ascesa degli uomini della Magliana avviene in modo molto rapido e in poco tempo, dalle semplici rapine, le attivit\u00e0 criminali della stessa si spostano verso reati pi\u00f9 redditizi legati ai sequestri di persona, al controllo del gioco d'azzardo e delle scommesse ippiche, ai colpi ai caveau e soprattutto al traffico di sostanze stupefacenti. I proventi - oltre ad assicurare un adeguato livello di corruzione di periti, avvocati, personale sanitario e anche di alcuni esponenti delle forze dell'ordine - verranno divisi sempre in parti uguali.\nDalle degradate periferie romane Giuseppucci e compagni, che arrivano dunque a dividersi i quartieri della citt\u00e0 con una rigida compartimentazione, allacciano canali preferenziali con le altre organizzazioni criminose dell'epoca come Cosa Nostra, la camorra e il terrorismo nero.\nFrequentando i locali del bar Fermi o quelli del bar di via Avicenna (entrambi nella zona di Ponte Marconi), dove spesso si ritrovano anche molti dei componenti della stessa Banda, nell'estate del 1978 Massimo Carminati, membro dell'organizzazione terroristica d'estrema destra dei Nuclei Armati Rivoluzionari (NAR) entra ben presto in contatto con i boss Abbruciati e Franco Giuseppucci che lo prendono da subito sotto la loro ala protettiva. A loro, Carminati inizia ad affidare i proventi delle rapine di autofinanziamento effettuate con i NAR, in modo da poterli riciclare in altre attivit\u00e0 illecite quali l'usura o lo spaccio di droga. Giuseppucci, secondo Abbatino, dava al fascista \"uno stipendio da un milione e mezzo al mese per ogni dieci milioni versati, pi\u00f9 la restituzione dell\u2019intera somma capitalizzata\". In regime di reciproco scambio di \"favori\", la Banda, di tanto in tanto commissiona ai giovani fascisti anche di eliminare alcune persone poco gradite, come nel caso del tabaccaio romano Teodoro Pugliese, ucciso nell'aprile del 1980 da Carminati (assieme ad Alessandro Alibrandi e a Claudio Bracci) perch\u00e9 d'intralcio nel traffico di stupefacenti gestito da Giuseppucci. Durante questo periodo la Banda e Carminati controlleranno il deposito di armi nascosto negli scantinati del Ministero della sanit\u00e0, all'EUR.\nNel febbraio del 1979 una retata notturna porta in carcere, con l\u2019accusa di sequestro di persona e riciclaggio, 29 persone tra cui Abbatino, Giuseppucci, Toscano, Mastropietro, Danesi e D\u2019Ortenzi ma tutti nel giro di poco vengono rimessi in libert\u00e0; solo con il pentimento di Abbatino si arriver\u00e0 a una svolta per l\u2019omicidio Grazioli.\nIn estate Carminati assieme ad altri militanti \"neri\" si attiva per la liberazione di Paolo Aleandri, un giovane neofascista orbitante nella galassia dei NAR a cui Giuseppucci aveva affidato in custodia un borsone pieno di armi mai riconsegnate che, utilizzate da vari esponenti della destra eversiva, erano andate disperse.\nParte del bottino della rapina del novembre 1979 alla filiale della Chase Manhattan Bank di piazzale Marconi all'EUR, consistente in \"traveller cheques\", viene affidato per essere riciclato da Carminati e Alibrandi a Giuseppucci che nel gennaio del 1980, nell'organizzare l'operazione di \"ripulitura\", viene poi arrestato con l'accusa di ricettazione insieme a Maurizio Abbatino e Giorgio Paradisi. Giuseppucci torna in libert\u00e0 in estate dopo la morte del giudice Mario Amato, ucciso dai NAR.\nLa morte.\nDa che fu uno dei fondatori e degli esponenti di punta, nella loro fase d'esordio, della Banda, Giuseppucci fu nondimeno il primo a cadere, assassinato in un agguato a Piazza San Cosimato, nel rione di Trastevere, il 13 settembre del 1980, dopo una serata passata a giocare d'azzardo assieme al fratello; venne ucciso infatti con un colpo d'arma da fuoco esploso dalla pistola di Fernando Proietti (arrestato poco dopo) accompagnato dal fratello Maurizio, esponenti del clan rivale dei \"pesciaroli\" che, dopo la morte di Franco Nicolini - di cui da decenni avevano goduto d'un certo rapporto privilegiato in seno agli affari del sottobosco criminale capitolino a lui afferenti -, s'erano ritrovati di colpo privati di tutti i loro introiti dai traffici illeciti della zona di Tor di Valle, oltrech\u00e9 con la loro sfera d'influenza sempre pi\u00f9 ridimensionata dall'ascesa inarrestabile della Banda. \nRaggiunto da una pallottola nel fianco appena salito sulla sua Renault 5, \"er Negro\" mette in moto la vettura e riesce ad arrivare fino in ospedale, crollando poi fra le braccia degli infermieri e morendo mentre i medici stavano intervenendo. Verr\u00e0 tumulato il 16 settembre nel cimitero Flaminio a Roma, in un colombario.\nLa morte del \"Negro\" \u00e8 un pretesto per scatenare una guerra di rappresaglia contro i \"pesciaroli\" (con gravissime perdite riportate da parte del Clan Proietti compresi Fernando e Maurizio) la quale segna per\u00f2 anche un forte momento di aggregazione della Banda.\nSecondo quanto il pentito Maurizio Abbatino ebbe a dichiarare in merito alla sua morte nelle sue confessioni, Giuseppucci sapeva fin troppe cose sugli omicidi di Mino Pecorelli e Aldo Moro e venne ucciso, guardacaso proprio ad un mese dalla tragica strage di Bologna, per mano dei Proietti che, sempre a suo dire, non avrebbero mai tentato il suo omicidio - per quanto disperati potessero essere - se non su richiesta espressa di qualcuno. Inoltre, \u00e8 convinto che il suo vecchio amico non sia morto per la ferita riportata - che ritiene non tanto grave - nel corso dell'agguato, ma che invece all'ospedale stesso qualcuno possa aver agito per ucciderlo con discrezione e senza destare attenzioni.\nGiuseppucci nella cultura di massa.\nLa figura di Franco Giuseppucci ha ispirato il personaggio del \"Libanese\" (detto anche \"Libano\" od anche, quando la Banda comincia ad espandersi per tutta la capitale, l\"'Ottavo Re di Roma\"), che per ironia della sorte porta pure il cognome dei rivali responsabili della sua morte, i Proietti, uno dei protagonisti del libro Romanzo criminale scritto nel 2002 da Giancarlo De Cataldo e riferito alle vicende realmente avvenute della Banda della Magliana. \nNell'omonimo film che ne verr\u00e0 poi tratto, diretto da Michele Placido nel 2005, il personaggio del \"Libanese\" fu interpretato dall'attore Pierfrancesco Favino, mentre nella serie televisiva, diretta da Stefano Sollima, i suoi panni furono vestiti da Francesco Montanari.\nNel film, l'omicidio del \"Libanese\" avviene in un'altra piazza trasteverina, Piazza Santa Maria in Trastevere, mentre nello sceneggiato viene ucciso sotto casa della madre, in zona Magliana.\nFrancesco Sarcina, ne Le Vibrazioni, ha scritto e interpretato appositamente per la seconda stagione della serie televisiva il brano musicale \"Libanese il Re\", incluso nelle compilation \"Romanzo criminale - Il CD\"."}
{"id": "2242393", "revid": "115448496", "url": "https://it.wikipedia.org/wiki?curid=2242393", "title": "Bergen auf R\u00fcgen", "text": "Bergen \u00e8 uno dei principali centri di R\u00fcgen, la pi\u00f9 grande isola della Germania, appartenente al \"land\" Meclemburgo-Pomerania Anteriore (\"Meckenburg-Vorpommern\") (nord-est del Paese).\nAppartiene al circondario (\"Landkreis\") della Pomerania Anteriore-R\u00fcgen ed \u00e8 capoluogo della comunit\u00e0 amministrativa (\"Amt\") di Bergen auf R\u00fcgen.\nDal 1\u00ba gennaio 2011 ha assorbito l'abitato di Thesenvitz, che prima era un comune autonomo.\nQuest'isola ha ospitato il set del telefilm \"La nostra amica Robbie\"\nGeografia fisica.\nPosizione.\nLa cittadina \u00e8 situata nella parte centrale dell'Isola di R\u00fcgen."}
{"id": "2242397", "revid": "287204", "url": "https://it.wikipedia.org/wiki?curid=2242397", "title": "Bacino Orseolo", "text": "Il bacino Orseolo (: ) \u00e8 uno slargo d'acqua situato a Venezia nel sestiere di San Marco, alle spalle dell'omonima piazza.\nQuesta piccola sacca lagunare a forma di mezzaluna, posizionata esattamente dietro la fabbrica rettangolare delle Procuratie Vecchie, venne aperta nel 1863 durante una serie di ristrutturazioni urbanistiche che interessarono la citt\u00e0, con il preciso scopo di creare un approdo per gondole nelle vicinanze del cuore storico cittadino. Per raggiungere tale obiettivo, si procedette allo sventramento della zona e alla demolizione di molte delle costruzioni preesistenti. Scomparvero, oltre a diversi edifici non particolarmente pregevoli, lo storico albergo Cavalletto, riedificato in posizione e forme adattate al nuovo assetto, e il palazzo entro il quale era spirato lo scultore Antonio Canova. L'amministrazione comunale lo volle intitolare al doge Pietro I Orseolo che aveva fondato un ospizio in piazza San Marco, qui trasferito nel 1581 e pi\u00f9 tardi soppresso. \nL'apertura del bacino rientrava in un pi\u00f9 generale riassetto urbano della citt\u00e0 lagunare, che nell'Ottocento, anche se in misure nettamente inferiori rispetto ad altre citt\u00e0, venne adattata alle nuove esigenze sociali di collegamento a servizi come, in questo caso, la nuova stazione di Venezia Santa Lucia secondo il principio urbanistico dell'epoca che prediligeva vie di circolazione ampie. Il bacino era dunque il punto conclusivo di un nuovo percorso pedonale diretto, che si spingeva da Campo San Luca a Rialto ed alla Strada Nova sostituendosi ai pi\u00f9 tortuosi percorsi preesistenti lungo la Frezzaria o la Calle dei Fabbri.\nIl bacino, per la sua posizione immediatamente a ridosso di piazza San Marco, rappresenta tutt'oggi uno dei luoghi pi\u00f9 caratteristici della citt\u00e0 ed uno dei pi\u00f9 sfruttati imbarcaderi per le gite turistiche in gondola."}
{"id": "2242398", "revid": "486946", "url": "https://it.wikipedia.org/wiki?curid=2242398", "title": "Hammersmith and City Line", "text": ""}
{"id": "2242417", "revid": "767487", "url": "https://it.wikipedia.org/wiki?curid=2242417", "title": "Vado, vedo... vengo! - Un viaggio tutto curve", "text": "Vado, vedo... vengo! - Un viaggio tutto curve (\"Going the Distance\") \u00e8 un film del 2004 diretto da Mark Griffiths.\nIl film, con protagonisti Cristopher Jacot, Joanne Kelly e Ryan Belleville, venne distribuito in Canada come \"Going the Distance\", ma negli Stati Uniti il titolo venne esteso a \"National Lampoon's Going the Distance\".\nProdotto in Canada dalla Brightlight Pictures e sponsorizzato dal canale televisivo MuchMusic, il film \u00e8 considerato uno dei pi\u00f9 grandi successi del botteghino canadese.\nTrama.\nNick \u00e8 un adolescente dalla vita apparentemente perfetta. Un giorno si accorge che la sua ragazza sta per cadere nelle mani di un famoso produttore discografico: per impedirlo, parte insieme a due amici in un avventuroso viaggio alla volta delle zone costiere canadesi, per raggiungere i MuchMusic Video Awards di Toronto.\nColonna sonora.\nLa colonna sonora di \"Going the Distance\" \u00e8 stata pubblicata subito dopo il film."}
{"id": "2242419", "revid": "1305772", "url": "https://it.wikipedia.org/wiki?curid=2242419", "title": "Real World", "text": ""}
{"id": "2242424", "revid": "287204", "url": "https://it.wikipedia.org/wiki?curid=2242424", "title": "Ramgarh (Jammu e Kashmir)", "text": "Ramgarh \u00e8 una citt\u00e0 dell'India di 4.540 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 31' 0 N e 74\u00b0 57' 0 E e ha un'altitudine di 302 .\nSociet\u00e0.\nEvoluzione demografica.\nAl censimento del 2001 la popolazione di Ramgarh assommava a 4.540 persone, delle quali 2.345 maschi e 2.195 femmine. I bambini di et\u00e0 inferiore o uguale ai sei anni assommavano a 652, dei quali 346 maschi e 306 femmine. Infine, coloro che erano in grado di saper almeno leggere e scrivere erano 3.044, dei quali 1.752 maschi e 1.292 femmine."}
{"id": "2242426", "revid": "287204", "url": "https://it.wikipedia.org/wiki?curid=2242426", "title": "Putbus", "text": "Putbus (66,6\u00a0km\u00b2; 4.700 ab. ca.) \u00e8 uno dei principali centri di R\u00fcgen, la pi\u00f9 grande isola della Germania, appartenente al \"land\" Meclemburgo-Pomerania Anteriore (\"Meckenburg-Vorpommern\") (nord-est del Paese).\nGeografia fisica.\nLa cittadina \u00e8 situata nella parte meridionale dell'Isola di R\u00fcgen.\nStoria.\nIl 28 aprile 1992 venne aggregato alla citt\u00e0 di Putbus il comune di Kasnevitz.\nMonumenti e luoghi d'interesse.\nLa cittadina \u00e8 conosciuta per la piazza circolare su cui si affacciano bianchi edifici."}
{"id": "2242438", "revid": "287204", "url": "https://it.wikipedia.org/wiki?curid=2242438", "title": "Ramnagar (Jammu e Kashmir)", "text": "Ramnagar \u00e8 una citt\u00e0 dell'India di 6.776 abitanti, situata nel distretto di Udhampur, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 51' 11 N e 75\u00b0 19' 18 E.\nSociet\u00e0.\nEvoluzione demografica.\nAl censimento del 2001 la popolazione di Ramnagar assommava a 6.776 persone, delle quali 3.710 maschi e 3.066 femmine. I bambini di et\u00e0 inferiore o uguale ai sei anni assommavano a 939, dei quali 502 maschi e 437 femmine. Infine, coloro che erano in grado di saper almeno leggere e scrivere erano 4.652, dei quali 2.795 maschi e 1.857 femmine."}
{"id": "2242439", "revid": "228587", "url": "https://it.wikipedia.org/wiki?curid=2242439", "title": "Brighi", "text": ""}
{"id": "2242444", "revid": "232426", "url": "https://it.wikipedia.org/wiki?curid=2242444", "title": "Charles Proteus Steinmetz", "text": " Elabor\u00f2 attraverso l'invenzione della sua trasformata l'impianto teorico della corrente alternata, di cui promosse anche l'utilizzo rendendo possibile l'espansione dell'industria elettrica negli Stati Uniti e fece importanti scoperte nel campo dell'isteresi.\nBiografia.\nSteinmetz nacque come Carl August Rudolph Steinmetz da Carl Heinrich Steinmetz in Breslavia, nella provincia di Slesia (allora facente parte della Germania), il 9 aprile 1865. Steinmetz soffriva di nanismo, gobba e displasia dell'anca, come suo padre e suo nonno.\nEgli frequent\u00f2 il Johannes Gymnasium e sbalord\u00ec i suoi insegnanti con il suo profitto in matematica e fisica. Poi si iscrisse alla Universit\u00e0 di Breslavia per conseguire la laurea di primo livello nel 1883. Egli era in predicato di terminare il suo dottorato nel 1888 quando venne messo sotto indagine da parte della polizia tedesca.\nSteinmetz attir\u00f2 l'attenzione delle autorit\u00e0 per le sue attivit\u00e0 in un gruppo universitario socialista e per gli articoli che scrisse sul giornale locale (incontri e stampa socialisti erano stati posti fuori legge da Otto von Bismarck). Egli scapp\u00f2 a Zurigo nel 1888 per sfuggire ad un possibile arresto e quando il tempo residuo per il suo permesso di soggiorno scarseggi\u00f2, emigr\u00f2 negli Stati Uniti nel 1889. Poco dopo il suo arrivo, and\u00f2 a lavorare per Rudolf Eickermeyer a Yonkers e fece pubblicazioni nel campo dell'isteresi magnetica.\nL'azienda di Eickermeyer svilupp\u00f2 i trasformatori per l'uso nella trasmissione di potenza elettrica tra diverse apparecchiature elettriche e meccaniche. Nel 1893 l'azienda di Eickermeyer, insieme con tutti i suoi brevetti e progetti, venne acquistata dalla neonata General Electric.\nBrevetti.\nAl momento della sua morte, Steinmetz possedeva oltre 200 brevetti:"}
{"id": "2242445", "revid": "287204", "url": "https://it.wikipedia.org/wiki?curid=2242445", "title": "Gran Premio di Germania 2004", "text": "Il Gran Premio di Germania 2004 \u00e8 stato un Gran Premio di Formula 1 disputato il 25 luglio 2004 allo Hockenheimring. La gara fu vinta da Michael Schumacher su Ferrari, davanti a Jenson Button su BAR - Honda e a Fernando Alonso su Renault. Fu l'ultima apparizione in Formula 1 per Cristiano Da Matta.\nVigilia.\nAspetti sportivi.\nNella settimana successiva al Gran Premio di Gran Bretagna la Williams annunci\u00f2 la promozione a pilota titolare di Ant\u00f4nio Pizzonia come sostituto dell'infortunato Ralf Schumacher. Nei due Gran Premi precedenti Schumacher era stato sostituito dal collaudatore Marc Gen\u00e9, le cui prestazioni non erano per\u00f2 risultate convincenti. Con il rientro del pilota tedesco previsto non prima del Gran Premio d'Italia, in settembre, la scuderia inglese si riserv\u00f2 di nominarne i sostituti gara per gara.\nDurante il weekend di gara Jarno Trulli annunci\u00f2 che non avrebbe rinnovato il suo contratto con la Renault, dopo aver interrotto il rapporto con il suo manager Flavio Briatore, direttore della squadra. BAR e Honda annunciarono invece un prolungamento di tre anni dell'accordo di fornitura di motori della casa giapponese.\nAspetti tecnici.\nLa Toyota port\u00f2 in pista la versione B della TF104, dotata di un nuovo telaio alleggerito di circa 6 chili e modificato rispetto alla versione originale al punto da richiedere la ripetizione dei crash test obbligatori. Nel complesso la vettura pesava 9 chili in meno della versione base ed era caratterizzata da un'aerodinamica completamente rivista, che non era per\u00f2 mai stata sottoposta a prove in pista, e da una versione potenziata del motore; la squadra si present\u00f2 a Hockhenheim con appena due esemplari della nuova monoposto, senza pezzi di ricambio. \nLa BAR mont\u00f2 nelle prove libere di venerd\u00ec un sistema idraulico di trasferimento di coppia tra le ruote anteriori, pensato per ridurre il rischio di bloccaggio della ruota interna in frenata. La soluzione fu dichiarata illegale perch\u00e9 il sistema idraulico era attivato da un'elettrovalvola, rendendolo equiparabile a un sistema attivo di aiuto alla frenata, vietato dal regolamento.\nAnche le altre squadre furono piuttosto attive: Ferrari e Renault montarono un nuovo alettone anteriore, mentre McLaren e Williams introdussero delle modifiche alle paratie poste dietro alle ruote anteriori e agli sfoghi per l'aria calda sulle fiancate.\nProve libere.\nResoconto.\nCome di consueto nelle due sessioni di venerd\u00ec BAR, Jaguar, Toyota, Jordan e Minardi schierarono in pista una terza vettura, affidata rispettivamente a Anthony Davidson, Bj\u00f6rn Wirdheim, Ricardo Zonta, Timo Glock e Bas Leinders.\nRisultati.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nNel Gran Premio di casa Michael Schumacher conquist\u00f2 la pole position davanti a Juan Pablo Montoya, rallentato da un errore nell'ultimo settore. Terzo tempo per Button, che venne per\u00f2 arretrato di dieci posizioni per avere cambiato il motore della propria BAR; in seconda fila avanzarono quindi le due McLaren di Kimi R\u00e4ikk\u00f6nen e David Coulthard, che precedevano le due Renault di Fernando Alonso e Jarno Trulli. Solo settimo Rubens Barrichello, qualificatosi con un carico di benzina elevato; alle spalle del pilota brasiliano si piazzarono Takuma Sat\u014d, penalizzato nella ricerca di un assetto ideale dal tempo perso in mattinata per un incidente, Olivier Panis e Ant\u00f4nio Pizzonia.\nGara.\nResoconto.\nAl via scatt\u00f2 bene Michael Schumacher, che mantenne la testa della corsa; ancora migliore fu la partenza di Fernando Alonso, che dal quinto pass\u00f2 al secondo posto, mentre Juan Pablo Montoya scivol\u00f2 in settima posizione per via di un problema alla frizione. In terza posizione si mantenne Kimi R\u00e4ikk\u00f6nen, mentre, pi\u00f9 indietro, Rubens Barrichello tampon\u00f2 David Coulthard; a causa del contatto la vettura del brasiliano perse l'alettone anteriore, costringendo Barrichello ad una sosta ai box per cambiare il musetto.\nNel corso del secondo giro R\u00e4ikk\u00f6nen attacc\u00f2 Alonso in maniera decisa, sorpassandolo e portandosi in seconda posizione. Due tornate pi\u00f9 tardi Montoya super\u00f2 Mark Webber, guadagnando il sesto posto; prov\u00f2 ad imitarlo il compagno di squadra Ant\u00f4nio Pizzonia, ma i suoi tentativi furono respinti dal rivale. Il primo pilota a rifornire fu Alonso, nel corso del nono passaggio; un giro dopo effettuarono il primo pit stop Michael Schumacher, Jarno Trulli, Coulthard e Takuma Sat\u014d. R\u00e4ikk\u00f6nen, nel frattempo, spinse al massimo facendo segnare il giro pi\u00f9 veloce in gara; un passaggio dopo, anche il finlandese riforn\u00ec, tornando in pista in terza posizione, alle spalle di Jenson Button (unico pilota a non aver ancora rifornito) e Schumacher, dal quale era per\u00f2 staccato di solo un secondo.\nAl tredicesimo giro, tuttavia, sulla vettura di R\u00e4ikk\u00f6nen cedette improvvisamente l'alettone posteriore: il finlandese si schiant\u00f2 violentemente contro le barriere, senza riportare lesioni. Button riforn\u00ec nel corso del quattordicesimo passaggio, cedendo il comando della corsa a Michael Schumacher; dietro al ferrarista si trovavano Alonso, Coulthard, Montoya, Button e Trulli, in lotta con Webber e Sato per la sesta posizione. Nel corso del ventunesimo giro Montoya usc\u00ec di pista; il colombiano riusc\u00ec a ritornare sul tracciato, perdendo per\u00f2 il quarto posto a favore di Button. Nel frattempo, prosegu\u00ec il duello per il sesto posto: Webber fu superato da Sato, che al 26\u00ba giro attacc\u00f2 anche Trulli; tentando di resistere all'attacco del giapponese, il pilota della Renault commise un errore, facendo passare anche Webber. La seconda serie di pit stop fu aperta un giro pi\u00f9 tardi da Coulthard; come nella prima, l'ultimo pilota a rifornire fu Button, che dopo alcuni giri in testa torn\u00f2 in pista in terza posizione, scavalcando proprio lo scozzese della McLaren.\nIl pilota della BAR cominci\u00f2 poi un intenso duello con Alonso, che si chiuse per\u00f2 con un nulla di fatto; si arriv\u00f2 cos\u00ec alla terza ed ultima serie di rifornimenti, durante la quale non ci furono cambi di posizione. Il duello per il secondo posto prosegu\u00ec quindi in pista e al 52\u00ba passaggio Button ebbe finalmente la meglio sul rivale, temporaneamente rallentato da un detrito raccolto dalla sua monoposto, guadagnando il secondo posto dopo essere partito in tredicesima posizione. Alonso dovette invece guardarsi dalla rimonta di Coulthard, che per\u00f2 non lo impensier\u00ec mai realmente. Michael Schumacher continu\u00f2 a condurre la gara indisturbato e and\u00f2 a vincere per l'undicesima volta su dodici Gran Premi stagionali; secondo concluse Button, che precedette Alonso, Coulthard, Montoya, Webber, Pizzonia e Sato. Gara negativa per Barrichello, incapace di rimontare efficacemente dopo l'incidente iniziale; il brasiliano, risalito fino al nono posto, perse tre posizioni nel corso dell'ultimo giro, quando sulla sua Ferrari si for\u00f2 una gomma.\nFonti.\nTutti i dati statistici sono tratti da Autosprint n.30/2004"}
{"id": "2242448", "revid": "287204", "url": "https://it.wikipedia.org/wiki?curid=2242448", "title": "Rehambal", "text": "Rehambal \u00e8 una suddivisione dell'India, classificata come \"census town\", di 6.990 abitanti, situata nel distretto di Udhampur, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 55' 30 N e 75\u00b0 03' 41 E.\nSociet\u00e0.\nEvoluzione demografica.\nAl censimento del 2001 la popolazione di Rehambal assommava a 6.990 persone, delle quali 3.636 maschi e 3.354 femmine. I bambini di et\u00e0 inferiore o uguale ai sei anni assommavano a 888, dei quali 438 maschi e 405 femmine. Infine, coloro che erano in grado di saper almeno leggere e scrivere erano 4.712, dei quali 2.530 maschi e 2.182 femmine."}
{"id": "2242449", "revid": "86599", "url": "https://it.wikipedia.org/wiki?curid=2242449", "title": "Ordine della Polonia restituta", "text": "L'ordine della Polonia restituta (polacco: \"Order Odrodzenia Polski\", italiano \"Ordine della Polonia rinata\") \u00e8 una delle onorificenze pi\u00f9 elevate della Polonia. L'ordine pu\u00f2 essere conferito per il raggiungimento di importanti risultati raggiunti nell'ambito di educazione, scienza, sport, cultura, arte, economia, difesa della nazione, impegno sociale, servizio civile o per l'impegno nel migliorare le relazioni internazionali. Venne creato il 4 febbraio 1921 e pu\u00f2 essere conferito sia a civili che a militari, comprese personalit\u00e0 straniere.\nStoria.\nCon la rinascita dello stato polacco indipendente, avvenuta nel 1918 alla fine della prima guerra mondiale, venne abolito l'ordine di San Stanislao, utilizzato dai Romanov in maniera opposta ai suoi scopi durante la dominazione russa della Polonia e spesso attribuito a personalit\u00e0 responsabili di gravi campagne contro la cultura polacca. Per rimpiazzarlo venne creato l'ordine della Polonia restituta. Il primo gran maestro dell'ordine fu il maresciallo di Polonia J\u00f3zef Pi\u0142sudski, che concesse le prime onorificenze il 13 luglio seguente. L'ordine divenne anche il massimo riconoscimento a personalit\u00e0 straniere e in questo caso veniva conferito dal ministro degli esteri.\nDopo la seconda guerra mondiale venne utilizzato sia dal Governo in esilio della Polonia che dalla Repubblica Popolare di Polonia, anche se in versioni leggermente differenti. Ma nonostante questa situazione, il prestigio dell'ordine non venne intaccato e venne spesso concesso anche a personalit\u00e0 non comuniste, anche se il governo prefer\u00ec attribuire differenti decorazioni comuniste. In questo periodo l'Ordine al merito della Polonia divenne l'onorificenza pi\u00f9 usata, anche se meno prestigiosa, per premiare personalit\u00e0 straniere.\nIl 22 dicembre 1990, con la fine della Repubblica Popolare, la versione dell'ordine utilizzata dal governo in esilio divenne quella ufficiale e si procedette alla revoca delle onorificenze non pi\u00f9 valide, anche se non tutte quelle attribuite durante il periodo precedente vennero annullate.\nClassi.\nL'ordine dispone delle seguenti classi di benemerenza:"}
{"id": "2242451", "revid": "767487", "url": "https://it.wikipedia.org/wiki?curid=2242451", "title": "Rudolf Kassner", "text": "Biografia.\nNato a Gro\u00df-Pawlowitz, oggi Velk\u00e9 Pavlovice, in Moravia, allora nell'Impero absburgico, fu il settimo dei dieci figli di Oskar Kassner, un imprenditore che, poco dopo la nascita di Rudolf, si trasfer\u00ec con la famiglia in un villaggio presso Nikolsberg, nel sud dell'Austria, dove impiant\u00f2 uno zuccherificio. I suoi figli, istruiti da precettori privati, frequentarono poi le scuole secondarie di Nikolsberg, vivendo tutta l'adolescenza nella quieta campagna austriaca.\nIscrittosi nel 1892 nell'Universit\u00e0 di Vienna, Kassner vi studi\u00f2 filologia, latino e filosofia, passando un anno, dal 1895 al 1896, a Berlino, dove sub\u00ec il fascino del teatro, punto di partenza delle sue future riflessioni sulla recitazione, sulla fisiognomica e sul ruolo dell'attore. Tornato a Vienna, vi si laure\u00f2 con la tesi \"Der ewige Jude in der Dichtung\" (L'eterno ebreo nella poesia): anche la sua vita somiglier\u00e0 presto a quella di un ebreo errante, malgrado la poliomielite, contratta nell'infanzia, l'abbia costretto a usare le stampelle per tutta la vita. Frequenti furono infatti i viaggi da lui intrapresi tra il 1898 e il 1912, in particolare in Inghilterra.\nIl suo primo libro, pubblicato nel 1900, \"Die Mystik, die K\u00fcnstler und das Leben\" (La mistica, gli artisti e la vita) \u00e8 un saggio su alcuni poeti inglesi del Settecento, Laurence Sterne \u2013 futuro protagonista del suo \"Die Chim\u00e4re\" (La chimera) e del quale tradusse in tedesco il \"Tristram Shandy\" - Thomas de Quincey e Thomas Hardy: anche il suo brillante senso dell'umorismo prova l'influenza esercitata su di lui dalla cultura inglese. In quell'anno Kassner si rec\u00f2 a Parigi, incontrandovi Thomas Eliot, Maurice Maeterlinck e Andr\u00e9 Gide, del quale tradusse in tedesco il \"Philoktet\": il suo coinvolgimento con la cultura francese si riflette nei suoi saggi su Baudelaire, Auguste Rodin e Diderot, ma Parigi favor\u00ec anche il suo incontro con Rilke che, insieme con Hugo von Hofmannsthal, rappresenta certamente la figura pi\u00f9 importante nel percorso culturale di Kassner, al quale dedic\u00f2 l'ottava delle sue \"Duineser Elegien\".\nLa conoscenza di Hofmannsthal si ebbe nel 1902, a Rodaun. Ciascuno di essi apparteneva a quella generazione di austriaci che vissero la decadenza delle tradizioni imperiali, come Houston Stewart Chamberlain, il noto teorico razzista e antisemita, che egli conobbe e al quale volle presentare il suo primo libro. Nella casa viennese di Chamberlain Kassner incontrava spesso anche Ulrich von Brockdorff-Rantzau, il conte Hermann von Keyserling e Leopold von Schr\u00f6der.\nNel 1905 Kassner viaggi\u00f2 attraverso la Spagna e di qui si diresse a Tangeri, in Marocco. Quando suo padre si trasfer\u00ec definitivamente a Vienna, nel 1906, egli lo raggiunse, ma nel 1907 era nuovamente in viaggio per l'Italia, poi in Tunisia, in Algeria e in Marocco, attraversando in automobile il Sahara. Il 16 ottobre 1908 s'imbarc\u00f2 da Londra per l'India, sbarcando a Bombay: conosciuto il maharaja di Kapurthala, lo accompagn\u00f2 in quella citt\u00e0 il 24 novembre 1908 per prendere parte ai festeggiamenti in occasione del compleanno del principe indiano.\nDa l\u00ec si rec\u00f2 a Lahore e a Peshawar, raggiungendo infine Lucknow: il 3 dicembre, in un incidente ferroviario, perse il bagaglio e dieci giorni dopo raggiunse Benares attraverso Allahabad. Torn\u00f2 poi a Calcutta, dove incontr\u00f2 casualmente Stefan Zweig. Ripartito il 1\u00ba gennaio 1909 per Darjeeling, ammir\u00f2 il Kanchenjonga. Preso il piroscafo per la Birmania, raggiunse la frontiera cinese e poi, nuovamente da Calcutta, visit\u00f2 Colombo e di qui pass\u00f2 a Madras il 24 febbraio. Il 6 marzo era a Bombay da dove lasci\u00f2 l'India per l'Egitto, imbarcandosi per Roma e soggiornando il resto dell'anno in Italia.\nL'esperienza fatta in India influenz\u00f2 profondamente Kassner che afferm\u00f2 di essere divenuto un filosofo proprio grazie agli indiani. Oltre a due sue opere specifiche sull'India, temi indiani ricorrono costantemente nei suoi scritti.\nNel maggio 1911 part\u00ec da Vienna per San Pietroburgo, andando poi a Mosca e di qui, lungo il Volga, fino a Saratov. Si spinse poi a sud, raggiungendo Jalta e Kieslovodsk, a nord del Caucaso, che attravers\u00f2 in automobile, costeggiando po il Mar Caspio fino in Turkestan. Tornato a Berlino nell'ottobre del 1911, dopo un nuovo breve soggiorno a San Pietroburgo e a Mosca, cominci\u00f2 a tradurre in tedesco Pu\u0161kin, Gogol', Dostoevskij e Tolstoj.\nDurante gli anni della Prima guerra mondiale Kassner studi\u00f2 matematica e fisica, avendo riconosciuta l'importanza delle opere, appena pubblicate, di Einstein, che egli aveva incontrato una volta a Vienna, e cerc\u00f2 di interpretare, a suo modo, la nozione di spazio quadridimensionale, il concetto di numero e le nuove idee della fisica relativistica.\nIl suo libro \"Zahl und Gesicht\" (Numero e volto), pubblicato nel 1919, \u00e8 il risultato di questo profondo impegno. In questo periodo incontr\u00f2 pi\u00f9 volte a Berlino Georg Simmel, Gerhart Hauptmann e Walther Rathenau. Segu\u00ec la pace, la dissoluzione dell'Impero absburgico e la lunga crisi economica. Kassner viaggi\u00f2 ancora: nel 1924 e nel 1931 fu a Roma, dal 1926 al 1931 si rec\u00f2 ogni anno a Parigi e pass\u00f2 ogni fine estate nel castello di Sch\u00f6nhausen, ospite della principessa Herbertin Bismarck e continu\u00f2 a pubblicare nuovi libri.\nKassner si era sposato nel 1914 con una donna ebrea che fu costretta ad abbandonare l'Austria quando questa fu annessa alla Germania, e questo spiega il motivo per il quale dal 1938 a Kassner fu proibito di pubblicare nuovi libri, anche se i suoi libri gi\u00e0 pubblicati poterono continuare a circolare liberamente. Dall\"'Anschluss\" fino alla fine della Seconda guerra mondiale Kassner rimase a Vienna, scrivendo l'opera monumentale \"Das neunzehnte Jahrhundert: Ausdruck und Gr\u00f6\u00dfe\" (L'Ottocento: espressione e grandezza). Nell'immediato dopoguerra si trasfer\u00ec in Svizzera, vivendo a Sierre, nel Cantone Vallese, dove aveva vissuto l'amico Rilke; Kassner fu lettore nell'Universit\u00e0 di Zurigo, nel 1949 ricevette il premio \u00abGottfried Keller\u00bb e, in Austria, nel 1953, il \u00abGran Premio di Stato\u00bb per la Letteratura, oltre al \u00abSchiller Memorial\u00bb dal Land del Baden-W\u00fcrttemberg nel 1955. Egli continu\u00f2 a scrivere fino alla morte, avvenuta dopo un lungo periodo di malattia, il 1\u00ba aprile 1959."}
{"id": "2242454", "revid": "6923", "url": "https://it.wikipedia.org/wiki?curid=2242454", "title": "Partito Popolare Palestinese", "text": "Il Partito del Popolo Palestinese (PPP, in arabo \u062d\u0632\u0628 \u0627\u0644\u0634\u0639\u0628 \u0627\u0644\u0641\u0644\u0633\u0637\u064a\u0646\u064a, \"Hizb al-Sha'b al-Filastini\"), \u00e8 un partito politico socialista, fondato nel 1982 nei territori occupati con il nome di Partito Comunista Palestinese. La prima esperienza di Partito Comunista Palestinese risaliva al 1919.\nStoria: il PCP.\nDopo la nascita dello stato di Israele, e l'annessione da parte della Giordania della Cisgiordania, i comunisti locali aderirono al Partito Comunista Giordano, che seppe guadagnarsi numerosi consensi fra i palestinesi. Esso inoltre si cre\u00f2 una posizione importante all'interno del movimento sindacale in Palestina, e godette di una considerevole popolarit\u00e0 durante gli anni settanta, anche se da quel momento la sua penetrazione politica tra i palestinesi and\u00f2 scemando. Nella Striscia di Gaza venne invece creata un'organizzazione comunista palestinese autonoma.\nIl 10 febbraio 1982 alcuni dei principali comunisti palestinesi tennero una conferenza al fine di rifondare il Partito Comunista Palestinese. Fra di essi vi era Bashir Barghouti, gi\u00e0 attivista del partito giordano, editore di 'al-Yamajir' (Le masse) durante gli anni cinquanta, e uno dei leader dell'Unione Generale degli Studenti Palestinesi (UGSP, GUSP secondo l'acronimo inglese). Incarcerato in Giordania fra il 1957 ed il 1965 per le sue opinioni avverse a re Hussein, dal 1967 fu il primo rappresentante dei palestinesi all'interno della monarchia giordana. Egli instaur\u00f2 subito dei rapporti con l'Organizzazione per la Liberazione della Palestina (OLP), facendovi aderire il PCP nel 1987, quando in aprile invi\u00f2 Suleiman Al-Najab quale membro del Comitato Esecutivo dell'OLP. Il PCP fu l'unico membro dell'OLP a non essere radicata fra le organizzazioni dei Fedayyin, e a non avere un'ala militante.\nDurante la prima intifada il PCP fu una delle quattro organizzazioni componenti il Comando unificato dell'Intifada, e gioc\u00f2 un ruolo importante nel mobilitare il sostegno popolare in favore della rivolta.\nIl PCP nacque come gruppo di sinistra inserito all'interno di una logica democratica e secolare, pronto a rappresentare di fronte ad un governo eletto le istanze della classe operaia palestinese, piuttosto che lavorare per la rivoluzione proletaria. Come principi e struttura era abbastanza simile al Partito Comunista Italiano e pi\u00f9 in generale ai partiti comunisti occidentali, piuttosto che al PCUS.\nCaduta del Comunismo: il PPP.\nSotto la guida di Bashir Barghouti, il partito procedette ad una profonda revisione del marxismo-leninismo come filosofia politica, prima di quanto abbiano fatto altre organizzazioni comuniste nella regione del Medio oriente. Nel 1991, dopo il crollo dell'Unione Sovietica, il partito venne ribattezzato in Partito del Popolo Palestinese, sostenendo che la lotta di classe in Palestina dovesse essere rimandata a dopo la liberazione, e questo fu il motivo che spinse molti militanti comunisti a lasciare il partito.\nAnche in tale logica, Barghouti partecip\u00f2 all'interno della delegazione palestinese alla Conferenza di Madrid del 1992, ed ai negoziati segreti che si tennero ad Oslo nel 1993, aderendo con convinzione ai relativi accordi. Da quel momento il partito rinunci\u00f2 alla lotta armata contro Israele, prediligendo i negoziati in vista di un esito pacifico del conflitto arabo israeliano.\nNel 1997, mentre ricopriva l'incarico di Ministro dell'Industria dell'Autorit\u00e0 Nazionale Palestinese (ANP), Barghouti ebbe un problema cerebrovascolare, venendo costretto a cedere l'incarico di segretario generale del PPP a Mustafa Barghouti. Nel 2002, questi entr\u00f2 in un contrasto insanabile con gli elementi conservatori interni al partito, decidendo pertanto di uscirne assieme ad alcuni suoi fedeli, con cui fond\u00f2 l'Iniziativa Nazionale Palestinese.\nIn occasione delle elezioni legislative del 2005, il candidato del PPP, Bassam as-Salhi, conquist\u00f2 il 2,67% delle preferenze. Alle elezioni presidenziali del 2006 il PPP form\u00f2 una lista unica con l'Unione Democratica Palestinese (FIDA), il Fronte Democratico per la Liberazione della Palestina (FDLP) ed alcuni movimenti indipendenti, sotto il nome di al-Badeel (L'Alternativa), che conquist\u00f2 appena il 2,8% dei voti, tramutati in due dei 132 seggi dell'Assemblea.\nContrariamente a quanto messo in atto da Hamas dopo la vittoria del 2006, il PPP si oppone all'islamismo in Palestina, ispirandosi ad una societ\u00e0 laica con libert\u00e0 di religione per tutti i cittadini."}
{"id": "2242460", "revid": "88740", "url": "https://it.wikipedia.org/wiki?curid=2242460", "title": "Logan", "text": ""}
{"id": "2242467", "revid": "287204", "url": "https://it.wikipedia.org/wiki?curid=2242467", "title": "Sopore", "text": "Sopore (o Sopur) \u00e8 una suddivisione dell'India, classificata come \"town committee\", di 53.246 abitanti, situata nel distretto di Baramulla, nel territorio del Jammu e Kashmir. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 34\u00b0 17' 60 N e 74\u00b0 28' 0 E e ha un'altitudine di 1.555 .\nSociet\u00e0.\nEvoluzione demografica.\nAl censimento del 2001 la popolazione di Sopore assommava a 53.246 persone, delle quali 28.288 maschi e 24.958 femmine. I bambini di et\u00e0 inferiore o uguale ai sei anni assommavano a 6.160, dei quali 3.253 maschi e 2.907 femmine. Infine, coloro che erano in grado di saper almeno leggere e scrivere erano 29.150, dei quali 17.762 maschi e 11.388 femmine."}
{"id": "2242468", "revid": "1318658", "url": "https://it.wikipedia.org/wiki?curid=2242468", "title": "Molibdeno esacarbonile", "text": "Il molibdeno esacarbonile \u00e8 il composto chimico di formula Mo(CO)6. \u00c8 un solido incolore e diamagnetico, come gli analoghi composti di cromo e tungsteno.\nPreparazione, propriet\u00e0, e struttura.\nIl Mo(CO)6 si prepara per riduzione di ossidi o cloruri di molibdeno con monossido di carbonio sotto pressione, ma dato il basso costo non viene normalmente preparato in laboratorio. In Mo(CO)6 lo stato di ossidazione del molibdeno \u00e8 zero; ciononostante il composto \u00e8 abbastanza stabile all'aria. Mo(CO)6 \u00e8 moderatamente solubile in solventi organici apolari. \nNella molecola Mo(CO)6 i sei leganti carbonile (CO) sono disposti radialmente attorno all'atomo centrale di Mo, con struttura ottaedrica. Nell'accezione pi\u00f9 comune Mo(CO)6, contenendo legami metallo-carbonio, \u00e8 considerato un composto organometallico. Tuttavia, la definizione IUPAC di composto organometallico prevede legami tra metallo e carbonio \"di un gruppo organico\". Applicando rigorosamente questa definizione il Mo(CO)6 non \u00e8 un composto organometallico.\nApplicazione in sintesi inorganica e organometallica.\nMo(CO)6 \u00e8 un reagente molto usato nella sintesi organometallica perch\u00e9 \u00e8 facile sostituire uno o pi\u00f9 dei leganti CO con altri leganti. Ad esempio, Mo(CO)6 reagisce con la 2,2'-bipiridina per dare Mo(CO)4(bipy). Per irradiazione UV di una soluzione di Mo(CO)6 in THF si ottiene Mo(CO)5(THF). Molti altri carbonili metallici reagiscono in modo simile per irradiazione. \n[Mo(CO)4(piperidina)2].\nMo(CO)6 reagisce termicamente con la piperidina per dare Mo(CO)4(piperidina)2. In questo composto giallo i due leganti piperidina sono labili, e possono essere sostituiti in condizioni blande. Ad esempio, la reazione di [Mo(CO)4(piperidina)2] con trifenilfosfina in diclorometano bollente (circa 40 \u00b0C) porta a cis-[Mo(CO)4(PPh3)2]; questo complesso cis isomerizza in toluene per dare il trans-[Mo(CO)4(PPh3)2].\n[Mo(CO)3(MeCN)3].\nPer riscaldamento in acetonitrile, Mo(CO)6 si converte in Mo(CO)3(MeCN)3. Quest'ultimo composto \u00e8 utile come fonte di unit\u00e0 \"Mo(CO)3\". Ad esempio, trattato con cloruro di allile forma [MoCl(allyl)(CO)2(MeCN)2], mentre per trattamento con ciclopentadienuro di sodio si ottiene l'anione [MoCp(CO)3]-. Questo anione pu\u00f2 reagire con elettrofili per dare una vasta gamma di prodotti.\nApplicazioni in sintesi organica.\nMo(CO)6, [Mo(CO)3(MeCN)3], e simili derivati sono utilizzati come catalizzatori in sintesi organica. Ad esempio, si usano per la metatesi delle olefine e per la reazione di Pauson-Khand.\nReperibilit\u00e0 in natura.\nMo(CO)6 \u00e8 stato trovato in discariche e fogne. In questi ambienti la penuria di ossigeno crea condizioni riducenti adatte alla formazione di Mo(CO)6.\nIndicazioni di sicurezza.\nCome tutti i carbonili metallici, Mo(CO)6 \u00e8 una fonte volatile di metallo e di CO. Diffonde rapidamente attraverso tappi di plastica."}
{"id": "2242470", "revid": "287204", "url": "https://it.wikipedia.org/wiki?curid=2242470", "title": "Sumbal", "text": "Sumbal \u00e8 una citt\u00e0 dell'India di 10.737 abitanti, situata nel distretto di Baramulla, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 34\u00b0 13' 60 N e 74\u00b0 37' 60 E e ha un'altitudine di 1.556 .\nSociet\u00e0.\nEvoluzione demografica.\nAl censimento del 2001 la popolazione di Sumbal assommava a 10.737 persone, delle quali 5.522 maschi e 5.215 femmine. I bambini di et\u00e0 inferiore o uguale ai sei anni assommavano a 1.379, dei quali 627 maschi e 752 femmine. Infine, coloro che erano in grado di saper almeno leggere e scrivere erano 3.100, dei quali 2.168 maschi e 932 femmine."}
{"id": "2242473", "revid": "3535", "url": "https://it.wikipedia.org/wiki?curid=2242473", "title": "Highgate Cemetery", "text": ""}
{"id": "2242474", "revid": "116720289", "url": "https://it.wikipedia.org/wiki?curid=2242474", "title": "Distant Early Warning Line", "text": "La Distant Early Warning Line, anche nota con il proprio acronimo di DEW Line o Early Warning Line, era un sistema di radar situato nelle regioni artiche del Canada, con alcune postazioni aggiuntive situate nelle Aleutine in Alaska, nelle Isole Faroe, in Groenlandia ed in Islanda. Concepita per individuare un attacco da parte dell'Unione Sovietica durante la Guerra Fredda, la DEW Line divenne rapidamente obsoleta con l'avvento dei missili balistici.\nLa DEW Line era il complesso radar situato pi\u00f9 a nord ed il pi\u00f9 avanzato dei tre sistemi radar costruiti nel corso della Guerra Fredda che comprendevano oltre alla gi\u00e0 citata DEW Line la Pinetree Line e la Mid-Canada Line.\nStoria.\nLo sviluppo tecnologico nel corso della guerra fredda rese nel giro di pochi anni sia la Pinetree Line sia la Mid-Canada Line completamente obsolete. Situate troppo a sud e spesso a distanza ravvicinata dalle grandi aree metropolitane che dovevano proteggere, gi\u00e0 a met\u00e0 degli anni cinquanta si rese necessario la costruzione di un terzo complesso di stazioni radar situato sufficientemente a nord che potesse scoprire un eventuale attacco sovietico in tempo, dando un tempo di preavviso che permettesse di intercettare i bombardieri sovietici prima che questi raggiungessero i propri obiettivi.\nIl 15 febbraio 1954, il governo canadese e quello americano approvarono la costruzione di un terzo complesso di stazioni radar situato al limite della zona artica e situato per la maggior parte in territorio canadese. Complessivamente la DEW Line era stata concepita per coprire un'area della lunghezza di circa 300 chilometri situata lungo il 69\u00ba parallelo. Pur interessando parte del territorio canadese, la DEW Line fu finanziata quasi esclusivamente dagli Stati Uniti, mentre le singole stazioni radar, una volta completate ed operative, vennero occupate per due terzi da personale canadese. Complessivamente per la costruzione delle 63 stazioni radar delle quali era composta la DEW Line furono impiegate 25000 persone. La costruzione della DEW Line fu completata grosso modo nel 1957 e l'anno seguente era gi\u00e0 completamente operativa.\nFunzionamento.\nLa DEW Line era composta principalmente da tre tipi di stazioni radar: le pi\u00f9 piccole, soprannominate \"Gap fillers\", venivano controllate a distanza e solo occasionalmente nella breve estate artica vi si recavano delle squadre per effettuare opere di manutenzione; a queste si aggiungevano delle basi di medie dimensioni che venivano servite da un massimo di tre o occasionalmente quattro operatori e che di norma erano occupate tutto l'anno; infine esistevano stazioni di dimensioni notevoli, capaci di ospitare anche una dozzina di persone.\nQueste stazioni disponevano di sistemi radar del tipo AN/FPS-19 a lungo raggio e rappresentavano la spina dorsale della DEW Line. Nonostante la fitta rete di stazioni radar, tuttavia, alcune aree rimanevano sempre scoperte. Queste zone venivano tenute sotto controllo grazie a radar doppler direzionali del tipo AN/FPS-23, simili a quelli utilizzati solo alcuni anni addietro per la Mid-Canada Line. Per garantire un sistema di comunicazioni efficace tra le singole stazioni le si dot\u00f2 di un sistema di comunicazioni radio per l'epoca all'avanguardia.\nNonostante fosse stata completata in un tempo record e dotata di tecnologie di punta, la DEW Line sub\u00ec un destino simile a quello delle due linee radar che la precedettero. Nel giro di pochi anni grazie al massiccio impiego di missili balistici da parte dell'Unione Sovietica la DEW Line divenne rapidamente obsoleta e alcune delle stazioni radar furono abbandonate. Ciononostante il grosso degli impianti venne mantenuto operativo allo scopo di mantenere un controllo sullo spazio aereo artico e per mantenere da parte canadese la sovranit\u00e0 sui territori artici.\nNel 1985 alcune delle stazioni radar principali vennero ammodernate e dotate di nuovi sistemi. Queste stazioni radar vennero di seguito assegnate al \"North Warning System\" che prese il posto della DEW Line e che era composto da stazioni radar che facevano parte oltre della DEW Line anche della Mid Canada Line e della Pinetree Line. Con la fine della Guerra Fredda nel 1990 molte delle stazioni radar vennero abbandonate e tutte le stazioni radar in territorio canadese vennero consegnate alle autorit\u00e0 di Vancouver, mentre gli Stati Uniti mantennero operative alcune delle loro stazioni in Alaska.\nSmantellamento.\nA causa degli elevati costi di smantellamento delle stazioni radar dismesse \u00e8 sorta tra Stati Uniti e Canada una controversia su chi debba sostenere le spese di bonifica dei siti interessati. Nel corso degli anni queste stazioni hanno prodotto una grande quantit\u00e0 di rifiuti che non \u00e8 stato possibile asportare a causa degli elevati costi e a causa della inaccessibilit\u00e0 di molte di queste stazioni situate in aree remote. Il contenzioso fu risolto nel 1996 con un accordo che prevedeva un contributo da parte statunitense di 100 milioni di dollari per fare fronte alla spesa di circa 600 milioni di dollari prevista per bonificare i siti abbandonati."}
{"id": "2242476", "revid": "287204", "url": "https://it.wikipedia.org/wiki?curid=2242476", "title": "Sunderbani", "text": "Sunderbani (o Sundal Bani) \u00e8 una citt\u00e0 dell'India di 4.657 abitanti, situata nel distretto di Rajouri, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 33\u00b0 2' 40 N e 74\u00b0 29' 40 E e ha un'altitudine di 632 .\nSociet\u00e0.\nEvoluzione demografica.\nAl censimento del 2001 la popolazione di Sunderbani assommava a 4.657 persone, delle quali 3.072 maschi e 1.585 femmine. I bambini di et\u00e0 inferiore o uguale ai sei anni assommavano a 441, dei quali 257 maschi e 184 femmine. Infine, coloro che erano in grado di saper almeno leggere e scrivere erano 3.920, dei quali 2.704 maschi e 1.216 femmine."}
{"id": "2242478", "revid": "287204", "url": "https://it.wikipedia.org/wiki?curid=2242478", "title": "Talwara", "text": "Talwara \u00e8 una suddivisione dell'India, classificata come \"census town\", di 5.105 abitanti, situata nel distretto di Udhampur, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 05' 12 N e 74\u00b0 46' 51 E.\nSociet\u00e0.\nEvoluzione demografica.\nAl censimento del 2001 la popolazione di Talwara assommava a 5.105 persone, delle quali 3.211 maschi e 1.894 femmine. I bambini di et\u00e0 inferiore o uguale ai sei anni assommavano a 544, dei quali 296 maschi e 248 femmine. Infine, coloro che erano in grado di saper almeno leggere e scrivere erano 3.486, dei quali 2.505 maschi e 981 femmine."}
{"id": "2242482", "revid": "1442080", "url": "https://it.wikipedia.org/wiki?curid=2242482", "title": "Jos\u00e9 Quaglio", "text": "Biografia.\nNato in un piccolo centro del Veneto, emigr\u00f2 in Francia con la famiglia quando aveva due anni: impar\u00f2 dunque il francese prima dell'italiano.\nStudi\u00f2 all'Accademia di Parigi e debutt\u00f2 ancora adolescente nel gruppo della Saison Nouvelle con la regia di Jean Dast\u00e9 recitando nei classici da \"I tre moschettieri\" a \"George Dandin\", diretto da Roger Planchon. Recit\u00f2 anche in lavori dell'avanguardia teatrale.\nA partire dagli anni cinquanta inizi\u00f2 a lavorare anche in Italia, sia nel cinema che in teatro e in televisione nella prosa radiofonica della Rai.\nNei primi anni sessanta torn\u00f2 in patria per dirigere il dramma \"Sicario senza paga\", allestito nel Teatro Stabile di Torino, diretto da Lucio Ardenzi, per passare successivamente alla regia de \"La fastidiosa\" di Franco Brusati, con la compagnia di Renzo Ricci, Eva Magni, Giorgio Albertazzi, prima, e poi con Salvo Randone e Neda Naldi.\nIl teatro.\nNella prima met\u00e0 degli anni settanta, mise in scena una serie di testi politico-storici scritti da Mario Moretti, che ebbero enorme successo in tutta Italia: il sodalizio Quaglio-Moretti partor\u00ec \"Il processo di Giordano Bruno\", con Antonio Pierfederici, \"La rivoluzione di Fra' Tommaso Campanella\", con Lino Troisi, e \"La Papessa Giovanna\" con Paola Quattrini e un giovane Andrea Giordana."}
{"id": "2242483", "revid": "287204", "url": "https://it.wikipedia.org/wiki?curid=2242483", "title": "Vijay Pore", "text": "Vijay Pore (o Vijay Pur) \u00e8 una citt\u00e0 dell'India di 6.400 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 35' 07 N e 75\u00b0 00' 11 E.\nSociet\u00e0.\nEvoluzione demografica.\nAl censimento del 2001 la popolazione di Vijay Pore assommava a 6.400 persone, delle quali 3.353 maschi e 3.047 femmine. I bambini di et\u00e0 inferiore o uguale ai sei anni assommavano a 767, dei quali 447 maschi e 320 femmine. Infine, coloro che erano in grado di saper almeno leggere e scrivere erano 4.680, dei quali 2.587 maschi e 2.093 femmine."}
{"id": "2242486", "revid": "287204", "url": "https://it.wikipedia.org/wiki?curid=2242486", "title": "Jos\u00e8 Quaglio", "text": ""}
{"id": "2242490", "revid": "1428919", "url": "https://it.wikipedia.org/wiki?curid=2242490", "title": "Victor Mallet", "text": "Figlio di Sir Bernard Mallet e figlioccio della regina Vittoria, fu educato al Winchester College e al Balliol College di Oxford. Spos\u00f2 Christiana Jean Andreae nel 1925, da cui ebbe tre figli e una figlia, Anne Marie Mallet. Sua figlia fu moglie del 18\u00ba Barone Dunboyne (27 gennaio 1917 - 19 maggio 2004) e madre di John Fitzwalter Butler, 19\u00ba Barone Dunboyne (nato nel 1951).\nCarriera.\nDopo aver prestato servizio in Francia e Irlanda con il Reggimento Cambridgeshire durante la Prima guerra mondiale, in cui ricevette il grado di Capitano, lavor\u00f2 per il Servizio Diplomatico a Teheran, Persia (1919-22 e 1933-5), Buenos Aires, Argentina (1926-8), Bruxelles, Belgio (1929-32), Washington, Stati Uniti (1936-9) e nel Foreign Office (1922-6 e 1932). Fu Ministro a Stoccolma, Svezia (1940-5) durante la Seconda guerra mondiale, e Ambasciatore in Spagna (1945-6) e in Italia (1947-53)."}
{"id": "2242491", "revid": "599", "url": "https://it.wikipedia.org/wiki?curid=2242491", "title": "Paolo Comba", "text": ""}
{"id": "2242492", "revid": "287204", "url": "https://it.wikipedia.org/wiki?curid=2242492", "title": "Uri (India)", "text": "Uri \u00e8 una citt\u00e0 dell'India di 5.256 abitanti, situata nel distretto di Baramulla, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 34\u00b0 4' 60 N e 74\u00b0 1' 60 E e ha un'altitudine di 1.362 .\nSociet\u00e0.\nEvoluzione demografica.\nAl censimento del 2001 la popolazione di Uri assommava a 5.256 persone, delle quali 3.297 maschi e 1.959 femmine. I bambini di et\u00e0 inferiore o uguale ai sei anni assommavano a 691, dei quali 365 maschi e 326 femmine. Infine, coloro che erano in grado di saper almeno leggere e scrivere erano 3.426, dei quali 2.529 maschi e 897 femmine."}
{"id": "2242494", "revid": "794191", "url": "https://it.wikipedia.org/wiki?curid=2242494", "title": "Simulacron 3", "text": "Simulacron 3 (titolo originale in inglese \"Simulacron-3\" o \"Counterfeit World\") o Simulacron, \u00e8 un romanzo di fantascienza scritto nel 1964 dallo statunitense Daniel F. Galouye. \u00c8 uno dei primi racconti che si pongono il problema della contrapposizione realt\u00e0 \"oggettiva\"/realt\u00e0 virtuale\nHa avuto due adattamenti cinematografici.\nTrama.\nDouglas Hall vive in una societ\u00e0 in cui l'umore e le opinioni delle persone sono continuamente oggetto di sondaggi da parte di una associazione di \"controllori di reazioni\", persone autorizzate a porre qualsiasi domanda in qualsiasi momento, sugli argomenti pi\u00f9 svariati. Per ovviare a questa scomodit\u00e0 e ritagliarsi un'importante fetta di mercato, la compagnia per la quale Douglas lavora, la \"Reactions Inc\", di propriet\u00e0 di Horace Siskin, sta sviluppando un sistema elettronico in grado di riprodurre fedelmente una societ\u00e0 simulata, con abitanti in grado di riprodurre i comportamenti umani e quindi avere le stesse reazioni della societ\u00e0 \"reale\". Questo simulatore (chiamato \"Simulacron 3\", in quanto giunto alla terza versione di perfezionamento), renderebbe inutili la indagini nella societ\u00e0 reale in quanto basterebbe programmare la corretta ambientazione ed osservare i comportamenti delle unit\u00e0 simulate.\nA pochi giorni dal completamento del Simulacron, alcuni strani incidenti iniziano ad accadere: la scomparsa di un tecnico della REIN e l'apparente cancellazione della sua memoria da tutti, eccetto Douglas Hall, curiosi incidenti tecnici ed altri fenomeni inspiegabili. Douglas ipotizza inizialmente un sabotaggio da parte della associazione di controllori di reazioni, ma poi viene a scoprire anche grazie al suo amico psicologo Avery Collingsworth, che questi incidenti non possono essere imputati ad una causa fisica.\nQuando succede un incidente all'interno del Simulacron, durante il quale l'unit\u00e0 simulata Phil Ashton prende coscienza di essere solamente un programma all'interno di un simulatore, Douglas capisce che anche la sua realt\u00e0 \u00e8 solamente una simulazione di un mondo superiore, e che la sua amante Jinx Fuller \u00e8 in realt\u00e0 un agente di contatto tra i due mondi. L'operatore del simulatore della \"realt\u00e0 superiore\" non vuole che il progetto Simulacron diventi operativo, in quanto vanificherebbe lo scopo per cui era stata creata la realt\u00e0 di Douglas.\nJinx, nonostante sia un agente della \"realt\u00e0 superiore\" non condivide il sabotaggio e la distruzione del mondo simulato causata dall'Operatore, per cui aiuta Douglas ad opporsi ed alla fine, grazie ad un corto circuito nel sistema di simulazione principale, riesce a trasferire la coscienza di Douglas nel corpo dell'Operatore e quindi a liberarlo dalla realt\u00e0 simulata.\nOpere con tema analogo.\nNel racconto di Philip K. Dick \"Il mondo in una bolla\" (\"The Trouble with Bubbles\") scritto nel 1953 ed edito in Italia nella raccolta \"Le presenze invisibili\", i protagonisti che passano il tempo costruendo mondi subatomici dentro delle bolle \"Creamondo\".\nAdattamenti cinematografici.\nEsistono due adattamenti cinematografici della storia: il primo risale al 1973 ad opera di Rainer Werner Fassbinder come miniserie televisiva in due puntate \"Il mondo sul filo\" (\"Welt am Draht\"), il secondo \u00e8 un film del 1999, diretto da Joseph Rusnak, intitolato \"Il tredicesimo piano\" (\"The Thirteenth Floor\"). Si ritiene che il romanzo abbia in parte ispirato anche il film \"Matrix\", del 1999."}
{"id": "2242495", "revid": "767487", "url": "https://it.wikipedia.org/wiki?curid=2242495", "title": "Simona Molinari", "text": "Biografia.\nGli studi e l'attivit\u00e0 teatrale.\nNata a Napoli, ma cresciuta all\u2019Aquila, Simona Molinari si avvicina al mondo della musica sin da giovanissima, iniziando a studiare canto all'et\u00e0 di otto anni, per poi concentrarsi dapprima sulla musica leggera e sul jazz, e in seguito sulla musica classica, fino a raggiungere il diploma al conservatorio Alfredo Casella dell'Aquila..\nDopo alcuni anni trascorsi cantando nei piano bar italiani, nel 2006 partecipa al \"Premio 25 aprile\", ottenendo il riconoscimento come \"Miglior cantante\".\nNel 2007 inizia a collaborare con il produttore Carlo Avarello, dando corso a un progetto rivolto al jazz-pop. Nello stesso anno esordisce anche in campo teatrale, collaborando ad alcuni progetti firmati dal compositore e autore Davide Cavuti con protagonisti gli attori italiani Michele Placido, Edoardo Siravo e Caterina Vertova.\nInoltre, nel 2007 \u00e8 interprete della versione italiana del musical \"Jekyll &amp; Hyde\", il cui cast include anche Gi\u00f2 Di Tonno.\nIn un'intervista del 31 gennaio 2013 a \"Citofonare Cuccarini\" la Molinari afferma che un'artista a cui si \u00e8 sempre ispirata fin da piccola \u00e8 Giorgia.\nSanremo 2009 e l'esordio discografico con \"Egocentrica\".\nNel dicembre 2008 si aggiudica la vittoria del concorso Sanremolab, ottenendo cos\u00ec la partecipazione al Festival di Sanremo 2009. Il brano con il quale la cantante gareggia nella categoria \"Proposte\" \u00e8 \"Egocentrica\", che nel corso della terza serata viene interpretato in duetto con Ornella Vanoni. La canzone, oltre a diventare il singolo di debutto di Simona Molinari, viene inserita nell'album \"Egocentrica\", pubblicato il 20 febbraio 2009. Dal disco viene estratto anche il secondo singolo \"Nell'aria\", scritto in collaborazione con Gi\u00f2 Di Tonno.\nA poche settimane dal terremoto dell'Aquila del 2009, la Molinari registra con il pianista classico Nazzareno Carusi il singolo \"Ninna nanna\", venduto in allegato al quotidiano \"Libero\" con lo scopo di raccogliere fondi a sostegno delle popolazioni colpite dal sisma. Nel 2011 il brano viene anche inserito nell'album \"Petrolio\" di Nazzareno Carusi.\nA pochi mesi di distanza dalla pubblicazione del singolo, la cantante partecipa ad un'altra iniziativa con le stesse finalit\u00e0: il 21 giugno 2009 \u00e8 infatti una delle protagoniste di Amiche per l'Abruzzo, concerto evento allo stadio San Siro di Milano. La registrazione dell'esibizione viene inclusa nel DVD \"Amiche per l'Abruzzo\", pubblicato ad un anno di distanza dall'evento omonimo.\nNel frattempo, il primo singolo di Simona Molinari, \"Egocentrica\", viene inserito tra i sei finalisti della seconda edizione del Premio Mogol. Inoltre, il 25 luglio 2009, riceve il \"Premio Lunezia Nuove Stelle\" per il valore musical-letterario del suo album d'esordio, mentre il 24 settembre 2009 condivide il palco del Premio Carosone con il cantautore Vinicio Capossela.\n\"Croce e delizia\", il secondo album.\nA giugno 2010 Simona Molinari torna a collaborare con Ornella Vanoni, che partecipa al suo singolo \"Amore a prima vista\". La canzone riesce a raggiungere il decimo posto nella Top Singoli.\n\"Amore a prima vista\" viene poi incluso nel secondo album della cantante, \"Croce e delizia\", pubblicato il 22 giugno 2010. Oltre al duetto con Ornella Vanoni l'album contiene la partecipazione di Fabrizio Bosso e dei Solis String Quartet.\nNel maggio 2010 Simona Molinari viene premiata come miglior \"Giovane Artista\" ai \"Wind Music Awards\". A luglio dello stesso anno, inoltre, la cantante riceve per la seconda volta il Premio Lunezia, assegnatole questa volta nella categoria \"Jazz d'autore\" per il brano \"Amore a prima vista\". Nello stesso anno, la Molinari \u00e8 impegnata con un tour asiatico protrattosi poi anche nel 2011 che fa tappa al Grappa\u2019s Cellar di Hong Kong, a Macao ed al Brown Sugar di Shanghai.. Ulteriori concerti sono svolti a Parigi, Montreal, Pechino, Ginevra e Rio de Janeiro ed al Blue Note di Tokyo.\n\"Tua\", il terzo album.\nIl 28 maggio 2011, nell'ambito dei Wind Music Awards, riceve il \"Premio Confindustria Cultura Italia FIMI, AFI e PMI\".\nNell'occasione la cantante presenta in anteprima il singolo \"Forse\", realizzato in collaborazione con il jazzista di Hong Kong Danny Diaz.\nIl singolo \u00e8 seguito da \"In cerca di te\", reinterpretazione in coppia con Peter Cincotti di \"Perduto amore\", brano del 1945 di Eros Sciorilli e Gian Carlo Testoni.\nSia \"Forse\" che \"In cerca di te\" figurano nel terzo album della cantante, \"Tua\", uscito il 18 ottobre successivo.\nIl lavoro prende il nome dal brano omonimo del 1959 di Bruno Pallesi e Walter Malgoni portato all'epoca al successo da Mina, Tonina Torrielli e Jula de Palma e vede la partecipazione di artisti di fama internazionale come Danny Diaz e Dado Moroni.\nSanremo 2013 e il quarto album, \"Dr. Jekyll Mr. Hyde\".\nPartecipa al Festival di Sanremo 2013 in coppia con Peter Cincotti insieme al quale presenta \"Dr. Jekyll Mr. Hyde\" e \"La felicit\u00e0\"; il primo dei due brani \u00e8 un inedito postumo di Lelio Luttazzi, scomparso due anni e mezzo prima, e del paroliere Alberto Zeppieri.\nNella prima serata del festival viene scelto il brano \"La felicit\u00e0\", successivamente classificatosi al 13\u00ba posto finale, che viene certificato disco d'oro.\nIl 14 febbraio 2013 esce il quarto album, \"Dr. Jekyll Mr. Hyde\", anch'esso realizzato con la collaborazione di altri gruppi e artisti quali il gruppo torinese The Sweet Life Society, ancora Cincotti, Gilberto Gil, Roberto Gatto e quella particolare con il pianoforte proprio dello stesso Lelio Luttazzi.\n\"Dr. Jekyll\" raggiunge la 16\u00aa posizione della classifica FIMI Album.\nNell'agosto 2013 partecipa al festival musicale dedicato alla storia della musica napoletana \"Napoli prima e dopo\" con il brano \"\"Maruzzella\".\"\nNel dicembre 2013 si esibisce al Blue Note di New York per presentare il suo nuovo lavoro discografico.\nNel 2014 \u00e8 di nuovo a Sanremo ma come ospite nel ruolo di accompagnatrice del cantante in gara Renzo Rubino nella serata \"Sanremo Club\", in cui interpreta \"Non arrossire\" di Giorgio Gaber.\nNel marzo 2014 si esibisce a Mosca nel Club Manon e al Teatro Estrade. Nello stesso anno partecipa al musical JesusChrist Superstar interpretando il ruolo di Maria Maddalena ed \u00e8 ospite fissa del programma condotto da Massimo Ranieri su Rai 1 \"Sogno e son Desto\".\n\"Casa Mia\", il quinto album.\nIl 4 dicembre 2015 esce il quinto album della cantante, \"Casa mia\", che debutta alla posizione 28 della classifica album Fimi.\nNel 2015 \u00e8 impegnata nel tour \"Loving Ella\", omaggio alla carriera di Ella Fitzgerald.\nNel 2016 il brano \"Coincidences\" viene inserito nella colonna sonora del film diretto da Fabio De Luigi \"Tiramis\u00f9\".\nNell'estate 2017 \u00e8 ospite a Umbria Jazz.\nDall'ottobre 2018 prende parte al programma #CR4 - La Repubblica delle Donne, condotto da Piero Chiambretti su Rete 4, in qualit\u00e0 di ospite musicale fisso.\nIl 31 agosto 2019 si \u00e8 sposata a Roma con Giovanni Luca Zammarchi. Insieme hanno una figlia, nata nel 2015."}
{"id": "2242497", "revid": "15756", "url": "https://it.wikipedia.org/wiki?curid=2242497", "title": "LK II", "text": "L'LK II, abbreviazione della dicitura completa Leichter Kampfwagen II, \u00e8 stato un carro armato leggero dell'Impero tedesco, progettato nel 1918 quasi in contemporanea all'LK I.\nManteneva la motorizzazione, il treno di rotolamento e il telaio del predecessore con alcuni miglioramenti come la corazzatura di 12-14\u00a0mm, ma al posto della torretta posteriore era stata sistemata una casamatta squadrata per ospitare un cannone da 57\u00a0mm. Il prototipo fu collaudato nel luglio-agosto 1918 e fu giocoforza rinunciare all'armamento, rivelatosi eccessivo per la struttura del veicolo e scambiato con una mitragliatrice leggera MG 08/15. Le successive modifiche e sistemazioni rallentarono l'immissione in servizio, che avvenne solo in ottobre e, probabilmente, solo con un paio di esemplari che l'Esercito imperiale tedesco non utilizz\u00f2 mai. Una versione detta LK III rimase sulla carta.\nAll'inizio degli anni 1920 il Regno d'Ungheria e la Svezia acquistarono in gran segreto l'equivalente di ventiquattro LK II, tutti trasportati a destinazione smontati: si trattava di parti prodotte sullo scorcio della prima guerra mondiale e tenute nascoste agli Alleati. I due paesi li mantennero in servizio ben dentro gli anni 1930.\nStoria.\nSviluppo.\nDurante il 1917 il comitato dell'Esercito imperiale tedesco incaricato di studiare i nuovi mezzi corazzati da combattimento (\"Allgemeine Kriegsdepartement 7, Abteilung Verkehrwesen\" o \"Dipartimento generale della guerra 7, sezione trasporti\"), aveva messo in progettazione un carro armato leggero: una decisione presa dall'ingegnere capo Joseph Vollmer, in seguito appoggiato dal colonnello Hermann Meyer, capo dell'Ufficio trasporti motorizzati (\"Chefkraft\"). Iniziata in sordina, l'attivit\u00e0 fu alla fine messa a conoscenza dell'OHL che la ritenne una perdita di tempo; solo dopo la battaglia di Cambrai di fine anno i comandanti dell'esercito decisero di accordare affrettata priorit\u00e0 alla produzione di carri armati. Oltre al mezzo leggero battezzato LK I, Vollmer aveva gi\u00e0 in lavorazione una versione potenziata. Come per il predecessore, mantenne telaio e motore d'origine automobilistica, allo scopo di risparmiare costi e tempo di produzione, e anche il vano posteriore sormontato da una torretta girevole che ospitava una mitragliatrice MG 08 da 7,92\u00a0mm; al contrario, lo spessore della corazzatura fu aumentato a 14\u00a0mm, gli organi di trasmissione rivisti per una migliore manovrabilit\u00e0 e furono adottati cingoli pi\u00f9 larghi rispetto a quelli dell'LK I. Quest'ultimo fu collaudato lungamente dal marzo al giugno 1918 con esiti positivi, con le ultime prove che si svolsero nei poligoni della Krupp. Il 13 giugno si tenne a Essen una conferenza tra Vollmer, rappresentanti del comitato A7V, delegati della Krupp e il tenente colonnello Max Bauer: in qualit\u00e0 di capo della sezione II dell'Ufficio operazioni dell'OHL controllava la distribuzione di materie prime e, d'altro canto, aveva legami personali con molti dirigenti della ditta. Dieci giorni dopo il nuovo Leichter Kampfwagen II o LK II, pur non essendo stato ancora testato, fu selezionato per la produzione poich\u00e9 ritenuto pi\u00f9 adatto a montare un cannone da 57\u00a0mm a fuoco rapido: sin dalla seconda battaglia di Villers-Bretonneux, durante la quale era avvenuto il primo combattimento tra carri armati, era diventata opinione comune che i veicoli blindati equipaggiati con sole mitragliatrici non avrebbero avuto possibilit\u00e0 sul campo.\nNel frattempo anche la Krupp, il 22 maggio, aveva sottoposto all'esercito un proprio progetto di \"Kleiner Sturmwagen\" (\"piccolo veicolo d'assalto\") che, in realt\u00e0, era pi\u00f9 simile a un trattore d'artiglieria cingolato e con protezioni leggere; si trattava del risultato di accordi con Bauer, alla ricerca di un rimorchio motorizzato in sostituzione dei cavalli da tiro, di cui v'era grave penuria nell'esercito tedesco. L'influente ufficiale riconobbe comunque l'estrema necessit\u00e0 dell'LK II e trov\u00f2 un compromesso con Vollmer e i suoi immediati superiori: il carro sarebbe stato equipaggiato con ganci per il traino di pezzi e il veicolo Krupp sarebbe stato ordinato solo in poche unit\u00e0; ebbe il nome \"Kraftprotze\", alla lettera \"avantreno motorizzato\". Di conseguenza non fu previsto alcuno studio intermedio di un LK II equipaggiato con mitragliatrice, dato che l'esperienza con l'LK I fu giudicata sufficiente. Il ministero della Guerra, in estate, inoltr\u00f2 al comitato A7V le specifiche tecniche dell'LK II:\nDato che Vollmer aveva gi\u00e0 completato le cianografie del Leichter Kampfwagen II, pot\u00e9 implementare rapidamente le modifiche necessarie a rispettare le richieste del ministero e, alla fine del giugno 1918, il telaio del prototipo fu pronto. Il 17 luglio il dicastero schedul\u00f2 una prima serie di commesse per 670 esemplari e studi\u00f2 una proiezione produttiva che prevedeva veicoli operativi per il giugno 1919 e ulteriori pronti entro la fine di quell'anno. Due giorni pi\u00f9 tardi il Chefkraft dispose che sul telaio del carro armato fosse ideata una versione LK Protze, equipaggiata con una mitragliatrice MG 08 in torretta girevole e rivolta a compiti logistici. Il successivo 23 luglio la Krupp e la Daimler-Motoren-Gesellschaft cercarono di riprendere un pi\u00f9 stretto controllo sulla progettazione e costruzione di un carro armato leggero con una proposta comune, un mezzo derivato dal Kleiner Sturmwagen con un cannone da 52\u00a0mm o una mitragliatrice; la proposta dest\u00f2 un certo interesse e, anche in questo caso, fu ordinato un prototipo. L'8 agosto il colonnello Meyer fece rapporto all'OHL sulla fabbricazione dell'LK II, il cui inizio era atteso per il dicembre 1918: dalle dieci unit\u00e0 iniziali, la produzione fino al 31 marzo 1919 avrebbe totalizzato 270 veicoli, quindi era stato previsto un incremento del gettito mensile a 200 unit\u00e0 a cominciare dal 1\u00ba aprile seguente. Tali lotti comprendevano provvisoriamente solo LK II armati di mitragliatrice, oltre a trentatr\u00e9 veicoli Krupp-Daimler.\nIntanto l'LK II era stato completato, pur con il cannone ospitato in una casamatta rialzata posteriore invece che in torretta; i collaudi furono intrapresi ad agosto a Marienfelde (poco fuori Berlino) ma il 29 agosto 1918 furono interrotte a causa di un problema inaspettato: le sollecitazioni meccaniche generate dal pezzo da 57\u00a0mm erano eccessive per il telaio e, inoltre, il carro era sbilanciato verso il lato posteriore. Il giorno successivo l'LK II fu forse inviato per esperienze alla \"Schwere Sturmpanzer Abteilung 3\" (\"Unit\u00e0 carri d'assalto pesanti 3\") in addestramento a Saarburg, ma i documenti dell'epoca non sono chiari e l'LK citatovi potrebbe essere stato anche il Leichter Kampfwagen I. Sempre in quei giorni le alte sfere militari tedesche avevano ricalibrato i piani di produzione del veicolo, richiesto in 580 esemplari insieme a venti Krupp-Daimler, ma il 1\u00ba settembre aumentarono il totale delle commesse di LK II a 800 pezzi e poco dopo a ben esemplari, attesi per la primavera 1919. L'altro veicolo fu ordinato in 65 unit\u00e0 ma, dopo che un prototipo fu infine realizzato e studiato, l'OHL ne cancell\u00f2 gli ordini il 2 ottobre: infatti la moderata lunghezza dei cingoli aveva causato deludenti prestazioni fuoristrada e, d'altro canto, le protezioni erano inferiori a quelle dell'LK II. Lo sviluppo di quest'ultimo continu\u00f2 con la scelta, effettuata il 30 settembre 1918, di un cannone da 37\u00a0mm come armamento principale. Tale artiglieria era in lavorazione alla Krupp e alla Rheinmetall, sebbene non si sappia se avesse dovuto essere inserita in una torretta o in casamatta, e fu stabilito che solo 1/3 dei carri armati sarebbe stato completato con mitragliatrici. Emerse comunque un ultimo contrattempo, ovvero la scoperta dell'insufficiente ventilazione per l'equipaggio e l'apparato motore. Vollmer dovette implementare un grosso ventilatore nel muso che, per accoglierlo, fu inclinato verso l'esterno e dette cos\u00ec al carro il suo profilo peculiare.\nPrima della capitolazione del novembre 1918 furono ufficializzate le denominazioni dei due tipi principali: \"LK II-Wagen mit MG im Drehturm\" (\"Veicolo LK II con mitragliatrice in torretta\") e \"LK II-Wagen mit 3,7 cm Kanone\" (\"Veicolo LK II con cannone da 3,7\u00a0cm\").\nProduzione.\nLa Daimler-Motoren-Gesellschaft fu la destinataria di tutte le ordinazioni di LK II inoltrate dalle forze armate tedesche; la produzione fu preparata negli stabilimenti della ditta a Marienfelde. Il primo LK II di serie usc\u00ec dalla catena di montaggio il 10 ottobre 1918, tuttavia il totale di esemplari costruiti non \u00e8 noto, e nel novembre 1918 ogni contratto in essere con l'industria degli armamenti fu rescisso dal governo repubblicano tedesco. Una nota del ministero della Guerra tedesco, datata 30 settembre 1919, riporta che 90 carri armati leggeri erano stati richiesti per equipaggiare le truppe di autodifesa nei territori orientali, vale a dire all'insieme di reparti e truppe organizzate per presidiare i turbolenti confini con la neonata Polonia: sembra che, in ogni caso, questa consegna non avvenne mai. Le cose certe sono che nessun mezzo della versione \"LK II-Wagen mit 3,7 cm Kanone\" divenne operativo e che la Germania non utilizz\u00f2 il veicolo sul campo.\nUna fonte sostiene che, al novembre 1918, \u00abqualche veicolo era stato completato\u00bb e una gran quantit\u00e0 fosse in vari stadi di costruzione.\nTecnica.\nIl Leichter Kampfwagen II aveva dimensioni 5,08 \u00d7 1,95 metri, con un'altezza aumentata a 2,67 metri rispetto al predecessore e un peso di 8,5 tonnellate con equipaggio, carburante e munizioni. Presentava una luce libera di 40\u00a0cm e sviluppava una pressione specifica al suolo di 0,60\u00a0kg/cm\u00b2. Una fonte elettronica indica una massa di 8,75 tonnellate in ordine di combattimento.\nIl treno di rotolamento rimase quasi invariato. Era costituito, per lato, da sei carrelli con quattro ruote ciascuno, vincolati a sospensioni rigide; la ruota motrice era collocata in fondo, pi\u00f9 in basso rispetto alla ruota di rinvio anteriore. Non erano stati previsti rulli per guidare la corsa superiore dei cingoli da 250\u00a0mm, che scorrevano sulla parte superiore di un pannello corazzato a copertura delle sospensioni. Tale sistema era stato aggiunto al telaio automobilistico fornito dalla Daimler, che mantenne il motore originale: un Daimler-Benz Otto modello 1910, a 4 cilindri, alimentato a benzina ed erogante 55-60\u00a0hp a giri al minuto; era servito da due serbatoi per complessivi 150 litri di carburante, i quali erano stati rivestiti ciascuno con un guscio corazzato da 8\u00a0mm. Garantiva un'autonomia di 70 chilometri e una velocit\u00e0 massima di 14\u00a0km/h su strada o superfici preparate, ma il mezzo si rivel\u00f2 incapace di affrontare aree sconvolte da bombardamenti e terreni di difficile conformazione, potendo superare giusto trincee larghe 2 metri. Solo una fonte parla di punte di 18\u00a0km/h. L'albero motore correva al di sotto della camera di combattimento fino al retro, dove furono sistemati trasmissione, cambio e le frizioni in presa diretta con le ruote motrici. Il raffreddamento del motore era demandato al ventilatore anteriore oltrech\u00e9 a due griglie ricavate sul cielo del lungo scafo, mentre l'ispezione avveniva da due portelli incernierati al bordo della copertura motore.\nLo scafo aveva forma rettangolare con pareti verticali, a esclusione del retro inclinato verso l'interno e del muso invertito: la costruzione era rivettata e lo spessore della corazzatura ammontava a 12-14\u00a0mm per fronte, lati e retro di scafo e torretta; le protezioni sul cielo scendevano a 8\u00a0mm e anche il fondo del telaio era stato dotato di lastre da 3\u00a0mm: tutte le componenti della corazzatura erano in acciaio temprato. L'armamento originale dell'LK II avrebbe dovuto essere il pezzo Maxim Nordenfelt da 57\u00a0mm, catturato in una certa quantit\u00e0 in Belgio; era stato scelto per la breve corsa di rinculo (150\u00a0mm) e l'efficacia contro i carri armati britannici. Il cannone era installato su un piccolo affusto tronco-conico, a sua volta sistemato in una squadrata casamatta, e poteva brandeggiare di 30\u00b0 a sinistra e a destra. Scartato in seguito, il suo posto avrebbe dovuto essere occupato da un cannone da 37\u00a0mm, per il quale fu prevista una riservetta di 100 proietti. In conclusione, per\u00f2, il carro mantenne la torretta girevole tipica dell'LK I, pur dotata di una cupola; l'armamento rimase perci\u00f2 la mitragliatrice leggera lMG 08/15 da 7,92\u00a0mm. In essa trovavano posto il capocarro e il servente, che rimanevano in piedi, mentre il conducente sedeva poco pi\u00f9 avanti e in basso su un proprio seggiolino: egli manovrava il veicolo con un volante, due leve direzionali con freni integrati e una pedaliera. L'accesso dell'equipaggio avveniva da due portelli rettangolari, ricavati nello scafo in corrispondenza della torretta, e da un portello circolare sulla cupola, il quale si abbatteva in avanti. In fase di progettazione era stata posta pi\u00f9 cura nei sistemi di visione esterna, specie per il conducente, che usufruiva di tre portelli quadrati, sigillabili dall'interno con pannelli recanti una sottile feritoia. Era inoltre possibile caricare a bordo una seconda lMG 08/15 e azionarla da una delle apposite aperture ricavate sui fianchi della torretta, dello scafo vicino ai portelli d'accesso e sui portelli stessi. Vollmer valut\u00f2 anche l'installazione di entrambe le armi in torretta, idea che non fu portata avanti.\nVersioni.\nNelle ultime settimane di guerra l'ingegner Vollmer rimaneggi\u00f2 profondamente l'LK II e ne trasse un carro armato d'innovativa concezione per l'epoca, con la torretta al centro dello scafo, il gruppo cambio-motore nel retro e un telaio non pi\u00f9 d'origine automobilistica, bens\u00ec progettato all'uopo. L'armamento avrebbe potuto essere un Maxim-Nordenfelt da 57\u00a0mm oppure un cannone automatico Becker Type M2 da 20\u00a0mm. Di questo \"Leichterkampfwagen III\" (\"veicolo leggero da combattimento III\") furono ordinati esemplari, ma in realt\u00e0 non fu impostato neppure il prototipo.\nAltri utilizzatori.\n Svezia\n Regno d'Ungheria\nEsemplari esistenti.\nSopravvivono due LK II svedesi:"}
{"id": "2242500", "revid": "729019", "url": "https://it.wikipedia.org/wiki?curid=2242500", "title": "Janet Fraiser", "text": "Janet Fraiser \u00e8 un personaggio fittizio dell'universo di Stargate SG-1 ed \u00e8 interpretata dall'attrice Teryl Rothery.\nIl Dr.Fraiser ricopre il ruolo di capo ufficiale medico al Comando Stargate e rimane parte del cast regolare di \"Stargate SG-1\" dalla prima alla settima stagione.\nNote biografiche.\nJanet Fraiser \u00e8 divorziata e non ha avuto figli, perci\u00f2 fu subito entusiasta all'idea di adottare Cassandra, una bambina umana del pianeta P8X-987, ultima sopravvissuta del suo villaggio e vittima degli esperimenti del Signore del Sistema Nirrti.\nEntrata a far parte del Comando Stargate con il ruolo di Capitano, nella terza stagione viene promossa Maggiore. \u00c8 una grande amica di Samantha Carter\nPrima Stagione.\nJanet fa la sua prima apparizione nell'episodio 1.04 (Il cervello i Broca) come CMO della Montagna Cheyenne. Nell'episodio il Cavallo di Troia adotta Cassandra, una bambina proveniente da un altro pianeta.\nSeconda Stagione.\nNella seconda stagione aiuta il Maggiore Carter a superare il periodo trascorso con Jolinar di Malkshur e continua il suo ruolo da medico, aiutando pi\u00f9 volte l'SG1.\nTerza Stagione.\nCon la terza stagione Fraiser diventa una buona amica di Sam, tanto da chiederle dei sentimenti che Carter prova per O'Neill. Instaura inoltre un buon rapporto con tutta l'SG1.\nQuarta Stagione.\nNella quarta stagione \u00e8 testimone, insieme a Teal'c, della confessione zat'ark di Sam e Jack. In episodio in cui si narra un possibile futuro per la Terra vediamo Janet ancora una volta nei panni di medico.\nQuinta Stagione.\nLa quinta stagione ci mostra una Janet diversa: nel secondo episodio preannuncia a Carter che si dimitter\u00e0 se Teal'c morir\u00e0, in quanto le era stato impedito di aiutarlo (\"Io sono un medico, \u00e8 assolutamente contro ogni mio principio stare qui a guardare senza fare niente.\"). Nell'episodio 5.06, Rito di Passaggio, Cassandra, la figlia, si ammala e per poco non muore.\nVerso la fine della stagione soffre, come tutti, per la morte di Daniel.\nSesta Stagione.\nNella sesta stagione, Fraiser parte insieme all'SG1 per l'Antartide, incontrando Ayiana. Rimane infettata dal virus che la donna porta con s\u00e9.\nIn seguito continua a svolgere la sua normale attivit\u00e0 di medico.\nSettima Stagione.\nNel doppio episodio \"Eroi\" alcune truppe ingaggiano battaglia su un pianeta alieno contro delle truppe Jaffa: Janet deve recarsi sul pianeta per occuparsi dei feriti e proprio mentre cerca di salvare la vita ad un soldato, l'aviere Simon Wells, muore colpita dal fuoco nemico. Il giovane soldato, che si salver\u00e0 grazie al tempestivo intervento della dottoressa, chiamer\u00e0 sua figlia \"Janet\", per onorare la sua memoria.\nTuttavia i membri della SG-1 avranno l'occasione per darle un ultimo addio: infatti nell'episodio \"Universi paralleli\", in cui diverse squadre SG-1 provenienti da diversi universi paralleli raggiungono la nostra realt\u00e0, anche Fraiser fa parte di una di queste squadre. Cos\u00ec Teal'c, Samantha Carter e soprattutto Daniel potranno salutare a dovere colei con cui hanno condiviso tante avventure ed emozioni."}
{"id": "2242501", "revid": "729019", "url": "https://it.wikipedia.org/wiki?curid=2242501", "title": "Stazione di Solagna", "text": "La stazione di Solagna \u00e8 una fermata ferroviaria a servizio del comune di Solagna sulla linea Trento-Venezia.\nLa gestione degli impianti \u00e8 affidata a Rete Ferroviaria Italiana controllata del Gruppo Ferrovie dello Stato.\nStrutture e impianti.\nIl fabbricato viaggiatori \u00e8 una struttura in muratura che si compone su due livelli ma entrambe non sono fruibili da parte dei viaggiatori: il primo piano \u00e8 reso disponibile per il raduno di associazioni locali mentre il piano terra, nella parte non murata, ospita la cabina elettrica e gli impianti di servizio all'infrastruttura ferroviaria.\nAi lati del fabbricato viaggiatori sono presenti un piccolo fabbricato che ospitava i servizi igienici e una pensilina in vetro e cemento.\nIl piazzale si componeva di due binari: sul binario 1, di corretto tracciato, fermavano quasi tutti i treni che effettuavano servizio sulla linea, il binario 2 fungeva da incrocio. Erano serviti da una banchina e collegati da una passerella. Ora rimane soltanto il secondo in quanto il primo \u00e8 stato rimosso a seguito di lavori di ristrutturazione e riordino. Non \u00e8 invece stato rimosso il marciapiede n\u00e9 la passerella.\nNelle attivit\u00e0 di riordino \u00e8 rientrata anche la rimozione del tronco di binario che tempo addietro serviva la vicina fornace, posta appena all'uscita della galleria del monte Cornon (sulla sinistra in direzione Trento).\nMovimento.\nLa stazione \u00e8 servita da treni regionali svolti da Trenitalia e Trentino Trasporti Esercizio."}
{"id": "2242502", "revid": "19580", "url": "https://it.wikipedia.org/wiki?curid=2242502", "title": "Strada Statale 232 Panoramica Zegna", "text": ""}
{"id": "2242517", "revid": "93556", "url": "https://it.wikipedia.org/wiki?curid=2242517", "title": "Train baladeur", "text": "Il train baladeur (\"gruppo mobile\" in lingua francese) \u00e8 un tipo di cambio utilizzato fino agli anni cinquanta dalla maggior parte delle case automobilistiche e motociclistiche.\nQuesto tipo di cambio fu applicato all'automobile da \u00c9mile Levassor nel 1891.\nEtimologia.\nLa definizione \u00e8 presa pari pari dal francese nel quale idioma indica, pi\u00f9 precisamente, la serie di ingranaggi (\"train\") scorrevoli (\"baladeur\") che caratterizzano questo tipo di meccanismo. Anche se \"train baladeur\" \u00e8 la definizione pi\u00f9 usata per motivi di brevit\u00e0, sarebbe pi\u00f9 corretto utilizzare la dizione \"cambio \"\u00e0 train baladeur\"\".\nDescrizione.\nQuasi tutti i cambi prodotti antecedentemente alla seconda guerra mondiale sono del tipo a \"train baladeur\", dove gli ingranaggi (I, II, III, IV) posti sull'albero motore primario (M) sono fissati all'albero medesimo tramite scanalature che consentono lo spostamento trasversale delle ruote dentate.\nL'innesto delle marce avviene mediante lo spostamento assiale degli ingranaggi che, selezionati dalla leva di comando, vengono ingranati con la corrispondenti ruote dentate fisse (1, 2, 3, 4), poste sull'albero motore ausiliario (C).\nGli ingranaggi del primario vengono ingranati a turno, uno per volta, sul corrispondente dell'albero secondario, al contrario di quello che avviene nei cambi moderni, detti \"sempre in presa\", dove a spostarsi non sono gli ingranaggi (che rimangono sempre in presa) ma i manicotti a denti frontali che rendono solidali gli ingranaggi con l'albero condotto.\nA partire dagli anni sessanta, il cambio a \"train baladeur\" \u00e8 stato pressoch\u00e9 abbandonato dalle case costruttrici, sia per la maggiore possibilit\u00e0 di rottura degli ingranaggi, sia per la difficolt\u00e0 di applicare efficaci sistemi di sincronizzazione."}
{"id": "2242519", "revid": "110311374", "url": "https://it.wikipedia.org/wiki?curid=2242519", "title": "Calatis comitiis", "text": "Il testamento calatis comitiis \u00e8 forma arcaica di testamento che prevedeva l'istituzione del proprio \"heres\" innanzi al popolo in comizio. Assieme alla forma in \"procinctu\", rappresentava l'unico modo di testare nella Roma antica, sempre per\u00f2 premettendo che il \"de cuius\" non dovesse avere \"heres sui\", altrimenti tutta l'\"hereditas\" sarebbe stata necessariamente a lui devoluta."}
{"id": "2242521", "revid": "1690183", "url": "https://it.wikipedia.org/wiki?curid=2242521", "title": "Mahamat-Saleh Haroun", "text": "Biografia.\nMahamat-Saleh Haroun studia al Conservatoire libre du cin\u00e9ma fran\u00e7ais e nel 1986 inizia a lavorare come giornalista e poco dopo per una radio locale. Nel 1994 esordisce con il cortometraggio \"Maral Tanie\" premiato in molti Festival. Cinque anni dopo realizza il suo primo lungometraggio \"Bye Bye Africa\" che \u00e8 premiato migliore opera a Venezia nel 1999. Uno spezzone di \"Abouna\", del 2002, ha trovato un posto d'onore nel Museo del cinema di Torino, alla Mole Antonelliana ed \u00e8 stato anche presentato al Festival di Cannes 2002. Dopo \"Kalala\" girato nel 2006, un documentario dedicato a un collaboratore morto di AIDS \u2013 \u00abil mio migliore amico\u00bb \u2013, \"Daratt\" che ha ottenuto il premio speciale della giuria alla 63\u00aa Mostra del Cinema di Venezia. \"La stagione del perdono\" ha trovato anche un distribuzione italiana, dopo avere ricevuto il premio speciale della giuria a Venezia. Dal dramma alla commedia televisiva (come nel caso di \"Sexe, gombo et beurre sal\u00e9\"), il regista ama maneggiare generi diversi."}
{"id": "2242523", "revid": "287204", "url": "https://it.wikipedia.org/wiki?curid=2242523", "title": "Tral", "text": "Tral \u00e8 una citt\u00e0 dell'India di 11.607 abitanti, situata nel distretto di Pulwama, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 55' 60 N e 75\u00b0 5' 60 E e ha un'altitudine di 1.661 .\nSociet\u00e0.\nEvoluzione demografica.\nAl censimento del 2001 la popolazione di Tral assommava a 11.607 persone, delle quali 6.141 maschi e 5.466 femmine. I bambini di et\u00e0 inferiore o uguale ai sei anni assommavano a 853, dei quali 418 maschi e 435 femmine. Infine, coloro che erano in grado di saper almeno leggere e scrivere erano 6.843, dei quali 4.371 maschi e 2.472 femmine."}
{"id": "2242525", "revid": "124264120", "url": "https://it.wikipedia.org/wiki?curid=2242525", "title": "Soldati (poesia)", "text": "Soldati \u00e8 una poesia di Giuseppe Ungaretti, inserita nell'opera \"Allegria di naufragi\" e nelle successive edizioni intitolate \"L'allegria\" (nella sezione \"Girovago\"). \u00c8 stata scritta dal poeta soldato in trincea nel luglio 1918, quindi verso la fine della Grande Guerra, nel bosco di Courton, teatro di sanguinosi combattimenti nel corso della Battaglia di Bligny. Originariamente era intitolata \"Militare.\"\nCommento.\nLa precariet\u00e0 della vita dei soldati \u00e8 come quella delle foglie di autunno: con un filo di vento esse possono staccarsi e scomparire, cos\u00ec come pu\u00f2 spezzarsi all'improvviso l'esistenza degli uomini e in particolare in riferimento alla condizione dei soldati al fronte. Come in molte altre delle sue liriche, anche in questa il poeta non utilizza alcun tipo di punteggiatura per esprimere un flusso continuo, come se il tempo si fosse fermato.\nIl paragone tra la vita umana e quella delle foglie \u00e8 un topos letterario molto antico, presente gi\u00e0 nell'Iliade di Omero (nell'episodio del mancato duello tra Glauco e Diomede). Verr\u00e0 poi ripreso da Mimnermo nel quale assumer\u00e0 una connotazione pi\u00f9 malinconica come metafora della caducit\u00e0 e della brevit\u00e0 della vita umana. Viene anche rielaborata da Virgilio nel VI libro dell'Eneide con la narrazione della catabasi infernale di Enea, paragonando il gran numero delle foglie secche in autunno al gran numero di anime che affollavano l'Ade; da Dante nella Divina Commedia nel III canto dell'Inferno, sempre a indicare il gran numero di dannati sulla riva dell'Acheronte."}
{"id": "2242531", "revid": "339392", "url": "https://it.wikipedia.org/wiki?curid=2242531", "title": "Ginxie", "text": ""}
{"id": "2242544", "revid": "330183", "url": "https://it.wikipedia.org/wiki?curid=2242544", "title": "Ingranaggi", "text": ""}
{"id": "2242549", "revid": "287204", "url": "https://it.wikipedia.org/wiki?curid=2242549", "title": "Thanamandi", "text": "Thanamandi \u00e8 una citt\u00e0 dell'India di 3.478 abitanti, situata nel distretto di Rajouri, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 33\u00b0 32' 60 N e 74\u00b0 22' 60 E e ha un'altitudine di 1.724 .\nSociet\u00e0.\nEvoluzione demografica.\nAl censimento del 2001 la popolazione di Thanamandi assommava a 3.478 persone, delle quali 1.855 maschi e 1.623 femmine. I bambini di et\u00e0 inferiore o uguale ai sei anni assommavano a 412, dei quali 231 maschi e 181 femmine. Infine, coloro che erano in grado di saper almeno leggere e scrivere erano 2.072, dei quali 1.272 maschi e 800 femmine."}
{"id": "2242553", "revid": "1952258", "url": "https://it.wikipedia.org/wiki?curid=2242553", "title": "Giovanni Balbi", "text": "Biografia.\nLe notizie su questo religioso sono molto scarse, derivate per lo pi\u00f9 dalla voce \"Ianua\" nel glossario del Catholicon. Secondo una tradizione non controllabile, nel 1272, gi\u00e0 in et\u00e0 matura, don\u00f2 i suoi beni ai poveri di Genova ed entr\u00f2 nell'Ordine Domenicano. Secondo il Giustiniani (XVI secolo) mor\u00ec nel 1298.\nOpere.\nIl suo nome \u00e8 legato in particolare alla grammatica latina, \"Summa Grammaticalis\", pi\u00f9 conosciuta come \"Catholicon\" (universale), dizionario latino molto apprezzato nel Medioevo, al quale fecero riferimento anche Boccaccio e Petrarca e che serv\u00ec come modello per analoghe opere rinascimentali.\nQuesta opera, scritta negli anni 70 del XIII secolo \u00e8 composta di vari trattati di ortografia, etimologia, grammatica, prosodia, retorica, e da un dizionario etimologico della lingua latina (\"primae, mediae et infimae Latinitatis\") che conteneva 670.000 parole.\nQuesto testo continu\u00f2 ad essere apprezzato anche nei secoli successivi, raccogliendo plausi e talvolta anche aspre critiche, come quelle espresse dall'umanista italiano Andrea Guarna o dal filologo olandese Erasmo da Rotterdam, nel \"De Ratione Studiorum\" e nei \"Colloquia\", alle quali rispose Leandro Alberti con un suo scritto a difesa dell'opera del domenicano.\nAnche Lorenzo Valla e Poggio Bracciolini si scagliarono 'contra barbariei duces vel praecipuos Papiam, Huguitionem, Ebrardum, Catholicon, Johannem Garlandum, Isidorum ceterosque indignos etiam, qui nominentur', imputando loro soprattutto la scarsa conoscenza del greco. \u00abSe il Balbi sapesse o non sapesse il greco, \u00e8 questione risolta diversamente dai suoi biografi, che pur si basano soltanto su ci\u00f2 che scrisse egli stesso: \u00abHoc difficile est scire, et maxime mihi non bene scienti linguam graecam\u00bb; parole che servono a confutare le accuse del Guarna e a dimostrare [...] che il buono e modesto religioso doveva pur avere una qualche conoscenza della lingua greca.\u00bb\nAncora in voga nella seconda met\u00e0 del Quattrocento, fu uno dei primi libri pubblicati a stampa: l'edizione di Magonza del 1460 si crede comunemente uscita dai torchi del Gutenberg; e fino al 1500 se ne registrano altre 12 edizioni, cinque delle quali di Venezia (1483, 1487, 1490, 1492 e 1495).\nOltre al \"Catholicon\", Giovanni Balbi scrisse anche un trattato di teologia, il \"Liber Theologiae qui vocatur Dialogus de Quaestionibus Animae ad Spiritum\", il \"Quoddam opus ad inveniendum festa mobilia\", contenente una serie di tabelle per calcolare la data della Pasqua e commenti dei Vangeli."}
{"id": "2242571", "revid": "1573940", "url": "https://it.wikipedia.org/wiki?curid=2242571", "title": "Chiesa del Monte di Piet\u00e0", "text": "La chiesa del Monte di Piet\u00e0, con l'attiguo convento, \u00e8 un complesso ecclesiastico sito su via Cialdini a Barletta, risalente al XVII secolo, inizialmente fondato dai gesuiti come chiesa dedicata a san Paolo. Oggi appartiene ai confratelli dell'\"Arciconfraternita del Real Monte di Piet\u00e0\", che ne hanno dato l'attuale denominazione.\nEssendo privata, la chiesa \u00e8 fruibile dal pubblico solo in occasione delle funzioni religiose dell'Arciconfraternita.\nL'adiacente convento, sempre di propriet\u00e0 dell'Arciconfraternita, \u00e8 destinato ad accogliere la sede della prefettura della nuova provincia di Barletta-Andria-Trani. In occasione della XVII Giornata FAI di Primavera del 29.3.2009, la chiesa \u00e8 stata aperta al pubblico, con visite guidate alla scoperta delle numerose opere d'arte nella stessa contenute.\nStoria.\nLa storia della chiesa del Monte di Piet\u00e0 pu\u00f2 essere suddivisa in due parti: una che ha inizio nella met\u00e0 del XVII secolo ed una successiva che parte dal 1789, con la fondazione del Monte di Piet\u00e0.\nL'antica chiesa di San Paolo fu fondata dai Gesuiti originari di Cerignola, trasferitisi a Barletta, durante la met\u00e0 del Cinquecento. Una volta giunti a Barletta questi edificarono il Collegio, che prese il nome di \"Conservatorio\" sul finire del XVI secolo e, a partire dal 1681, grazie ad una ingente donazione di un nobile barlettano avvenuta nel 1656, la chiesa dedicata a San Paolo. Superate le difficolt\u00e0 nella costruzione dovute alla peste prima e alla mancanza di fondi poi, nel 1699 una nuova donazione dei Della Marra fece s\u00ec che potesse essere completata. Nella prima met\u00e0 del settecento la chiesa era ormai conclusa ma l'espulsione dei Gesuiti dal Regno nel 1767 port\u00f2 all'abbandono dell'intero complesso ecclesiastico.\nCirca vent'anni dopo l'edificio religioso e l'annesso collegio, ormai in condizioni di notevole degrado, furono consegnati all'opera pia del Real Monte di Piet\u00e0. Questa era una fondazione laica che aveva come fini quello di assistere gli ammalati e gli orfani e di sostenere economicamente i poveri. La fondazione fu costretta a vendere il precedente edificio, sito sull'attuale Corso Garibaldi, per provvedere al restauro dell'antico complesso dedicato San Paolo. Nel 1791 avvenne la modifica ufficiale della denominazione in \"Monte di Piet\u00e0\", che conserva tuttora. Si diede vita ad una vera e propria fabbrica tessile che puntava sulla reintegrazione al lavoro delle orfane accudite dal Monte. La produzione divenne sempre pi\u00f9 ampia e pregiata, tanto che fu necessario un aumento di forza lavoro che indusse la \"Manifattura\" a chiamare al lavoro oltre alle orfane anche ragazze che versavano in condizioni economiche disagiate.\nLa rivoluzione industriale indusse per\u00f2 ad una sostanziale modifica dei metodi e dei ritmi di lavoro che grav\u00f2 notevolmente anche sulla produzione tessile della Manifattura e che perdur\u00f2 fino all'avvento dell'Unit\u00e0 d'Italia. Sul finire dell'Ottocento vi fu la trasformazione della confraternita del Monte di Piet\u00e0 in \"Opera Pia\" che poneva l'istituto sotto la tutela delle leggi italiane, in quanto istituzione di carit\u00e0 e di beneficenza. Negli anni a seguire \u00e8 stata realizzata una scuola elementare e una scuola materna, custodite negli anni da differenti ordini religiosi, fino ad oltre la met\u00e0 del XX secolo.\nArchitettura.\nL'esterno.\nIl fronte principale presenta una duplice veste: la parte inferiore appare rivestita da blocchi in pietra; la parte superiore invece intonacata.\nIl prospetto principale si affaccia sull'attuale piazza che prende il nome dall'edificio religioso. Risulta tripartito orizzontalmente mediante delle lesene binate che poggiano su un alto basamento. La parte centrale presenta un'apertura arcuata di notevoli dimensioni al piano terra che introduce all'atrio di ingresso, in cui vi \u00e8 il portale d'accesso alla chiesa. In asse rispetto all'arco in facciata vi \u00e8 una bucatura quadrangolare, inquadrata da una cornice timpano curvilineo spezzato alla base da una decorazione a conchiglia. Le aree laterali del prospetto principale hanno entrambe un arco di dimensioni minori rispetto a quello centrale, con in asse un'edicola che termina superiormente con un timpano triangolare. La parte inferiore della facciata si conclude con una cornice modanata continua.\nSuperiormente vi \u00e8 la porzione di facciata non rivestita ma intonacata nel mezzo della quale vi \u00e8 un'ampia finestra che illumina l'interno della chiesa.\nL'interno.\nLa chiesa del Monte di Piet\u00e0 \u00e8 caratterizzata da un'unica navata terminante in un'abside centrale e da due cappelle laterali con relativi altari. In fondo all'asse di percorrenza principale si erge l'altare maggiore, mentre dalla parte opposta, sull'ingresso principale vi \u00e8 il coro."}
{"id": "2242574", "revid": "767487", "url": "https://it.wikipedia.org/wiki?curid=2242574", "title": "La minaccia (film 2007)", "text": "La minaccia \u00e8 un film documentario italiano del 2007 diretto da Silvia Luzi e Luca Bellino.\nTrama.\nUn viaggio con il presidente Hugo Ch\u00e1vez verso la riserva di petrolio pi\u00f9 grande del mondo, alle falde del fiume Orinoco, \u00e8 il pretesto per entrare nelle vite dei venezuelani a 9 anni dall'inizio della rivoluzione bolivariana.\nLe missioni governative per combattere fame e analfabetismo, la creazione di un sistema di sanit\u00e0 pubblica e lo sviluppo di un'economia basata sul lavoro cooperativo sono alcune delle operazioni che caratterizzano l'era Ch\u00e1vez. Dall'altro lato il Venezuela e le sue 60 morti violente a settimana e i suoi ospedali collassati, la chiusura del canale televisivo pi\u00f9 seguito, i vecchi immigrati europei in fuga, la lista nera degli oppositori e l'onnipresente propaganda governativa."}
{"id": "2242583", "revid": "161374", "url": "https://it.wikipedia.org/wiki?curid=2242583", "title": "Strada Regionale", "text": ""}
{"id": "2242614", "revid": "102768344", "url": "https://it.wikipedia.org/wiki?curid=2242614", "title": "We All Fall in Love Sometimes/Curtains", "text": "We All Fall In Love Sometimes/Curtains sono due brani composti ed interpretati dall'artista britannico Elton John; i testi sono di Bernie Taupin.\nSecondo la critica, rappresentano due delle tracce pi\u00f9 sofisticate e impegnative dell'album \"Captain Fantastic and the Brown Dirt Cowboy\" (1975).\nI brani.\nWe All Fall In Love Sometimes (04:11).\n\"We All Fall In Love Sometimes\", classica ballata eltoniana, presenta la Elton John Band al gran completo (Dee Murray al basso, Nigel Olsson alla batteria, Davey Johnstone alla chitarra e Ray Cooper alle percussioni). \u00c8 ovviamente presente anche Elton, al pianoforte. La melodia mette molto in evidenza quest'ultimo strumento, soprattutto nella intro; nella parte strumentale predomina invece la chitarra di Johnstone. Degni di nota i cori nella parte finale, prima che Elton chiuda il pezzo. Il testo di Bernie (letteralmente \"Tutti ci innamoriamo a volte\"), pur essendo abbastanza ermetico, fa chiaramente capire gi\u00e0 dal titolo il tema portante del brano: cio\u00e8 l'amore in tutte le sue sfaccettature. Bisogna tenere presente anche il contesto nel quale \u00e8 inserita \"We All Fall in Love Sometimes\": \"Captain Fantastic and the Brown Dirt Cowboy\" \u00e8 infatti un concept album, e le parole di Taupin sono quindi da ricondurre a un'esperienza autobiografica.\nCurtains (06:40).\n\"Curtains\" si differenzia notevolmente dal precedente pezzo sia nelle sonorit\u00e0 che nel testo, pur essendo pianisticamente unita a \"We All Fall In Love Sometimes\"; la melodia ha infatti un andamento irregolare ed \u00e8 unica nel suo genere nelle composizioni del duo John/Taupin. Il finale \u00e8 notevole e grandioso: Elton, con tutti i membri della band, si cimenta nei cori in varie prestazioni vocali per diversi minuti; l'arrangiamento \u00e8 sontuoso, mentre Nigel Olsson d\u00e0 il meglio di s\u00e9 alla batteria in esibizioni geniali e vigorose, tra le migliori mai suonate e registrate.\nAnche il testo (letteralmente \"Sipario\") cambia radicalmente: decisamente engimatico, richiama alla mente numerose immagini, tra cui quella dello spaventapasseri (un'allusione alla prima composizione del duo, \"Scarecrow\", per l'appunto \"Spaventapasseri\", ma anche al mondo rurale nel quale Bernie era nato e cresciuto) inquadrandole nel contesto autobiografico di tutto l'album di provenienza. \n\"Curtains\", con la lunga parte finale, sembra essere un poetico addio alla Elton John Band: la formazione infatti sar\u00e0 presto rinnovata. Nel successivo LP \"Rock of the Westies\" Nigel Olsson e Dee Murray verranno sostituiti da Roger Pope e Caleb Quaye e il sound delle varie produzioni cambier\u00e0 non poco."}
{"id": "2242615", "revid": "767487", "url": "https://it.wikipedia.org/wiki?curid=2242615", "title": "Showmen 2 (album)", "text": "Showmen 2 \u00e8 un album degli Showmen 2 pubblicato nel 1972.\nIl disco.\nI testi sono di Franco Del Prete mentre le musiche sono di Giuseppe Botta, tranne \"Ma che uomo sei\" e \"Epitaffio\", con musiche di James Senese.\nTracce.\nLATO A\nLATO B"}
{"id": "2242616", "revid": "599013", "url": "https://it.wikipedia.org/wiki?curid=2242616", "title": "Franco Catto", "text": "Carriera.\nDopo alcuni anni di gavetta nel Vittorio Veneto, viene prelevato dal , dove milita per una stagione, ed esordisce in Serie B, il 14 settembre del 1969, in - 2-0.\nPoi passa alla come difensore, indossando la maglia rossobl\u00f9 per ben nove stagioni, delle quali cinque in Serie B, conquistando anche una promozione in questa serie, nel campionato di Serie C del 1973-1974, con la squadra guidata dal triestino Marino Bergamasco, in cui militavano anche Val\u00e0, Castronaro, Ripa, Chimenti, Simonato e Basilico.\nInfine chiude la sua carriera al Francavilla. Ha totalizzato complessivamente 177 presenze ed una rete in Serie B\nOra allena una squadra di bambini la Vit Samb 97 con Simonato e Romualdo Bernardini ex calciatore di serie D"}
{"id": "2242617", "revid": "107250296", "url": "https://it.wikipedia.org/wiki?curid=2242617", "title": "Anlamani", "text": "Sotto il suo regno, Kush conobbe una rinascita di potere. Anlamani era figlio di Senkamanisken, suo predecessore, e fratello maggiore di Aspelta, suo successore.\nBiografia.\nLa principale fonte sul regno di Anlamani \u00e8 una stele scoperta nel tempio di Kawa. Il testo cita la visita della madre del re a Kawa per assistere alle cerimonie dell'incoronazione. Viene anche ricordata la decisione di designare quattro sorelle di Anlamani come \"suonatrici di sistro\" presso il tempio di Amon di Gebel Barkal e quella di indire una campagna militare contro alcune trib\u00f9 di nomadi che minacciavano Kawa.\nDue statue di granito raffiguranti il sovrano sono state rinvenute a Gebel Barkal mentre da Meroe proviene un blocco recante il suo nome. Una delle due statue si trova oggi esposta presso il Museo Nazionale di Khartoum mentre l'altra \u00e8 conservata presso il Museum of Fine Arts di Boston.\nAnlamani venne sepolto nella piramide n.6 della necropoli di Nuri. il suo sepolcro consiste in una camera con sarcofago entrambi decorati con testi di carattere religioso.\nTitolatura.\nSulla falsariga degli antenati della XXV dinastia egizia, molti dei successivi re di Nubia adottarono la titolatura reale egizia. Anlamani non fece eccezione:"}
{"id": "2242618", "revid": "1543377", "url": "https://it.wikipedia.org/wiki?curid=2242618", "title": "Sia (cantante)", "text": "Inizia la sua carriera nella band acid jazz di Adelaide \"Crisp\" nel 1993. Quattro anni dopo, allo sciogliersi del gruppo, pubblica il suo album di debutto \"OnlySee\", quindi si trasferisce a Londra dove si unisce al duo britannico Zero 7.\nNegli anni seguenti, fra un continuo susseguirsi di case discografiche, pubblica gli album \"Healing is Difficult\" e \"Colour the Small One\" rispettivamente nel 2000 e nel 2004, per poi trasferirsi a New York ed iniziare un tour negli Stati Uniti. Nel 2008 pubblica l'album \"Some People Have Real Problems\" e nel 2010 \"We Are Born,\" il quale d\u00e0 inizio alla sua ascesa internazionale.\nNel 2014 infatti rilascia il suo sesto album in studio, \"1000 Forms of Fear\", dal quale vengono estratti singoli di grande successo come \"Chandelier\", \"Elastic Heart\" e \"Big Girls Cry\". Questo album porta la cantante alla notoriet\u00e0 su scala globale e i singoli che ne fanno parte diventano brevemente delle hit celebri nel mondo. \"Chandelier\" nello specifico riscuote grande attenzione mediatica e riesce a scalare le classifiche globali, raggiungendo la top 5 di oltre 20 paesi, conquistando un triplo platino negli USA e registrando vendite pari a milioni di copie.\nNel 2016 pubblica quindi il suo settimo album in studio, \"This Is Acting\", per poi rilasciare una riedizione del disco, anticipata dalla hit \"The Greatest\". Questo album supera il successo del precedente, scalando le classifiche di oltre 50 paesi, e raggiungendo in breve tempo diversi milioni di copie vendute. La hit trainante, \"Cheap Thrills\", diventa fra le pi\u00f9 vendute degli ultimi tempi.\nDue anni dopo forma con il celebre produttore Diplo ed il cantautore inglese Labrinth un supergruppo chiamato LSD, con il quale rilascer\u00e0 un album omonimo nel 2019.\nContemporaneamente alla carriera da solista, Sia consegue una proficua carriera da compositrice e autrice pop per conto di altri artisti. Nel 2011 interpreta e co-scrive \"Titanium\" insieme al dj David Guetta, singolo che accresce notevolmente la fama della cantante. Le sue collaborazioni aumentano nel corso del tempo. Collabora infatti con la maggior parte dei pi\u00f9 importanti e influenti artisti musicali, fra i quali celeberrime cantautrici e cantautori come Madonna, C\u00e9line Dion, Beyonc\u00e9, Rihanna, Katy Perry, Adele, Britney Spears, Cher, Shakira, Kylie Minogue, Jennifer Lopez, Selena Gomez, Carly Rae Jepsen, Ed Sheeran, Zayn e The Weeknd, rapper fra cui Eminem, Kanye West, Lil Wayne, Flo Rida, Kendrick Lamar e Pitbull, nonch\u00e9 dj e produttori del calibro di David Guetta, Afrojack, Alan Walker, Diplo e molti altri, ricevendo inoltre le attenzioni e la stima di cantanti quali Prince, Amy Winehouse e Christina Aguilera. Risulta cos\u00ec essere fra le autrici pop di maggior successo degli ultimi tempi, tanto da ricevere la nomina di \"Queen of songwriting.\"\nIncorniciata da Tidal \"genio del pop\" e definita da alcune testate giornalistiche come la pi\u00f9 grande cantante donna al mondo, nel maggio 2019 ha venduto un totale di circa 140 milioni di copie su scala globale fra singoli e collaborazioni. Per altro, come riportato dalla stessa societ\u00e0, risulta essere la terza cantante donna con pi\u00f9 ascolti dalla nascita della nota piattaforma di streaming Spotify e l'ottava dal lancio di Apple Music. Grazie a ci\u00f2 \u00e8 stata incoronata come una delle nuove regine del pop\",\" nonch\u00e9 una delle pi\u00f9 importanti ed iconiche \"popstar\" del nuovo millennio.\nPremiata sin dagli esordi con diversi riconoscimenti, ha ottenuto fra i tanti anche nove ARIA Awards ed un MTV Video Music Award. Inoltre \u00e8 stata nominata a 9 Grammy, 2 BRIT Awards e 2 Golden Globe. Alla fine del 2014 era la 97\u00aa persona australiana pi\u00f9 ricca sotto la soglia di et\u00e0 dei 40 anni, con un guadagno complessivo di $20 milioni.\nBiografia.\nSia nasce ad Adelaide, in Australia, il 18 dicembre 1975 crescendo in una famiglia di musicisti: il padre Phil suonava in diversi gruppi, mentre la madre Loene Furler era cantautrice (entrambi i genitori militavano nel gruppo rockabilly The Soda Jerx) e docente d'arte. Cugina del musicista australiano Peter Furler, Sia \u00e8 inoltre cresciuta a contatto con Colin Hay, membro dei Men at Work.\n1996-2006: gli esordi, \"Healing is Difficult\" e \"Colour the Small One\".\nHa fatto parte di una formazione indie di acid jazz chiamata \"Crisp\", che pubblica due album intitolati \"Word and the Deal\" (1996) e \"Delirium\" (1997). In seguito, nel 1997, dopo che la band si sciolse, Sia avvia una propria carriera musicale solista e pubblica un album intitolato \"OnlySee\" con la Flavoured Records, un'etichetta discografica indipendente ora non pi\u00f9 in attivit\u00e0. L'album \u00e8 un particolare connubio di brani trip hop, scritti da Sia (alcuni con la collaborazione del produttore) e prodotti da Jesse Flavell. L'album \u00e8 l'unico che vede in copertina il nome completo della cantante.\nNel 2000 firma un contratto con la Sony Music tramite la sotto-etichetta DancePool. Ci\u00f2 port\u00f2 alla pubblicazione dell'album \"Healing is Difficult\", un mix eclettico di R&amp;B e jazz. L'album tratta, tra le altre cose, della morte del fidanzato Dan Pontifex, perito in un incidente stradale. \"Healing is Difficult\" viene accolto positivamente dalla critica e porta Sia ad esser definita come la nuova Lauryn Hill o Nelly Furtado. Il disco include brani in seguito diventati popolari nel Regno Unito: \"Drink to Get Drunk\" e \"Little Man\", oltre al singolo \"Taken for Granted\" (numero 10 nella Official Singles Chart). L'album per altro riesce ad accedere alla Australian Album Chart, e alcuni dei suoi singoli entrano anche nelle classifiche tedesche e irlandesi. Tuttavia, in seguito a conflitti con la casa discografica, Sia lasci\u00f2 la Sony Music e stipul\u00f2 un contratto con la Beat Records, una consociata della Universal Music Group. Nel 2001, Sia fa inoltre da cantante agli Zero 7 all'interno dei loro singoli \"Destiny\" e \"Distractions\" contenuti nel loro album di debutto, \"Simple Things\". Di questi brani, Destiny riscuote discreto successo nel Regno Unito, raggiungendo la posizione numero 30 della classifica singoli.\nNel 2003 Sia pubblica un EP dal titolo \"Don't Bring Me Down\", che viene anche utilizzato come brano di chiusura del film francese \"36 Quai des Orf\u00e8vres\". Il suo terzo album, intitolato \"Colour the Small One\", viene pubblicato in Australia nel gennaio 2004 e in Europa l'anno seguente. Quest'ultimo raggiunge la posizione numero 26 della Billboard 200, e la posizione numero 14 della US Top Heatseekers (\"Billboard\"). L'album \u00e8 un downtempo che vede Sia impegnata in un misto di strumenti acustici e di elettronica tanto da far s\u00ec che venga paragonata ad artiste come Dido e Sarah McLachlan. Diverse tracce sono scritte con la collaborazione di Beck e Samuel Dixon, mentre l'album \u00e8 prodotto da Jimmy Hogarth. L'album riceve recensioni generalmente positive dalla critica specializzata. Nel 2004 viene pubblicato il secondo album degli Zero 7, \"When it Falls\", che vede Sia dar voce a \"Somersault\" e \"Speed Dial No. 2\". Anche questi singoli riescono a classificarsi nel Regno Unito.Agli inizi del 2005, Sia si separa dalla Beat Records, delusa dallo scarso impegno di quest'ultima nel promuovere l'album. Nel mentre il brano \"Breathe Me\" comincia a ottenere notoriet\u00e0 a livello internazionale grazie all'inserimento della canzone nell'episodio finale della serie televisiva \"Six Feet Under\". Il singolo difatti riscuote particolare successo anche nei due maggiori mercati musicali: nel Regno Unito (dove raggiunge il disco di platino) e negli USA, dove riesce a vendere oltre 1.2 milioni di copie, conquistando cos\u00ec il disco di platino. La canzone viene accreditata alla Astralwerks (che produce anche la colonna sonora del telefilm) e, grazie all'accoglienza positiva, tutti i diritti di \"Colour the Small One\" vengono acquisiti dalla stessa, che ripubblicher\u00e0 l'album per gli Stati Uniti all'inizio del 2006. Nel novembre 2005 registra \"Sweet One\" in duetto con la cantante australiana Katie Noonan ed i The Captains.\nSia va in tourn\u00e9e nel corso del 2006, promuovendo l'album e anche la pubblicazione in DVD della quinta stagione di \"Six Feet Under\". La ripubblicazione statunitense del disco contiene quattro tracce bonus: \"Broken Biscuit\" (dall'EP \"Don't Bring Me Down\"), \"Sea Shells\" (la B-side di \"Breathe Me\" nel Regno Unito) e due versioni remixate da Four Tet e Ulrich Schnauss di \"Breathe Me\".\nSempre nel 2006 registra una cover del brano dei Radiohead \"Paranoid Android\" inserita nell'album-tributo \"Exit Music: Songs with Radio Heads\". Il terzo album degli Zero 7, \"The Garden\", viene pubblicato nel maggio 2006, e vede sei collaborazioni con la Furler, tra le quali due canzoni (\"Throw it All Away\" e \"You're My Flame\") pubblicate come singoli nel Regno Unito e in Nord America.\n2007-2009: \"Lady Croissant e\" \"Some People Have Real Problems\".\nIl 3 aprile 2007 \"Lady Croissant\", il suo terzo LP, viene pubblicato negli Stati Uniti e in Australia; all'interno vede otto canzoni dal vivo e una nuova traccia registrata in studio (\"Pictures\"). Nel novembre 2007, l'EP \"Day Too Soon\" viene pubblicato su iTunes; include le tracce \"Day Too Soon\", \"Buttons\", \"The Girl You Lost to Cocaine\" e un remix di \"Day Too Soon,\" oltre a otto tracce live registrate durante un'esibizione della cantante al \"Bowery Ballroom\" nell'aprile 2006. Successivamente l'album viene anche pubblicato nel Regno Unito, dove riscuote un discreto successo. L'album viene recensito positivamente dalla critica specializzata; nello specifico Marisa Brown di AllMusic definisce le performance della cantautrice \"ricche e passionali.\"\nIl quarto album di Sia, \"Some People Have Real Problems\" (numero 26 nella Billboard 200), viene pubblicato nel gennaio 2008. Il primo singolo \"Day Too Soon\", nel 2009, venne inserito nel settimo episodio della seconda stagione di \"True Blood\", cos\u00ec come il brano \"Little Black Sandals\", che venne incluso in un episodio del telefilm \"Private Practice\". L'album riesce a entrare nelle classifiche australiane, inglesi e francesi, mentre i singoli che ne fanno parte riescono anche ad accedere alle classifiche spagnole e tedesche, coronando l'album come un successo di calibro internazionale.\nL'8 gennaio 2008 Sia esegu\u00ec \"The Girl You Lost to Cocaine\" al \"Late Night with Conan O'Brien\". Nell'agosto 2008 il brano \"Breathe Me\" fu pubblicato dalla Coca-Cola nello spot andato in onda durante le Olimpiadi di Pechino. Nell'ottobre dello stesso anno la Furler esegu\u00ec due canzoni allo show della BBC2 \"Later... with Jools Holland\". Il suo video \"Soon We'll Be Found\" fu pubblicato sulla homepage di iTunes Music Store con la possibilit\u00e0 di scaricare gratuitamente la versione ad alta risoluzione. La sommatoria di tutto ci\u00f2 aument\u00f2 notevolmente la visibilit\u00e0 della cantante.Nel maggio 2009 inoltre viene pubblicato il DVD \"TV Is My Parent\", che include un concerto tenuto a New York nel settembre 2007, quattro videoclip e delle scene di backstage.\n2009-2013: \"We Are Born\" e la fama mondiale.\nNel 2009 contribuisce alla realizzazione di due brani presenti nell'album \"I Told You I Was Freaky\" dei Flight of the Conchords, ovvero \"Carol Brawn\" e \"You Don't Have to Be a Prostitute\".\nFra il 2009 e il 2010 Sia collabora con Christina Aguilera e Samuel Dixon per la realizzazione dell'album \"Bionic\" (2010). Inoltre i tre scrivono il brano \"Bound to You\" inserito nella colonna sonora del film \"Burlesque\", interpretato dalla Aguilera con Cher e candidato ai Golden Globe 2010 nella categoria Miglior canzone originale. \nIl quinto album in studio di Sia, intitolato \"We Are Born,\" viene pubblicato nel giugno 2010 e vede una crescita di positivit\u00e0 e ottimismo nella ritmica di alcuni brani. Il primo singolo facente parte dell'album, intitolato \"You've Changed\", viene pubblicato a dicembre 2009 e si classifica 31\u00ba in Australia; il secondo invece, \"Clap Your Hands\", viene pubblicato ad aprile 2010 e anticipa di qualche settimana l'uscita dell'album. Questo singolo riscuote successo su scala internazionale, posizionandosi 17\u00ba in Australia, decimo nei Paesi Bassi e 27\u00ba in Svizzera. Diversi brani di questo album vengono nuovamente utilizzati per serie televisive e telefilm (come \"The Vampire Diaries\", \"Gossip Girl\", \"Rookie Blue)\". L'intero progetto del disco, certificato disco d'oro in Australia dopo essersi posizionato al secondo posto, permette alla cantante di ricevere sei nomination agli ARIA Music Awards e di attuare il suo debutto nella nazione. L'album nel complesso riscuote discreto successo internazionale, entrando nelle classifiche di 15 paesi. Nel 2010 canta con David Byrne e Fatboy Slim nel CD 2 dell'album \"Here Lies Love\". Un brano da lei interpretato (\"My Love\") fa parte della colonna sonora del film \"\" (2010). Con \"My Love\" Sia inizia a farsi conoscere da un pubblico pi\u00f9 ampio.\nNel maggio del 2011 Sia partecipa alla prima edizione di \"The Voice Us\" come consigliera di Christina Aguilera, che era un giudice in quell'anno.\nDopo aver intrapreso una serie di concerti fra Nord America, Europa ed Oceania (parte integrante del \"We Meaning You Tour\" del 2010), Sia, nel marzo 2012 pubblica una retrospettiva intitolata \"Best Of\u2026\" in Australia; inoltre il brano \"Kill and Run\" viene inserito nella colonna sonora del film \"Il grande Gatsby\".\nGi\u00e0 dopo la pubblicazione di \"We Are Born\", Sia aveva maturato l'idea di ritirarsi dalle scene musicali e di concentrarsi esclusivamente nella carriera da cantautrice.\nQuindi interpreta e co-scrive il brano \"Titanium\", originariamente pensato per Alicia Keys, ma in seguito inviato a David Guetta che ha pertanto scelto la cantante per interpretare il brano, il quale verr\u00e0 pubblicato nel corso del 2011, venendo inserito nell'album del dj \"Nothing but the Beat\". Il singolo riscuote un buon successo mediatico e finisce in vetta alle classifiche globali. Difatti nei soli Stati Uniti vende circa 4 milioni di copie e oltre 7 milioni e mezzo su scala globale, risultando quindi essere fra i maggiori successi della cantante, nonch\u00e9 il brano che ne ha lanciato la carriera e che la port\u00f2 alla notoriet\u00e0 su scala mondiale. Il brano viene tutt'oggi eseguito dalla cantante nei tour in una versione \"acoustic\" che vede l'accompagnamento del solo piano.\nNel 2012 collabora nuovamente con Christina Aguilera in una traccia del disco \"Lotus\", ovvero \"Blank Page\", brano che riscuoter\u00e0 discreto successo soprattutto in Sud Corea.\nLa sua collaborazione con Guetta prosegue nel 2012 per la ripubblicazione dell'album, in cui \u00e8 presente il brano \"She Wolf (Falling to Pieces),\" anch'esso diventato in breve tempo una hit nota a livello internazionale e che contribu\u00ec ad accrescere in un breve arco di tempo la fama della cantante, fatto che la destabilizz\u00f2. Cant\u00f2 poi nella canzone \"Wild Ones\" dell'album omonimo di Flo Rida, la quale raggiunse la vetta delle classifiche Nord-Americane e globali, vendendo un totale di circa 6 milioni e mezzo di copie (di cui 3,5 negli USA) e confermandosi un ulteriore successo per la cantautrice. Questo singolo infatti figur\u00f2 fra i 5 pi\u00f9 venduti di quell'anno. Lo stesso anno collabora con Hilltop Hoods per la canzone \"I Love It.\"\nNel 2012 partecipa al disco \"Unapologetic\" di Rihanna coscrivendo il singolo \"Diamonds\". La scrittura di questo singolo coron\u00f2 la sua carriera da compositrice, aumentando la sua fama e procurandole in seguito collaborazioni di alto livello. Il singolo infatti riscosse successo in tutto il mondo, giungendo a oltre 7,5 milioni di copie vendute, e accrescendo cos\u00ec anche la fama di Rihanna, facendone decollare la carriera. Nel 2013 partecipa alla scrittura di diversi brani, fra cui la \"Pretty Hurts\" di Beyonc\u00e9.\nDal 2012 al 2013 collabora con Tegan and Sara per l'album \"Heartthrob\" e con Ne-Yo in qualit\u00e0 di coautrice del singolo \"Let Me Love You (Until You Learn to Love Yourself).\" \u00c8 anche coautrice dei brani \"Radioactive\" di Rita Ora, \"Perfume\" e \"Passenger \"di Britney Spears nonch\u00e9 presente nei vocals delle canzoni, \"Loved Me Back to Life\" di C\u00e9line Dion, \"Strange Birds\" di Birdy, \"Green Card\" di Oh Land, \"Standing on the Sun\" di Beyonc\u00e9, \"Double Rainbow\" di Katy Perry, \"Breathe\" di Jessie J e di tre brani di Lea Michele presenti nell'album \"Louder\" (2013).\nNel 2013 Sia \u00e8 poi coautrice e interprete del pezzo \"Beautiful Pain\" inserito nella deluxe edition del disco \"The Marshall Mathers LP 2\" di Eminem; con quest'ultimo collabora anche nel 2014 con la pubblicazione di \"Guts Over Fear\" il 25 agosto. Questo singolo riscuote grande successo su scala mondiale e viene accompagnato da un video musicale che vede la collaborazione della modella Winnie Harlow, la quale, con la caratteristica parrucca bionda, interpreta Sia nel videoclip insieme ad Eminem stesso. Il singolo, inoltre, raggiunge il disco d'oro negli Stati Uniti.\n2014-2016: \"1000 Forms of Fear\" e \"This Is Acting\".\nNel marzo 2014 pubblica il singolo \"Chandelier\", il quale riscuote grande successo a livello mondiale, tanto da raggiungere la top 10 di diversi Paesi del mondo e da vendere, nei soli Stati Uniti, circa 3 milioni di copie. Si esibisce con tale singolo presso il \"The EllenDegeneres Show\", il \"Saturday Night Live\" e diversi altri importanti Show noti a livello internazionale.\nGrazie appunto all'elevata promozione su scala globale, il singolo riesce a vendere in breve tempo milioni di copie, mentre il video racimola circa 2 miliardi di visualizzazioni, figurando fra i pi\u00f9 visti di sempre sulla piattaforma. A luglio 2014 viene pubblicato il sesto album, dal titolo \"1000 Forms of Fear\", prodotto da Greg Kurstin. Il disco ha debuttato in cima alla \"Billboard 200\" vendendo 52.000 copie nella sua prima settimana. A partire da gennaio 2015, l'album ha venduto 177.000 copie negli Stati Uniti ed \u00e8 stato in seguito premiato con la certificazione di disco d'oro nel Paese. L'album \u00e8 stato un successo in tutto il mondo, raggiungendo la posizione numero uno nelle classifiche australiane e raggiungendo la top ten delle classifiche in numerosi stati europei.\n\u00c8 stato certificato disco di platino sia da parte della British Phonographic Industry che della Australian Recording Industry Association. Nello stesso anno la cantante estrae due altri singoli inclusi nell'album \"1000 Forms of Fear,\" dal titolo di \"Eye of the Needle\" (promozionale) e \"Big Girls Cry\". Il video di quest'ultimo, che vede un'esibizione della ballerina Maddie Ziegler, riscuote notevole attenzione mediatica. La presenza della giovane ballerina nei tre video di \"Chandelier\", \"Elastic Heart\" e \"Big Girls Cry\" ha generato oltre 3 miliardi di visualizzazioni complessive su YouTube. In un'intervista con il magazine \"Interview\" Sia ha spiegato che il desiderio di nascondere il suo volto sia nei video musicali che nelle apparizioni pubbliche \u00e8 maturato dal forte bisogno della cantante di seguire uno stile di vita che non sia tipico di una celebrit\u00e0.\nIl 5 dicembre 2014 riceve quattro nomination ai Grammy Awards 2015 per il singolo \"Chandelier\" e l'8 febbraio 2015 si esibisce durante la manifestazione proprio con quest'ultimo brano.\nNel 2014 Sia inoltre collabora attivamente alla colonna sonora del film \"Annie - La felicit\u00e0 \u00e8 contagiosa\", scrivendo e interpretando \"You're Never Fully Dressed Without a Smile, Little Girls\" e \"Opportunity\". Quest'ultimo riceve particolare attenzione da parte della critica, tanto da portarle una seconda nomination ai Golden Globe come \"Best Original Song\". Anche \"You're Never Fully Dressed Without a Smile\" riscuote un discreto successo, e viene anche accompagnato da un videoclip musicale.\nIl 7 gennaio 2015 viene pubblicato il singolo \"Elastic Heart\", nel cui video c'\u00e8 nuovamente la partecipazione di Maddie Ziegler con l'attore Shia LaBeouf. Il video del brano \u00e8 stato particolarmente criticato sui social-media a causa della danza interpretativa eseguita dai due attori all'interno di una gabbia, con La Beouf a torso nudo con soli boxer color carne e la bambina con un body dello stesso colore, pertanto \u00e8 stato accusato da molti di pedofilia costringendo Sia a scusarsi pubblicamente con coloro che si sono sentiti offesi tramite il suo profilo \"Twitter\". Dal pi\u00f9 dei maggiori giornali musicali internazionali il brano \u00e8 invece stato apprezzato e ritenuto \"artistico.\" Il \"The Guardian\" nello specifico ha affermato che le accuse di pedofilia fossero ridicole e infondate, nonch\u00e9 segno di ignoranza e disinformazione. Il singolo difatti ottiene successo su scala globale, tanto da superare le 2 milioni di copie vendute solamente negli USA e da far s\u00ec il video divenisse fra i pi\u00f9 visti dell'anno su YouTube. Il brano \u00e8 stato eseguito con il noto cantante The Weeknd e con la collaborazione del dj Diplo ed \u00e8 entrato a far parte della colonna sonora della celebre saga cinematografica \"Hunger Games\".\nNel febbraio 2015 il suo brano \"Salted Wound\" entra a far parte della colonna sonora del film \"Cinquanta sfumature di grigio\".Nel 2015 collabora all'album \"D\u00e9j\u00e0 vu\" di Giorgio Moroder con il singolo omonimo pubblicato il 17 aprile. Sempre nello stesso anno canta insieme a Fetty Wap in \"Bang My Head\" di David Guetta. Anche questo singolo come i precedenti scritti in collaborazione con David Guetta, fa successo su scala internazionale, tanto da raggiungere il disco d'oro negli Stati Uniti.\nSempre nel 2015 collabora con Adele alla scrittura e alla composizione del brano \"Alive\", inizialmente pensato per la cantante britannica, la quale per\u00f2 decise di cederlo a Sia ritenendolo inadatto alla sua voce ed al suo stile caratteristico.\nScrive poi \"Round Your Little Finger\" insieme a Katharine McPhee per l'album \"Hyteria\", e \"Rock Bottom,\" su richiesta del cantante stesso, per Marco Mengoni, singolo che entrer\u00e0 a far parte dell'album \"Le cose che non ho\".\nIn un'intervista con \"NME\", Sia rivela di aver completato l'album seguente e che esso si sarebbe intitolato \"This Is Acting\". Inoltre afferma che il progetto sar\u00e0 molto pi\u00f9 pop rispetto al suo predecessore. Furler ha anche detto che \"1000 Forms of Fear\" \u00e8 stato pubblicato in modo che potesse rispettare il precedente accordo stipulato con la sua casa discografica e che potesse quindi semplicemente scrivere per altri artisti, ma il successo del disco l'ha spinta a continuare a scrivere la propria musica.\nNel maggio 2015 incide una cover del brano \"California Dreamin\"' dei The Mamas &amp; the Papas per la colonna sonora del film \"San Andreas\", in uscita nello stesso periodo e con protagonista Dwayne Johnson.\nCome aveva gi\u00e0 annunciato agli inizi di settembre 2015 durante la 72\u00aa Mostra internazionale d'arte cinematografica di Venezia, il 24 dello stesso mese viene pubblicato il singolo \"Alive\", primo estratto del suo settimo album \"This Is Acting\" e accompagnato da un rispettivo video musicale. Il 3 novembre 2015 Sia pubblica il singolo \"Bird Set Free\", che anticipa il nuovo album in uscita il 29 gennaio 2016. Dal 27 novembre \u00e8 possibile preordinare \"This Is Acting\" ricevendo all'istante i due singoli e due brani inediti dell'album: \"One Million Bullets\" e \"Cheap Thrills\". Con la sua uscita, \"This Is Acting\" raggiunge le vette in oltre 50 Paesi e per la sua promozione la cantante si esibisce al \"GMA\" con il singolo promozionale \"Reaper\", e al \"Tonight Show\" con il singolo \"Cheap Thrills\".\nSi esibisce inoltre in molteplici altri importanti show celebri a livello internazionale, tanto da portare l'album ad una vendita complessiva pari a oltre 2 milioni di copie, facendolo risultare fra i pi\u00f9 riusciti del 2016 e degli ultimi anni. Supera fra l'altro il successo del suo precedente album.\nIl 10 febbraio 2016 viene pubblicato il lyric video di \"Cheap Thrills\" in collaborazione con Sean Paul e il giorno dopo viene formalizzata la sua pubblicazione ufficiale. Il brano \u00e8 stato seguito poi anche da un vero e proprio video musicale per il quale si vede come protagonista la gi\u00e0 ben nota Maddie Ziegler, la cui presenza in esso era gi\u00e0 stata preannunciata dalla stessa Sia attraverso i suoi profili social. Il singolo riscuote immediato successo su scala globale, toccando la vetta delle classifiche in diversi Paesi europei come Francia, Svezia, Germania, Irlanda ed Italia e la top 5 in Regno Unito, e generando circa 1.4 miliardi di visualizzazioni su YouTube fra Lyric ed Edit video. Dopo un'iniziale tiepida accoglienza, la canzone nell'estate del 2016 riesce a dominare anche le classifiche nordamericane: giunge infatti al vertice delle graduatorie canadesi e di quelle statunitensi, riscuotendo in entrambi i Paesi la sua prima numero uno in termini di vendite. Vengono poi incise molteplici versioni remix del celebre singolo che vedono le collaborazioni di vari dj.\nViene inoltre registrata una versione con la collaborazione del cantante statunitense Nicky Jam.La canzone \u00e8 risultata fra le pi\u00f9 vendute dell'anno e degli ultimi decenni su scala globale, tanto da superare persino hit celebri quali \"Sorry\" di Justin Bieber e \"Work\" di Rihanna, nonch\u00e9 diverse altre famose hit degli anni passati. Il singolo infatti, come ha esposto la IFPI nel suo sommario annuale, ha venduto circa 12 milioni di copie su scala mondiale, tanto da diventare fra le canzoni pi\u00f9 riuscite della cantautrice ed entrare nella lista dei singoli pi\u00f9 venduti al mondo.\nIl singolo inoltre, con circa 900 milioni di streaming, risulta il pi\u00f9 ascoltato al mondo su Spotify, fra quelli rilasciati da cantanti donne. Il record viene poi battuto da Camila Cabello con Havana.\nIl 17 aprile 2016, in occasione del Coachella Valley Music and Arts Festival, Sia si esibisce con una performance tanto acclamata da divenire in breve tempo virale a livello mondiale. Essa viene definita anche come \"uno fra i migliori momenti dell'intera storia del Coachella\" e ha rappresentato il primo concerto della cantante dal 2011.\nNel luglio 2016 collabora con il rapper statunitense Kanye West in \"Wolves.\" La canzone promuove la linea di abbigliamento della casa di moda francese \"Balmain\" e vede anche la collaborazione del rapper Vic Mensa e della modella Kim Kardashian.\nIl 6 settembre 2016 pubblica il nuovo singolo dal titolo \"The Greatest\" nel cui video, pubblicato lo stesso giorno, compare nuovamente la ballerina dei precedenti video, Maddie Ziegler. Il brano \u00e8 stato eseguito live per la prima volta dalla cantante il giorno seguente, durante l'annuale evento autunnale organizzato dall'azienda informatica statunitense Apple. Questo singolo acquisisce in breve tempo notoriet\u00e0 su scala internazionale, ottenendo il disco d'oro negli USA e raggiungendo la vetta delle graduatorie europee. \"The Greatest\" \u00e8 contenuto nella versione \"deluxe\" dell'album This is Acting, pubblicato il 21 ottobre 2016; il quale si arricchisce di nuove tracce come \"Confetti\", \"Midnight Decisions\", \"Jesus Wept\" e il remix di \"Move Your Body\" in collaborazione con il Dj Alan Walker.\nNel 2016 canta il brano \"Unforgettable\" di \"Irving Gordon\" per la colonna sonora del film Disney Pixar \"Alla ricerca di Dory\". Questo brano viene presentato anche al \"The Ellen DeGeneres Show\", per promuovere il film e la sua colonna sonora.\nNel 2016 inoltre co-scrive \"Try Everything\" insieme alla cantante colombiana \"Shakira.\" Il singolo entra a far parte della colonna sonora del cartone \"Zootropolis\" e ottiene notevole successo e attenzione mediatica, ottenendo, fra le altre, una candidatura ai Grammy Award come \" Best Song Written for Visual Media\".\nSempre nel 2016 d\u00e0 seguito alla collaborazione con la cantante barbadiana Rihanna, scrivendo con lei \"Sledgehammer\", brano che entrer\u00e0 a far parte della colonna sonora di \"Star Trek Beyond\".\nIl 2 dicembre 2016 pubblica il singolo \"Angel by the Wings\" facente parte della colonna sonora del documentario La principessa e l'aquila. Inoltre nel 2016 pubblica il singolo \"Never Give Up\" facente parte della colonna sonora del film \"Lion\". Questo singolo verr\u00e0 accompagnato da un lyric video, pubblicato sul canale YouTube della cantante.\n2017: \"Everyday is Christmas\".\nAgli inizi del 2017 Sia pubblica il singolo inedito \"Helium\", facente parte della colonna sonora del film \"Cinquanta sfumature di nero\". Il brano debutta direttamente nella top 10 dei singoli su iTunes, riscuotendo un discreto successo entro i confini statunitensi. Nel corso dello stesso anno collabora con il rapper Labrinth per la colonna sonora del film Wonder Woman raggiungendo in breve tempo il vertice della classifica iTunes negli USA. Nel marzo 2017 pubblica un nuovo singolo intitolato Waterfall, in collaborazione con la cantautrice statunitense Pink e prodotto da Stargate.\nNella produzione del brano, come evidenziato dalla rivista Billboard, si evince anche la collaborazione del noto Dj statunitense Diplo e di Jr. Blender.\nNel 2017 collabora, inoltre, con la celebre cantante statunitense Katy Perry co-scrivendo e partecipando vocalmente al brano \"Chained to the Rhythm\", il quale riscuote notevole successo mediatico. Con questo singolo la cantante d\u00e0 seguito alle precedenti collaborazioni con Katy Perry, cantante con la quale ha instaurato anche un solido rapporto di amicizia.\nA giugno del 2017 Sia pubblica sul suo canale YouTube promozionale un nuovo singolo intitolato \"Free Me\" con annesso un video musicale avente elaborate coreografie di danza sviluppate da Ryan Heffington. Il video vede la collaborazione della celebre attrice Zoe Saldana e dell'attrice premio Oscar Julianne Moore. Tutti i ricavati del singolo (messo in vendita su scala globale il giorno stesso della pubblicazione del video) saranno devoluti alla Abzyme Research Foundation, la quale si occupa della prevenzione e la cura dell'AIDS.\nNel settembre 2017 collabora con il cantante britannico Zayn per il suo nuovo singolo \"Dusk Till Dawn\". Il brano ha visto nell'immediato un notevole successo, primeggiando la classifica mondiale di iTunes a distanza di pochi giorni dalla sua pubblicazione. Il videoclip del singolo, pubblicato su YouTube il 7 settembre 2017, \u00e8 stato girato con la collaborazione del noto regista Marc Webb e della celebre attrice Jemina Kirke. Sia non appare nel videoclip del singolo.\nIl 19 settembre 2017 Sia pubblica il singolo \"Rainbow\", inserito nella colonna sonora del film \"My Little Pony\"; film nel quale per altro Sia doppia uno dei personaggi. Nel videoclip ufficiale del singolo, pubblicato sul canale ufficiale della cantautrice, vi \u00e8 nuovamente la celebre ballerina Maddie Ziegler, impegnata in una particolare coreografia sull'acqua.\nNel 2017 per altro Sia stipula un nuovo contratto discografico con la Atlantic Records, tramite la quale \u00e8 in programma la pubblicazione di un album natalizio verso la fine dello stesso anno. I 2 CEO della casa discografica commentarono cos\u00ec l'arrivo della cantautrice nella loro major:\nIl 30 ottobre 2017 viene pubblicato il singolo \"Santa's Coming For Us\", che anticipa l'album natalizio in uscita. Il brano si caratterizza per dei tocchi jazz in un'atmosfera tipicamente pop, per altro in corrispondenza al genere natalizio. La canzone raggiunge nell'immediato un discreto successo, arrivando al nono posto della classifica Billboard \"Holiday Song.\" Ne segue l'uscita di \"Snowman\", ulteriore singolo volto ad anticipare l'album in uscita reso disponibile a partire dal 9 Novembre 2017. Quindi, dopo alcuni post sui social che ne anticipavano l'uscita, nel novembre 2017 la cantante rilascia l'album \"Everyday is Christmas,\" il quale si compone di dieci brani a tema natalizio scritti da Sia con Greg Krustin tempo prima. L'album vede anche la collaborazione della celeberrima ballerina Maddie Ziegler. Seguono alla sua pubblicazione tre date in Oceania, sempre rientranti nel Nostalgic for the Present Tour, in alcuni dei maggiori stadi del continente.\nL'album riceve nell'immediato recensioni particolarmente positive dalla critica specializzata, in particolare da \"CrypticRock\" (che assegna all'album 5 stelle su 5), \"The Fader\" (che evidenzia in particolare l'originalit\u00e0 dell'album) ed \"AllMusic\". \"Everyday is Christmas\" viene definito un album innovativo e originale, pronto a rivoluzionare la musica natalizia tramite uno stile pi\u00f9 attuale e adatto ad attirare una porzione pi\u00f9 ampia di ascoltatori.\nPer la promozione dell'album Sia si esibisce al The Ellen Degeneres Show il 13 dicembre, con il singolo Snowman. Parteciper\u00e0 all'esibizione a tema natalizio anche la ballerina Maddie Ziegler. La cantautrice si esibir\u00e0 con il medesimo singolo anche alla finale di \"The Voice US\", nella quale canter\u00e0 anche il celebre singolo \"Titanium\" insieme a una delle concorrenti del talent.\nVerso la fine dell'anno esce poi la pellicola di animazione \"My Little Pony - Il film\" la cui colonna sonora presenta due tracce scritte da Sia. Nel film appare inoltre un personaggio chiaramente ispirato alla cantante australiana di nome Songbird Serenade. Nel dicembre dello stesso anno Sia riceve un'altra nomination per i Grammy Award come \"best song written for visual media\" per il singolo \"Never Give Up\", rientrante nella colonna sonora del noto film Lion.\n2018-presente: LSD.\nIl 25 gennaio 2018 pubblica il remix del suo singolo \"Helium\", in collaborazione con i DJ David Guetta e Afrojack, impiegato nella sua campagna pubblicitaria contro l'AIDS svolta in collaborazione con MAC.\nIl 22 marzo 2018 pubblica con David Guetta il singolo \"Flames\".\nNell'aprile del 2018, Sia entra a far parte del supergruppo LSD (acronimo di \"Labrinth\", \"Sia\", \"Diplo\"), formato insieme al DJ Diplo ed il cantante inglese Labrinth. Il \"label\" \u00e8 in possesso del noto produttore Simon Cowell. Il supergruppo pubblica i singoli \"Genius\" e \"Audio\".\nNell'agosto 2018 viene annunciato il suo coinvolgimento nella realizzazione della colonna sonora del film \"Vox Lux\".\nDurante lo stesso mese Sia rilascia con gli LSD il singolo \"Thunderclouds,\" il quale riscuote nell'immediato grande successo internazionale, ottenendo il disco d'oro negli Stati Uniti e scalando le classifiche di oltre 30 paesi. Dopo aver reso disponibili i singoli promozionali \"No New Friend\"s e \"Mountains,\" il supergruppo pubblica quindi l'album omonimo LSD nell'aprile 2019.\nIl 2 maggio 2020 \u00e8 uscito \"Saved My Life\", co-scritto con Dua Lipa. Il 20 dello stesso mese \u00e8 stata la volta di \"Together\", estratto del suo nono album \"Music\", mentre il 21 agosto di una cover del brano \"Riding On My Bike\", estratto dall'album \"At Home With The Kids\", un progetto dell'associazione umanitaria Children In Need. Nelle settimane successive, Sia collabora nuovamente con David Guetta nel brano \"Let's Love\", pubblica il singolo da solista \"Courage to Change\" e duetta con Leslie Odom Jr nel brano \"Cold\".\nVita privata.\nNel corso di una puntata del \"The Late Late Show with James Corden\", ha affermato di aver attraversato un periodo di depressione a seguito della morte del fidanzato Dan Pontifex, dal quale \u00e8 uscita solo dopo diversi anni. Sempre in esso, afferma di aver sofferto di alcolismo e abuso di droghe differenti. Tra il 2014 e il 2016 \u00e8 stata sposata con il documentarista statunitense Erik Lang.\nSi dichiara vegana.\nSia ha annunciato di aver adottato nel 2019 due ragazzi adolescenti. Nel luglio 2020, Sia \u00e8 diventata nonna di due gemelli.\nStile musicale e influenze.\nSia viene principalmente collegata al genere pop, tuttavia in vari brani emergono anche tocchi di acid jazz, mentre nei primi singoli vi erano degli accenni al trip hop e molteplici altri generi musicali.\nLa cantautrice inizia la sua carriera nei \"Crisp\", una band australiana di nicchia con la quale si lega all'acid jazz.\nSuccessivamente, a partire dagli anni 2000, d\u00e0 inizio alla sua carriera da solista e con il singolo \"Taken for Granted\" si lega al genere trip hop, riscuotendo maggior successo e acquisendo maggior importanza nel panorama musicale australiano.\nA seguire entra a far parte degli Zero 7, un duo inglese con il quale si avvicina alla musica elettronica, al downtempo e al chillout.\nProsegue poi la sua carriera da solista con \"Colour the Small One\" (2004) e \"Some People Have Real Problems\" (2007). Con il primo dei due si lega al jazz e alla folktronica, anche se con il brano di maggior successo dell'album, \"Breathe Me\", si avvicina anche al rock alternativo e alla power ballad. Questo album risulta pi\u00f9 introspettivo rispetto al precedente e nei testi sono evidenti alcune insicurezze della cantante in quel periodo.\nCon il secondo invece, ovvero \"Some People Have Real Problems\", inizia a riscuotere successo anche negli Stati Uniti e ricevendo recensioni particolarmente positive dai maggiori critici. Nei brani dell'album Sia cambia tema, facendo riferimento ai problemi che spesso colpiscono la persone comuni (come dice il nome stesso dell'album), affrontando ad esempio temi quali l'utilizzo di sostanze stupefacenti.\nNel 2009 Sia abbandona gli Zero 7, lasciandosi alle spalle la musica elettronica e dedicandosi interamente alla sua carriera da solista.\nNel 2010 infatti esce \"We Are Born\", un album con il quale Sia inserisce elementi new wave, al syntpop e all'R&amp;B, riprendendo i temi utilizzati nel precedente album, alternati ad altri pi\u00f9 introspettivi, il tutto accompagnato da ritmi pi\u00f9 incalzanti ed allegri, forti del legame ormai consolidato con il pop. Questo album accresce notevolmente la fama della cantante, legandola ad una fascia pi\u00f9 ampia di pubblico.\nNel 2014 Sia, forte dei successi globali degli anni precedenti (\"Titanium\", \"Wild Ones\", \"She Wolf\", brani marcatamente pop, con dei tocchi di electro house nelle collaborazioni con David Guetta) e ormai diventata una \"popstar\", fa uscire \"1000 Forms of Fear\". L'album consolida definitivamente il suo legame con il pop (con dei tratti di elettropop) ed \u00e8 trainato dalla hit di enorme impatto globale \"Chandelier\", che vede la cantante affrontare il tema dell'alcolismo in un testo profondo e un ritmo tipicamente pop. Il brano, candidato 5 volte ai Grammy, diventa uno dei pi\u00f9 celebri della cantante. Nell'album vi sono inoltre brani quali \"Dressed in Black\" trattanti per lo pi\u00f9 la forza interiore e l'amore, o \"One Million Bullets,\" molto pi\u00f9 introspettivo rispetto agli altri singoli e in un'atmosfera pi\u00f9 drammatica.\nSuccessivamente, nel 2016, esce \"This is Acting\", un album che rappresenta la conclusione di un percorso musicale che vede la cantante definitivamente rientrante nel genere pop, a seguito di un notevole alternarsi di generi musicali. L'album alterna vari temi, a partire dalla hit trainante di impatto globale \"Cheap Thrills\" dai sentori pi\u00f9 reggae e festaioli e un testo pi\u00f9 leggero, a finire con \"Alive\", un brano elettropop redatto con Adele dal testo pi\u00f9 profondo e introspettivo narrante la vita di Adele stessa. Vi sono poi brani come \"Reaper\" (prodotto e redatto con Kanye West), che tratta un tema pi\u00f9 particolare riflettente in un mirato ragionamento sulla vita quotidiana o \"Bird Set Free\", un brano pi\u00f9 introspettivo che rappresenta un connubio delle ragioni di vita della cantante.\nInfine, nel 2017, esce \"Everyday is Christmas\", un album particolare che vede la cantante per la prima volta impegnata nel genere natalizio. L'album si compone da 10 brani nei quali \u00e8 evidente l'influenza pop e il ritorno all'acid jazz, uniti a formare delle canzoni tipicamente natalizie che alternano temi e testi pi\u00f9 profondi ad altri pi\u00f9 leggeri.\nEstensione vocale.\nSia ha un'estensione vocale di 3 ottave e un tono (Sib 2 - Do 6). Ha una voce considerata dai critici musicali da soprano, caratterizzata da un vibrato veloce, con la capacit\u00e0 di cantare sia note molto basse che note estremamente alte, facendo s\u00ec che la voce sia adattabile a vari contesti musicali. Riesce a raggiungere la nota Do 6.\nImmagine.\nSia ha un look iconico che l'ha sempre contraddistinta. Questo deriva dal fatto che \u00e8 l'unica artista donna a non mostrare mai il volto in pubblico. La cantante infatti, in tutte le esibizioni e video musicali, generalmente copre il suo volto con una parrucca biondo platino e nera a caschetto che le copre il volto fino a sotto il naso, lasciando vedere solamente la bocca. Tale parrucca \u00e8 ormai diventata il principale segno di riconoscimento della cantante. Spesso nelle esibizioni la parrucca \u00e8 sovrastata da grandi fiocchi o cappelli.\nFino al 2014 la cantante era nota su scala mondiale per le sue collaborazioni, tuttavia nei video musicali di queste ultime non appariva mai, pertanto risultava una \"cantante senza volto.\" In quell'anno per\u00f2, per presentare il suo singolo \"Chandelier,\" si mostra per la prima volta in una esibizione in Tv dopo anni, presso il The Ellen Degeneres Show. Qui si esibisce cantando di spalle, con la parrucca biondo platino, mentre la ballerina Maddie Ziegler riproduce in diretta la coreografia del video che avr\u00e0 un notevole successo. A seguito dell'enorme quantit\u00e0 di visite del video \"Chandelier\" (2.3 miliardi di visualizzazioni su YouTube e vendite pari a vari milioni di copie) e della sua esibizione al The Ellen Degeneres Show (che racimola quasi 50 milioni di visualizzazioni su YouTube e diventa virale nel mondo), la cantante sceglie di continuare ad esibirsi con la parrucca biondo platino.\nSi esibir\u00e0 con quest'ultima anche in occasioni di enorme rilievo, come la cerimonia dei Grammy Awards, e si presenter\u00e0 con questa anche alla cerimonia degli Oscar.\nLa cantante rivel\u00f2 poi che la scelta di indossare tale parrucca \u00e8 dovuta ad un bisogno da parte sua di mantenere, almeno in parte, la sua privacy, e quindi non essere riconosciuta in pubblico. Ha inoltre rivelato di voler concentrare la sua immagine pubblica sulla sua musica, e non sul suo aspetto fisico. Tale bisogno di privacy deriva da vari episodi traumatici che la cantante sub\u00ec negli anni e che la portarono a sviluppare un'avversione verso la fama.\nAd oggi la parrucca \u00e8 diventata iconica su scala globale, e viene frequentemente utilizzata per parodiare o imitare la cantautrice. Fra le imitazioni pi\u00f9 celebri vi sono quella di Ellen Degeneres e quella di C\u00e9line Dion (grande amica e assidua collaboratrice di Sia).\nGrazie alla grande fama riscossa dalla cantante, la parrucca utilizzata da Maddie Ziegler nel video di Chandelier, nonch\u00e9 parte del testo originale di questo singolo, sono esposti nel noto Rock &amp; Roll Hall of Fame Museum.\nInoltre, per il medesimo motivo, in Adelaide (citt\u00e0 natale della cantante) \u00e8 stato fondato un Istituto Musicale (facente parte del complesso delle Universit\u00e0 di Adelaide) portante il suo nome, vale a dire il \"Sia Furler Institute for Contemporary Music and Media.\"\nSecondo quanto rivelato da Sia in un'intervista al Rolling Stone nel 2008, la cantante australiana \u00e8 stata anche di ispirazione per la celeberrima cantautrice britannica Amy Winehouse, che, ascoltandola da quando era adolescente, rifiut\u00f2 una collaborazione con lei descrivendosi intimorita dalla sua forza di scrittura. D'altra parte Sia si rivel\u00f2 essere una grande fan della Winehouse, come dichiar\u00f2 nella stessa intervista.\nAltre iniziative.\nSia rivela nell'autunno 2015 di aver scritto e diretto una sceneggiatura basata su una storia da lei redatta nel 2007. Nell'agosto 2017 trapelano nuove informazioni sul film, intitolato \"Sister\", che la cantautrice aveva annunciato alla Mostra del Cinema di Venezia nel 2015. Il film sar\u00e0 diretto dalla cantautrice stessa, e vedr\u00e0 nel cast l'attrice statunitense Kate Hudston e la ballerina Maddie Ziegler. Il film sar\u00e0 girato a Los Angeles e avr\u00e0 una trama drammatica che concerne il mondo delle sostanze stupefacenti e i problemi che ne derivano. Sia e il suo ex-marito hanno inoltre co-diretto un documentario sulla vita della cantautrice, chiamato \"Progetto documentario Sia senza titolo\".\nSia fornisce la sua voce per lo show South Park nelle diciottesima stagione. Nell'episodio tre intitolato \"The Cissy\", interpreta la voce di Lorde in una canzone parodia intitolata \"Push (Feeling good on a Wednesday)\". La somiglianza ha convinto molti spettatori che Lorde avesse fornito la sua voce per la canzone. Sia ha scritto \"Angel by the Wings\", la canzone per il film \"La principessa e l'aquila\", che \u00e8 stata premiata nel 2016 al Sundance Film Festival. Nel 2016 Sia ha inoltre eseguito una cover del brano \"Blackbird\" dei The Beatles per la serie originale Netflix intitolata \"Beat Bugs\".\nNel 2021 gira il film \"Music\", stroncato dalla critica e vincitore di tre Razzie awards.\nVideografia.\n1998-2008: Gli inizi con \"Breathe Me\".\nI video musicali risalenti agli inizi della carriera musicale della cantautrice, vedevano Sia coinvolta in elaborati video. Il pi\u00f9 caratteristico di questa fascia temporale \u00e8 senz'altro quello di \"Breathe Me,\" il quale si compone di 2500 foto circa messe in sequenza e riprese da una videocamera. Altro importante videoclip \u00e8 quello di \"Soon We'll Be Found,\" dove la cantante si esprime con il linguaggio dei segni, attirando l'attenzione di diverse riviste di critica specializzate.\nI video iniziali erano caratterizzati da un basso utilizzo di animazioni e computer grafica, e da un budget medio. In questo lasso temporale in ogni caso Sia registr\u00f2 pochi videoclip, poich\u00e9 per altro non ancora particolarmente diffusi.\n2009-2013: Le collaborazioni.\nNei video del 2009 (data di iscrizione a YouTube con VEVO della cantante) il viso della cantante veniva ancora mostrato ed essi celavano specifici significati legati alla canzone, come fosse raccontata con le immagini. In questi video la cantante viene mostrata in varie vesti e vi \u00e8 sempre carenza di animazioni. In questo arco di tempo la cantante risulta per lo pi\u00f9 occupata in collaborazioni con altri artisti, nei video dei quali si preclude sempre di apparire. Delle collaborazioni della cantante, il videoclip pi\u00f9 conosciuto \u00e8 quello di \"Titanium\", trattante il tema della forza interiore e la capacit\u00e0 di andare avanti tramite argute metafore. Il video viene idolatrato dalla critica, entrando rapidamente nell'immaginario collettivo. Ci\u00f2 fu anche dovuto al notevole successo del singolo.\nAltro video diventato celebre, \u00e8 quello di \"She Wolf\", nuovamente frutto di una collaborazione con David Guetta trattante le donne e le loro grandi virt\u00f9 e forze di volont\u00e0. Nel video la donna viene metaforicamente rappresentata come una lupa.\n2014-presente: \"Chandelier\", Maddie Ziegler e la fama mondiale.\nFino al 2014 la cantante non pubblica alcun video musicale, poich\u00e9 in questo lasso di tempo risulta impegnata nella sua carriera come compositrice e nelle collaborazioni con vari artisti. Nel corso di quest'anno per\u00f2 esce la celeberrima hit \"Chandelier\", con annesso il video musicale, che vede per la prima volta apparire Maddie Ziegler. In breve tempo il video diventa virale su scala mondiale, risultando fra i pi\u00f9 visti di quell'anno e di sempre, ottenendo infatti circa di 2 miliardi di visualizzazioni. Il video entra nella mitologia del pop, diventando in breve tempo leggendario. In questo video si vede la Ziegler impegnata in una particolare e ormai iconica coreografia. Sia da questo momento in poi non apparir\u00e0 pi\u00f9 in nessun video musicale, se non di spalle o celata dalla sua parrucca. Questo video riceve notevoli apprezzamenti da parte della critica specializzata.\nA questo videoclip ne segue quello di \"Elastic Heart\" e quello di \"Big Girls Cry\", entrambi i quali vedono Maddie Ziegler impegnata in elaborate coreografie di danza, che conquisteranno in breve tempo diversi spettatori da tutto il mondo.\nSuccessivamente vengono divulgati su YouTube altri tre video musicali che vedono la partecipazione della suddetta ballerina (\"Cheap Thrills\", \"The Greatest\" e \"Rainbow\"), seguendo la stessa linea, vale a dire video con danze interpretative (spesso con vari ballerini ad affiancare la Ziegler), privi di effetti grafici di alcun tipo, e girati in luoghi spogli o dalle parvenze fatiscenti (come in \"The Greatest\").\nEscono poi molteplici altri video musicali dove vi sono bambini impegnati nuovamente in performance di danza, e sempre indossanti dei caschetti biondi o bicolore come Maddie Ziegler (e la stessa Sia).\nNel complesso i video musicali della cantante riscuotono grande successo su YouTube (soprattutto ove vi sia la partecipazione di Maddie Ziegler), racimolando nel complesso (includendo i video featuring) un totale di circa 11 miliardi di visualizzazioni.\nNel 2019, grazie ai videoclip di \"Cheap Thrills\", \"Chandelier\", \"Dusk Till Down\", \"Elastic Heart\" e \"Titanium\", diventa la prima cantante donna nella storia a raggiungere il miliardo di visualizzazioni su YouTube con 5 singoli differenti.\nDoppiatrici italiane.\nCome doppiatrice, \u00e8 sostituita da:"}
{"id": "2242619", "revid": "486946", "url": "https://it.wikipedia.org/wiki?curid=2242619", "title": "David Bowie (gli anni pre-Deram)", "text": ""}
{"id": "2242621", "revid": "729019", "url": "https://it.wikipedia.org/wiki?curid=2242621", "title": "Stazione di Moorgate", "text": "La stazione della metropolitana di Moorgate, servita dalle linee Circle, Hammersmith &amp; City, Metropolitan e Northern, funge anche da stazione ferroviaria della National Rail sita nella Citt\u00e0 di Londra nel quartiere di Moorgate a nord del London Wall. Fu infatti concepita come stazione della metropolitana, e risulta ancora oggi integrata con la corrispondente fermata della \"Northern Line\".\nIn un primo momento la stazione era stata chiamata \"Moorgate Street\". Essa \u00e8 stazione terminale per i treni della First Capital Connect provenienti da Hertford, Welwyn Garden City e Letchworth, e durante le ore di punta dei treni della linea Thameslink. Essa fu teatro dell'incidente ferroviario del 1975 in cui persero la vita 46 viaggiatori e 74 rimasero feriti.\nI binari sono posti su due livelli interrati: il primo accoglie le tre linee del percorso della \"Circle\" oltre ai binari abbandonati del soppresso servizio del Thameslink, mentre in profondit\u00e0 si trovano le due linee \"Northern\".\nStoria.\nLa stazione di Moorgate \u00e8 stata aperta, per la prima volta, dalla Metropolitan Railway nel dicembre del 1865 quando si estendeva lungo il suo percorso originale tra Paddington e Farringdon; a oggi, questa stazione \u00e8 oggi parte della rete metropolitana di Londra.\nLa crescita del traffico da parte di altre compagnie, inclusa crescita del traffico di merci, ha portato al quadruplicamento della linea tra King's Cross e Moorgate, nel 1868; questa linea \u00e8 stata chiamata City Widened Lines. I servizi suburbani provenienti dalle ferrovie della Midland Railway passavano dalla stazione di Kentish Town, mentre quelli provenienti dalle ferrovie della Great Northern Railway dalla stazione di King's Cross. I servizi della British Rail per Moorgate erano inizialmente effettuati da treni a vapore. Successivamente si \u00e8 iniziato a utilizzare unit\u00e0 multiple a gasolio costruita dalla Cravens e la locomotiva Classe 31 della British Rail per trasportare vagoni senza mantice, che rimase in funzione fino alla met\u00e0 degli anni settanta.\nI binari della Northern line sono stati aperti dalla City &amp; South London Railway (C&amp;SLR) nel febbraio del 1900 e la stazione \u00e8 stata denominata come \"Moorgate Street\". Questa stazione era il capolinea settentrionale dei servizi provenienti da Stockwell, a sud del Tamigi. La linea \u00e8 stata estesa verso Angel l'anno successivo.\nLa Northern City Line per Moorgate \u00e8 stata aperta dalla Great Northern &amp; City Railway (GN&amp;CR) nel febbraio del 1904 e offriva un servizio per Finsbury Park. La tratta \u00e8 stata costruita in galleria sotterranea, ma con un diametro maggiore per permettere il transito dei treni che viaggiano sulle tratte nazionali (in contrasto con la maggior parte delle gallerie della metropolitana londinese hanno diametro minore). Comunque, i servizi che erano stati pianificati diretti verso la principale linea della Great Northern Railway non sono mai stati implementati e la ferrovia \u00e8 rimasta una breve tratta tra Moorgate e Finsbury Park, successivamente ulteriormente accorciata solo tra Moorgate e Drayton Park, per permettere la costruzione della Victoria line negli anni sessanta.\nLa stazione di Moorgate \u00e8 stata completamente rinnovata a livello dei binari e a livello stradale negli anni sessanta. Il riallineamento delle banchine di 460 metri ha permesso il raddrizzamento della linea per Barbican, spostandola verso sud, per facilitare lo sviluppo del Barbican Estate.\nQuarantatr\u00e9 persone sono rimaste vittime e settantaquattro gravemente ferite nell'incidente che ha avuto teatro nella stazione di Moorgate il 28 febbraio 1975, quando un treno della Northern City Line diretto verso sud s'\u00e8 schiantato contro un respingente alla fine della linea, dentro una galleria oltre alla banchina della stazione.\nQuesta \u00e8 stata il pi\u00f9 grande incidente in termini di perdite di vite umane nella storia della rete metropolitana londinese durante i periodi di pace e il pi\u00f9 grande incidente della rete ferroviaria nazionale in assoluto.\nLa British Rail (sezione regionale est) ha preso controllo della Northern City line, sottraendo la gestione da London Underground nel 1975, come parte del progetto di elettrificazione delle linee suburbane della Great Northern. Il ramo di Highbury della Northern line \u00e8 stato interrotto e i servizi da Finsbury Park a Moorgate sono stati deviati dalle City Widened lines alla Northern City line l'anno successivo. Le City Widened lines sono state rinominate \"Moorgate line\" quando, nel 1982, \u00e8 stata installata l'elettrificazione via aerea; l'elettrificazione permetteva cos\u00ec ai servizi della Midland City Line provenienti dalla Midland Main line da Bedford di arrivare a Moorgate, come parte del servizio della Thameslink. Tuttavia, il ramo del servizio Thameslink di Moorgate \u00e8 stato permanentemente chiuso nel dicembre del 2009 come parte del \"Programma Thameslink\" del costo di 6 miliardi di sterline: le banchine della stazione di Farringdon sono state estese al di sopra dei binari diretti verso il ramo di Moorgate, rendendo impossibile il passaggio dei treni in questo ramo. Comunque, a ottobre del 2013, nella stazione di Moorgate continuava a esserci il cartello al binario 2, indicante i \"Treni per Bedford\" e una freccia che indirizza verso un binario ormai in disuso.\nProgetti.\nIl progetto del Crossrail prevede che la biglietteria occidentale della futura stazione di Liverpool Street sar\u00e0 situata appena a est della stazione di Moorgate. Al contempo sar\u00e0 realizzato un interscambio che permetter\u00e0 di collegare Moorgate alla Central line, a Liverpool Street.\nStrutture e impianti.\nPiattaforme sotterranee.\nLe piattaforme delle linee Circle line, Hammersmith &amp; City line, Metropolitan line e Thameslink sono inserite in una trincea coperta.\nI treni della Thameslink, operanti nelle ore di punta, da Bedford e Luton terminano la loro corsa alle piattaforme 5 e 6, parallele alle 1 e 2 utilizzate da Circle, Hammersmith, City e Metropolitan (passanti) 3 e 4 (di testa). Il termine Thameslink non appare in nessuna parte della stazione e sulle piattaforme 5 e 6 appare soltanto la scritta \"Trains to Bedford\" (treni per Bedford).\nCompletamente ricostruita ed ampliata a sei piattaforme negli anni sessanta, la stazione venne aperta originariamente nel 1865 dalla Metropolitan and Metropolitan District Railways, come prima estensione della linea fra Paddington e Farringdon.\nPiattaforme in profondit\u00e0.\nLe piattaforme della Northern line vennero aperte dalla City &amp; South London Railway (C&amp;SLR) con il nome di \"Moorgate Street\" nel febbraio 1900 come capolinea del servizio da Stockwell a sud del Tamigi. La linea venne poi estesa ad Angel l'anno seguente. Questa linea \u00e8 ospitata dalle piattaforme 7 &amp; 8.\nProprio sopra questa linea sono ubicate le piattaforme 9 &amp; 10 che servono la Northern City Line. Le indicazioni sulle pareti indicano \"trains to Stevenage\" (e non Northern City Line). Le piattaforme della Northern City Line vennero aperte dalla \"Great Northern &amp; City Railway\" (GN&amp;CR) nel febbraio 1904 con un servizio per Finsbury Park.\nDal 1934 fino al 1975 la Northern line oper\u00f2 la Northern City Line come diramazione Highbury. Il 28 febbraio 1975 un treno and\u00f2 a cozzare sulle pareti del tunnel uccidendo 46 persone, il pi\u00f9 grave disastro nella metropolitana di Londra in tempo di pace. A seguito di questo incidente, tutti i treni della metropolitana vennero dotati di un apparato di sicurezza denominato \"Moorgate Control\".\nEsiste uno studio per estendere la Northern City Line verso sud alla stazione di Lothbury, o di collegarla alla Waterloo and City Line alla stazione di Bank.\nMovimento.\nMoorgate \u00e8 servita da servizi operati da Great Northern.\nDi seguito vi \u00e8 la tipica frequenza dei servizi di National Rail delle ore di morbida dei giorni feriali (luned\u00ec-venerd\u00ec): \nGreat Northern ha introdotto un servizio extraferiale a partire dal 13 dicembre 2015.\nSi trova all'interno della \"Travelcard Zone 1\".\nInterscambi.\nLa stazione costituisce un importante interscambio con Circle line, Hammersmith &amp; City line, Metropolitan line e Northern line della metropolitana di Londra.\nNelle vicinanze della stazione effettuano fermata alcune linee automobilistiche urbane ed extraurbane, gestite da London Buses.\nServizi.\nLa stazione dispone di:"}
{"id": "2242631", "revid": "339392", "url": "https://it.wikipedia.org/wiki?curid=2242631", "title": "Sia Kate Isobelle Furler", "text": ""}
{"id": "2242632", "revid": "135491", "url": "https://it.wikipedia.org/wiki?curid=2242632", "title": "L'esquive", "text": ""}
{"id": "2242647", "revid": "486946", "url": "https://it.wikipedia.org/wiki?curid=2242647", "title": "Walter Harriman", "text": ""}
{"id": "2242661", "revid": "628767", "url": "https://it.wikipedia.org/wiki?curid=2242661", "title": "Cottonwood West", "text": "Cottonwood West \u00e8 stato un census-designated place degli Stati Uniti d'America, nella contea di Salt Lake, nello stato dello Utah. Era situato tra Holladay e Murray, nell'area metropolitana di Salt Lake City.\nNel censimento del 1980 era denominato South Cottonwood.\nDal 2010 non \u00e8 pi\u00f9 censito in quanto dal 24 gennaio 2001 \u00e8 considerato parte integrante del comune (\"city\") di Murray. In parte \u00e8 stato annesso al comune (\"city\") di Holladay."}
{"id": "2242665", "revid": "212348", "url": "https://it.wikipedia.org/wiki?curid=2242665", "title": "Lucertola vivipara", "text": ""}
{"id": "2242679", "revid": "288300", "url": "https://it.wikipedia.org/wiki?curid=2242679", "title": "Salvatore D'Esposito", "text": ""}
{"id": "2242684", "revid": "120141306", "url": "https://it.wikipedia.org/wiki?curid=2242684", "title": "Scipione Forteguerri", "text": "Biografia.\nNipote del cardinale Niccol\u00f2, fu allievo del Poliziano, prima di viaggiare tra Roma, Padova e Venezia.\nSi mise in luce come correttore di bozze e revisore dei testi greci di Aldo Manuzio, che nelle edizioni dei classici gli permetteva di inserire dei propri epigrammi. Dal 1504, anno della stesura del suo trattato \"De laudibus literarum graecarum\", riprese a viaggiare, trovando come protettori Domenico Grimani prima e Alessandro Farnese (futuro Papa Paolo III) poi. Al seguito di questi, a Bologna, conobbe e aiut\u00f2, con le traduzioni di greco, Erasmo da Rotterdam.\nNel 1507, rientrato a Roma, partecip\u00f2 ai lavori per l'edizione latina della \"Geografia\" di Tolomeo.\nNegli ultimi anni di vita, e in particolare fra il 1513 e il 1515, \u00e8 ricordato per aver preso le difese della traduzione effettuata da Teodoro Gaza all\"'Historia animalium\" (in replica agli emendamenti proposti dal Leoniceno), attraverso il \"De cane rabido\", una lettera a carattere filologico."}
{"id": "2242691", "revid": "527195", "url": "https://it.wikipedia.org/wiki?curid=2242691", "title": "La minaccia", "text": ""}
{"id": "2242711", "revid": "212348", "url": "https://it.wikipedia.org/wiki?curid=2242711", "title": "Philipp Mainlaender", "text": ""}
{"id": "2242712", "revid": "729019", "url": "https://it.wikipedia.org/wiki?curid=2242712", "title": "Struttura Grandi Eventi", "text": "La Struttura Grandi Eventi della Rai, \u00e8 la divisione che si occupa della produzione e della copertura televisiva dei cosiddetti grandi eventi trasmessi in diretta dalla Rai, sia sportivi sia di cronaca e della storia contemporanea. Fa parte della Direzione Produzione e dipende dal Direttore di Produzione. Tra gli eventi prodotti si annoverano il Festival di Sanremo e le pi\u00f9 importanti manifestazioni sportive (Giro d'Italia, Campionati Mondiali di Calcio, Giochi olimpici estivi ed Invernali, ecc.)."}
{"id": "2242719", "revid": "599013", "url": "https://it.wikipedia.org/wiki?curid=2242719", "title": "Maria Pezzi", "text": "Biografia.\nSuo padre, Carlo Pezzi, era socio dell'imprenditore Borletti nell'omonima industria meccanica. Dopo gli studi alla Scuola Manzoni e una breve esperienza di recitazione, incoraggiata dal grande grafico pubblicitario Federico Seneca, studi\u00f2 pittura e disegno con Andreoli. A Parigi conobbe nel 1937 il celebre disegnatore e grafico italo-francese Ren\u00e9 Gruau che la convinse a fare del disegno di moda la sua professione. Esord\u00ec nel campo del disegno sulla rivista della Snia Viscosa nel 1937.\nNegli anni della guerra cominci\u00f2 a disegnare modelli adatti alle restrizioni autarchiche di allora, pubblicando su \"Grazia\" e su \"Fili Moda\", mensile della casa editrice \"Domus\" di Gianni Mazzocchi.\nNel '47 era a Parigi quando Christian Dior lanci\u00f2 il suo \"New Look\". Nel '49 inizi\u00f2 a collaborare come giornalista per le corrispondenze da Parigi sulle collezioni di moda con \"L'Europeo\" di Arrigo Benedetti.\nAlla nascita della moda italiana nel 1951 a Firenze, i suoi schizzi accompagnarono i servizi dell'amica giornalista Elisa Massai per il quotidiano statunitense \"Women's Wear Daily\". In seguito le sue corrispondenze e disegni su l\"'Europeo\", \"Settimo Giorno\", la \"Domenica del Corriere\", e il \"Corriere d'Informazione\" documentano il periodo dei grandi nomi come Dior, Coco Chanel, Pierre Cardin, Yves Saint Laurent. In quegli anni si saldano le sue amicizie con giornalisti e scrittori: Emilio Radius, Camilla Cederna, Arrigo Benedetti, Giorgio Bocca, Alberto Cavallari, Gaetano Afeltra, e soprattutto Dino Buzzati, allora direttore della \"Domenica del Corriere\".\nA partire dagli anni sessanta, i suoi servizi corredati di tavole a colori a tempera apparvero settimanalmente sul quotidiano \"Il Giorno\". Essi costituiscono un'inedita storia illustrata della moda, in cui si vedono comparire tutti quelli che poi assursero al ruolo di grandi stilisti: tra questi, Valentino, Irene Galitzine, Mila Sch\u00f6n, Krizia e i Missoni, le cui maglierie variopinte rivivono nelle sue tempere. Pi\u00f9 tardi Maria Pezzi collabor\u00f2 con altre testate come i settimanali \"Donna\" e \"Vogue\", dove i suoi scritti e le interviste con stilisti famosi documentano la storia del costume e della moda.\nNegli ultimi anni della sua vita, la sua esperienza e la sua presenza costante come osservatrice della moda fece di lei una testimone autorevole e ricercata per tutti gli eventi e personaggi che hanno segnato la storia del costume. Fu la principale collaboratrice di Guido Vergani per il \"Dizionario della Moda\" da lui curato per l'editore Baldini&amp;Castoldi.\nMaria Pezzi ha anche disegnato costumi teatrali: gli ultimi, per un atto unico di Dino Buzzati, dato al teatro Massimo di Palermo, con la regia di Filippo Crivelli, nel marzo 1994.\nMolti ricordi di lei si trovano nel libro di Guido Vergani, \"Maria Pezzi, Una vita dentro la moda\", nato da una serie di interviste e ricco di materiale illustrativo fornito da Maria stessa. Il suo ricordo, diversi anni dopo la morte, rivive nella biografia di Beppe Modenese (a cura di Roberta Filippini), con il quale Maria collabor\u00f2 a diversi progetti per la valorizzazione della moda italiana.\nNel 2009 la storica Enrica Morini diede avvio a una serie di ricerche su Maria Pezzi disegnatrice di moda e giornalista, che portarono a tre tesi di laurea (di Sara Aphouet N'Guessan, Sara Foglieni e Michela Leone) e alla monografia sugli anni della collaborazione con l\"'Europeo\"."}
{"id": "2242721", "revid": "767487", "url": "https://it.wikipedia.org/wiki?curid=2242721", "title": "Abissi", "text": "Abissi (\"The Deep\") \u00e8 un film del 1977 diretto da Peter Yates e basato sull'omonimo romanzo del 1976 di Peter Benchley.\nTrama.\nDurante un'immersione nei pressi di un vecchio relitto sull'orlo di una fossa oceanica nelle Bermuda, i due subacquei David Sanders e Gail Berke recuperano un monile in argento, alcune posate e una piccola fiala di vetro contenente un liquido ambrato.\nRientrati in porto, la fiala viene casualmente notata dal ragazzo che aveva noleggiato le bombole subacquee ai due. Quella sera, la coppia viene avvicinata da Henri Cloche, un uomo elegante dall'accento francese che afferma di essere un collezionista particolarmente interessato alla fiala recuperata dai due giovani. Subodorando qualcosa di poco chiaro, David nega di aver mai trovato qualcosa di simile durante la loro immersione.\nSu consiglio della curatrice del museo locale, il giorno successivo la coppia si presenta alla casa-faro di Romer Treece, un famoso esperto di tesori sommersi, che minimizza il ritrovamento del monile e sottrae ai due la fiala senza che se ne accorgano. Rientrando dalla casa di Treece, la coppia viene sequestrata da un gruppo di neri alle dipendenze di Cloche. Dopo aver constatato che la fiala non \u00e8 pi\u00f9 in possesso dei due, Cloche li libera e la coppia torna da Treece per avere spiegazioni. Treece spiega ai due giovani che la fiala contiene morfina e che l'interesse di Cloche \u00e8 scoprire da dove proviene per fabbricare eroina da rivendere poi negli Stati Uniti. Treece presenta alla coppia Adam Coffin, l'unico sopravvissuto al naufragio del \"Golia\", la nave militare dell'esercito che trasportava la morfina nei cui pressi si erano immersi i due.\nRipulendo il medaglione, Treece scopre la scritta \"S.C.O.P.N.\" (\"Santa Clara Ora Pro Nobis\") e la data 1714. Da questo elemento Treece comincia a sviluppare l'idea che, in quell'anno, una nave spagnola fosse naufragata in quelle acque, e che, molti secoli dopo, una tempesta di forza uguale abbia fatto naufragare nello stesso identico punto anche il \"Golia\". Treece e David decidono di immergersi quella sera stessa per scoprire di pi\u00f9 sul relitto del \"Golia\" e trovare altri elementi a supporto della teoria di Treece.\nMentre Treece e David esplorano il relitto del \"Golia\", si imbattono in una gigantesca murena che ha trovato il suo habitat ideale all'interno del relitto. Nel frattempo Gail, rimasta sola in albergo, viene aggredita da un gruppo di sconosciuti e sottoposta ad un rito voodoo organizzato da Cloche per spaventare la coppia. Treece mina il relitto preventivamente sapendo che Cloche ha scoperto dove si trova la morfina e con David recupera la serratura di un vecchio forziere spagnolo e un piccolo contenitore in oro pieno di perle nei recessi della nave. Mentre i due stanno rientrando, Treece nota che le luci dell'appartamento di David e Gail sono spente. Temendo che sia successo qualcosa, i due si dirigono velocemente verso la costa. Qui David, risalendo la scogliera con un montacarichi, viene aggredito da uno degli sgherri di Cloche. David ha la meglio nella lotta e lo butta gi\u00f9 dal montacarichi. David trova Gail, viva e in salute, ma spaventata a morte in albergo, e Treece consiglia alla coppia di trasferirsi da lui finch\u00e9 non sar\u00e0 stato tutto chiarito.\nLa mattina successiva, Treece incontra Cloche allo stadio e stipula con lui un accordo: gli consegner\u00e0 le 98.000 fiale di morfina che recuperer\u00e0 dal relitto per un milione di dollari e con la garanzia che i due giovani non verranno pi\u00f9 infastiditi. Cloche accetta, e Treece, David e Gail avviano una serie di immersioni per recuperare le fiale di morfina e eventuali altri tesori nascosti nel relitto. I tre sommozzatori si fanno dare una mano da Coffin, ma senza metterlo al corrente del tesoro che potrebbe trovarsi nel relitto. Durante questa prima immersione, Cloche tenta comunque di togliere di mezzo i tre buttando in acqua pezzi di carne macellata per attirare gli squali. I tre recuperano la campana di una nave francese e una croce in oro tempestata di rubini, ma sono costretti a scappare per via degli squali. Coffin, vedendo la croce d'oro, scopre che nel relitto c'\u00e8 ben pi\u00f9 del carico di morfina e ne rimane profondamente contrariato. I due giovani non riescono a spiegarsi il perch\u00e9 della campana di una nave francese su un relitto spagnolo, e Treece, molto astutamente, ipotizza che il governatore della Florida, consapevole del prezioso carico di gioielli, avesse trasferito il forziere dalla nave ammiraglia della flotta spagnola su una meno appariscente nave francese che trasportava tabacco, e che sia stata proprio la nave francese ad essere naufragata secoli prima.\nRecuperando la croce d'oro, i tre hanno ora in mano la prova di aver scoperto il relitto, e di poter quindi beneficiare della notoriet\u00e0 che ne consegue. David tuttavia insiste per immergersi un'ultima volta per raccogliere pi\u00f9 oggetti. Coffin viene avvicinato da Cloche, a cui rivela del tesoro. Consci della pericolosit\u00e0 di Cloche, specie ora che sono in possesso di moltissime fiale di morfina, i tre si trincerano in casa di Treece, e nascondono le fiale nel vecchio faro che poi lo stesso Treece provvede a minare. Coffin, approfittando della fiducia degli uomini di Treece, introduce oltre il cordone di sicurezza uno degli uomini di Cloche. Costui uccide Kevin, amico fedele di Treece, dopo un'accanita lotta, e Treece decide di far saltare la nave dopo l'ultima immersione. Mentre Treece, David e Gail si preparano a prendere il largo per immergersi, Coffin cerca di rubare le fiale, ma muore nell'esplosione.\nDavid e Treece si immergono lasciando Gail a guardia della barca, ma poco lontano anche Cloche e i suoi uomini si immergono per chiudere definitivamente la questione. Gail viene aggredita da uno degli uomini di Cloche, ma riesce ad ucciderlo. Anche sott'acqua si scatena la lotta tra Treece, David e gli uomini di Cloche. Treece costringe David ad uscire dal relitto dopo aver acceso la miccia degli esplosivi, ingaggiando una selvaggia lotta con Cloche. Mentre i due lottano, Cloche viene aggredito dalla murena, che lo uccide e lo trascina nella sua tana. David intanto, risalito in superficie, assiste impotente con Gail all'esplosione sottomarina che trascina il relitto oltre la fossa oceanica. Ma poco dopo Treece emerge in superficie lanciando a David l'ultimo gioiello: un dragone d'oro dagli occhi di smeraldo, la prova definitiva di aver scoperto uno dei pi\u00f9 importanti tesori sottomarini delle Bermuda.\nProduzione.\nIl relitto del \"Golia\" nel film \u00e8 in realt\u00e0 quello della RMS Rhone naufragato nei fondali delle Isole Vergini britanniche.\nAlle riprese subacquee ha partecipato la Panavision fornendo attrezzature e telecamere adatte. Lo Smithsonian Institution e la National Geographic Society hanno collaborato con gli autori della sceneggiatura annotando carteggi e informazioni sul luogo, sui relitti e sui tesori.\nDel film esiste una versione leggermente pi\u00f9 lunga con un prologo che racconta della giovinezza di Treece e di come avesse salvato Coffin dal naufragio del \"Golia\". In queste sequenze, le versioni giovanili dei due personaggi sono interpretate dai figli di Robert Shaw e di Eli Wallach. Sempre nel prologo del film appare Peter Benchley, l'autore del romanzo da cui \u00e8 stato tratto il film, nel ruolo di uno degli ufficiali del \"Golia\"."}
{"id": "2242722", "revid": "1652635", "url": "https://it.wikipedia.org/wiki?curid=2242722", "title": "Giuseppe Cruciani", "text": "Con il suo giornalismo contraddistinto da elementi satirici e controversi oltre che irriverenti, uniti ad una dialettica talvolta volgare, Cruciani \u00e8 noto soprattutto per il programma radiofonico \"La Zanzara\" da lui ideato e condotto. Oggi lavora per Radio 24 e per il quotidiano economico-finanziario \"Il Sole 24 Ore\".\nBiografia.\nFiglio di un agente di commercio plurimandatario che lavorava per la Motta e Perfetti Van Melle, dopo gli studi classici al liceo \"Virgilio\" di Roma si \u00e8 laureato in Scienze Politiche presso l'Universit\u00e0 degli Studi di Roma \"La Sapienza\" con una tesi su Sendero Luminoso e comincia la sua carriera di giornalista a Radio Radicale, collaborando poi con \"L'Indipendente\" e \"Il Tempo\". Segue la politica estera su \"Liberal\" e \"Il Foglio\", lavorando in seguito come produttore per la televisione europea Euronews. Viene assunto a Radio 24 nel 2000.\nIn molte occasioni, tra cui un incontro con il giornalista Francesco Borgonovo, Cruciani si \u00e8 definito un libertario dal punto di vista politico, sebbene non ami darsi etichette riconducibili a ideologie definite.\nCarriera.\nCruciani \u00e8 considerato uno \"shock jock\", personalit\u00e0 interna al mondo della comunicazione che unisce ai fatti di cronaca commenti offensivi e contenuti satirici. Conduce, per Radio 24, i programmi \"Linea 24\", \"9 in punto\" \u2013 dove nel 2002 \u00e8 inviato in Corea per inseguire Byron Moreno, discusso arbitro ecuadoriano agli ottavi di finale di Italia-Corea del Sud ai Mondiali di calcio \u2013, \"La Sfida\" e dal 2006 il programma di attualit\u00e0 \"La Zanzara\", avvalendosi dal 2006 della collaborazione di Corrado Formigli, dal 2008 di quella di Luca Telese e poi dal 2010 di David Parenzo. A \"La Zanzara\" commenta i fatti del giorno con politici, opinionisti e radioascoltatori. Il programma \u00e8 divenuto noto nel tempo per gli argomenti trattati che spaziano dalla satira pi\u00f9 profana, alla comicit\u00e0, dalla politica al sesso. Gli ascoltatori intervengono lasciando il loro numero alla radio e possono eventualmente essere richiamati da Cruciani.\nMolti interventi si trasformano spesso in liti accanite, nelle quali vengono presi di mira i conduttori stessi per le loro posizioni politiche. Altra particolarit\u00e0 del programma \u00e8 stata l'idea di inserire musica rock ed heavy metal come sottofondo ad ogni puntata. Per questo programma ha ricevuto nel 2008 il premio Grolla d'oro come migliore trasmissione della sera durante il Premio Casin\u00f2 di Saint-Vincent per la radio. Vince insieme con il collega David Parenzo, Premiolino, premio giornalistico italiano, con questa motivazione: \"\"Alla coppia di conduttori de \"La Zanzara\", la trasmissione corsara di Radio 24. Beffardi, spregiudicati, irriverenti e politicamente scorretti, muovendosi al confine tra informazione, satira e sberleffo hanno creato un nuovo linguaggio radiofonico e una rubrica di successo.\"\"\nDall' ottobre 2009 collabora con il settimanale \"Panorama\" per cui cura una rubrica. Ha pubblicato cinque libri, sul progetto del Ponte di Messina (\"Questo ponte s'ha da fare\", 2009), sul caso di Cesare Battisti (\"Gli amici del terrorista. Chi protegge Cesare Battisti?\", 2010), sul programma radiofonico \"La Zanzara\" (\"Cattivissimi noi\", 2013) con David Parenzo e con Emiliano Errico, sul suo rapporto controverso con i vegani (\"I fasciovegani: Libert\u00e0 di cibo e di pensiero\", 2017) e sulle abitudini sessuali degli italiani (\"Nudi: Il sesso degli italiani\", 2020). Ha lavorato anche in televisione, con la trasmissione \"Complotti\" su LA7 nel 2009 e \"Apocalypse\" su Rete 4; in qualit\u00e0 di opinionista \u00e8 presente dal 2010 nelle trasmissioni sportive \"Controcampo\" e \"Controcampo Linea Notte\", e dal 2015 in \"Tiki Taka - Il calcio \u00e8 il nostro gioco\". Nel 2011 ha condotto su Current TV la trasmissione \"Il Tritacarne\". Nel maggio 2012 va in onda su Rete 4 il programma sulla grande storia da lui condotto, \"Apocalypse\". Il 9 ottobre 2013 esordisce col programma \"Radio Belva\" su Rete 4 insieme con David Parenzo. Il programma viene per\u00f2 sospeso dopo una sola puntata, oltre che per i bassi ascolti, a causa del turpiloquio e delle risse verbali scatenatesi. Dal 2017 aumenta le sue partecipazioni a programmi televisivi in qualit\u00e0 di opinionista, tra cui, diverse puntate della trasmissione televisiva \"Bianco e Nero - Cronache italiane\", in onda su LA7 in seconda serata e Porta a porta, in una parte della puntata dedicata al veganesimo.\nTra il 2017 e 2018 viene anche inserito nella serie di fumetti \"Nazivegan Heidi\". Dal 2019 \u00e8 ospite fisso nel programma \"Dritto e rovescio\" di Paolo Del Debbio e opinionista ricorrente in altri talk show politici di Rete 4, come Fuori dal coro e Zona bianca. Dall' autunno 2021 \u00e8 ospite fisso del Maurizio Costanzo Show, dove tiene una rubrica sui buoni e cattivi della settimana."}
{"id": "2242727", "revid": "124383163", "url": "https://it.wikipedia.org/wiki?curid=2242727", "title": "I 500 migliori album secondo Rolling Stone", "text": "La lista dei 500 migliori album secondo \"Rolling Stone\" \u00e8 un elenco pubblicato dalla rivista specializzata statunitense \"Rolling Stone\" dal 2003 e aggiornato senza periodicit\u00e0 fissa.\nPrima versione.\nL'elenco \u00e8 stato determinato attraverso la votazione effettuata da un'apposita giuria composta da 273 musicisti, critici, storici e persone dell'industria musicale, tra cui Beck, The Edge, Jackson Browne, Art Garfunkel, Missy Elliott e membri dei Red Hot Chili Peppers, Metallica, Linkin Park e Doors. Ciascun giurato poteva esprimere 50 preferenze. I risultati vennero calcolati con un sistema di punti ideato dalla Ernst &amp; Young tra titoli votati in totale.\nI musicisti pi\u00f9 rappresentati sono stati i Beatles (11 album), Bob Dylan (10), i Rolling Stones (10), Bruce Springsteen (8), gli Who (7), Elton John (6), David Bowie (6), i Radiohead (5), gli U2 (5), Bob Marley (5) i Led Zeppelin (5) e i Pink Floyd (4).\nGli album non britannici n\u00e9 statunitensi.\nLa lista redatta da \"Rolling Stone\" contiene album cantati esclusivamente in lingua inglese o strumentali (con la sola eccezione di alcune tracce). Gli interpreti sono quasi esclusivamente artisti britannici o statunitensi. Gli unici dischi di artisti che non sono di tali nazionalit\u00e0 sono:\nSeconda versione.\nNel 2012 \"Rolling Stone\" ha apportato vari cambiamenti alla lista, aggiornandola con dischi pi\u00f9 recenti. Tra le modifiche si notano l'inclusione di tre album di Kanye West e dei dischi pi\u00f9 recenti dei Radiohead, di Bruce Springsteen e Bob Dylan.\nSono stati rimossi in tutto 30 album e altrettanti sono stati aggiunti.\nTra le nuove entrate si segnalano gli Arcade Fire e gli Arctic Monkeys; tra i dischi esclusi, invece, la compilation \"ChangesOneBowie\" di David Bowie e \"Music\" di Madonna. L'album pi\u00f9 vecchio tra quelli nella lista \u00e8 \"The Anthology of American Folk Music\", del 1952. Tre sono gli artisti con pi\u00f9 album a testa figurano Beatles, Rolling Stones e Bob Dylan, con 10 titoli in classifica. \nNell'elenco figurano 40 album pubblicati dal 2000 al 2012, mentre quelli degli anni 1970 sono arrivati, con le nuove aggiunte, a un totale di 187.\nTerza versione.\nIl 22 settembre 2020 la rivista ha cambiato radicalmente la lista, focalizzandosi su artisti pi\u00f9 moderni con 154 aggiunte, 86 delle quali del XXI secolo.\nViene modificata anche la top 10: \nL'album \"Sgt. Pepper's Lonely Hearts Club Band\" (in precedenza sempre alla prima posizione) indietreggia al 24\u00ba posto. Inoltre sono stati esclusi tutti i dischi di Frank Zappa.\nParte degli opinionisti ha evidenziato come la revisione della lista rifletta valutazioni basate sull'impatto sociale delle canzoni oltre che sul loro valore musicale intrinseco, nonch\u00e9 sulla diffusione di nuove piattaforme quali Soundcloud e Spotify, ma non sono mancate le critiche di chi ritiene che la graduatoria favorisca ancora troppo la musica rock e la musica di epoche passate, seppur in misura minore rispetto alle precedenti versioni della classifica. Altre critiche hanno rimarcato come, con questa terza revisione, la musica in senso stretto sia passata in secondo piano, lasciando spazio alla denuncia sociale in un'ottica di rivalutazione storica della \"black music\" e, pi\u00f9 in generale, della \"black nation\" statunitense, nell'epoca dell'ascesa del movimento Black Lives Matter."}
{"id": "2242728", "revid": "253269", "url": "https://it.wikipedia.org/wiki?curid=2242728", "title": "Leo G. Carroll", "text": "Biografia.\nNato in Inghilterra, nel Northamptonshire, da William e da Catherine Carroll, debutt\u00f2 in teatro nel 1912 e calc\u00f2 le scene di Londra e di Broadway prima di trasferirsi a Hollywood nel 1934 per avviare la sua carriera sul grande schermo con il film \"Sadie McKee\", diretto da Clarence Brown.\nInterpret\u00f2 numerosi film in cui sovente gli fu assegnato il ruolo di medico o di maggiordomo e tra i quali meritano menzione \"A Christmas Carol\" (1938), adattamento dell'opera di Charles Dickens, e la celebre versione di \"Cime tempestose\" del 1939. Ne \"Il padre della sposa\" (1950), di Vincente Minnelli, interpret\u00f2 il ruolo di un addetto al \"catering\" del pranzo di nozze, mentre fu il generale tedesco Gerd von Rundstedt nel film \"Rommel, la volpe del deserto\" (1951). La sua figura divenne nota al grande pubblico per i ruoli avuti in svariati film di Hitchcock, \"Rebecca - La prima moglie\" (1940), \"Il sospetto\" (1941), \"Io ti salver\u00f2\" (1945), \"Il caso Paradine\" (1947), \"L'altro uomo\" (1951) e \"Intrigo internazionale\" (1959).\nA teatro recit\u00f2 a Broadway in un ruolo primario nella commedia \"The Green Bay Tree\" e nel 1941 debutt\u00f2 nel dramma di Patrick Hamilton \"Gas Light\" recitando con Vincent Price e Judith Evelyn, in replica per tre anni al \"Golden Theatre\" della 45esima strada. \nImportanti furono anche i suoi ruoli nelle serie televisive. Dal 1953 al 1956 apparve in \"Topper\", serial TV tratto dal film \"La via dell'impossibile\", mentre dal 1964 al 1968 interpret\u00f2 la spia Alexander Waverly nella serie \"Organizzazione U.N.C.L.E.\" e nel suo spin-off \"Agenzia U.N.C.L.E.\".\nLeo G. Carroll mor\u00ec a Hollywood nel 1972, per una polmonite."}
{"id": "2242729", "revid": "154893", "url": "https://it.wikipedia.org/wiki?curid=2242729", "title": "Besganola", "text": ""}
{"id": "2242730", "revid": "86931", "url": "https://it.wikipedia.org/wiki?curid=2242730", "title": "Hariel", "text": ""}
{"id": "2242731", "revid": "135491", "url": "https://it.wikipedia.org/wiki?curid=2242731", "title": "La Minaccia", "text": ""}
{"id": "2242732", "revid": "1782831", "url": "https://it.wikipedia.org/wiki?curid=2242732", "title": "Crash Team Racing", "text": "Crash Team Racing (spesso abbreviato in CTR) \u00e8 un videogioco di guida sviluppato da Naughty Dog nel 1999 tratto dalla serie di videogiochi a piattaforme \"Crash Bandicoot\". Questo \u00e8 l'ultimo gioco di \"Crash Bandicoot\" prodotto da Naughty Dog, prima del passaggio da Universal Interactive Studios a Sony Computer Entertainment.\nDal 18 ottobre 2007 \u00e8 possibile scaricare questo videogioco per PlayStation 3, PlayStation Portable e PlayStation Vita tramite PlayStation Network.\nIl gioco ha un remake per PlayStation 4, Xbox One e Nintendo Switch intitolato \"Crash Team Racing Nitro-Fueled\", uscito il 21 giugno 2019.\nTrama.\nLe corse di kart vanno molto di moda sulla Terra. Crash e la sua banda hanno costruito piste nelle loro terre e sono in continua competizione.\nSfortunatamente, un alieno malvagio di nome Nitros Oxide proveniente dal pianeta \"Gasmoxia\" minaccia il pianeta e sfida i suoi abitanti. Egli afferma di essere il pi\u00f9 grande pilota della galassia e si diverte a sfidare gli altri pianeti in un \"piccolo gioco\" dal nome \"Vinca il pi\u00f9 veloce\".\nQuesta volta tocca alla Terra.\nIl gioco consiste in una sfida tra il campione del mondo e Oxide. Se a vincere \u00e8 il campione terrestre, Oxide risparmier\u00e0 il pianeta, se invece \u00e8 il Gasmoxiano ad aggiudicarsi la gara, la Terra diventer\u00e0 un gigantesco parcheggio e gli abitanti saranno ridotti in schiavit\u00f9.\nPersonaggi.\nLe seguenti statistiche sono state rilevate da alcuni utenti tramite diversi test sul gioco.\nIl gioco.\nIl giocatore deve scegliere uno tra i tanti personaggi disponibili (tratti dai tre platform precedenti) e cercare di giungere per primo al traguardo con ogni mezzo, sfruttando le armi contenute nelle scatole con il punto interrogativo.\nRaccogliendo i frutti Wumpa contenuti nelle casse senza punto interrogativo, il giocatore aumenta la velocit\u00e0 del proprio kart e, al possesso di 10 frutti Wumpa, potenziano le armi dando effetti migliorati (di seguito riportati in \"corsivo\").\nModalit\u00e0 di gioco.\nAvventura.\nLa modalit\u00e0 Avventura si sviluppa su cinque aree di gioco (\"Spiaggia Delle Follie\", \"Valle Delle Gemme\", \"Rovine Perdute\", \"Parco Dei Ghiacciai\", \"La Cittadella\"); quattro di queste contengono altrettante piste dove si devono vincere dei trofei per poter sbloccare la sfida contro il boss dell'area, vincere una chiave e continuare il gioco. Oltre a questi oggetti, fondamentali per il regolare svolgimento dell'avventura, ce ne sono altri che permettono di finire il gioco al 101%.\nLista dei tracciati.\nSpiaggia delle follie\nRovine perdute\nParco dei ghiacciai\nLa cittadella\nValle delle gemme\nTrofei.\nPer ottenere un trofeo \u00e8 necessario vincere una normale corsa, alla quale partecipano otto concorrenti, i personaggi base. Per vincere il giocatore pu\u00f2 aiutarsi con armi che si trovano nelle scatole con il punto interrogativo sul tracciato. Raccogliendo dieci frutti wumpa si potenziano le armi e si aumenta leggermente la velocit\u00e0.\nIl personaggio base scelto dal giocatore deve sconfiggere gli altri personaggi base in varie piste (quattro per ogni area di gioco) e vincerne i trofei, che serviranno a sbloccare le altre piste dell'area di gioco. Se si vincono tutti i trofei di un'area di gioco si viene sfidati dal boss dell'area, con la cui sconfitta si vince la chiave necessaria per l'accesso all'area successiva.\nChiavi.\nUna volta vinti i quattro trofei presenti in un'area, bisogner\u00e0 affrontare il boss in una gara uno contro uno sulla sua pista. Il boss \u00e8 avvantaggiato da un numero illimitato di un tipo di arma (casse TNT e Nitro per Ripper Roo, pozioni per Papu Papu, casse Nitro e TNT volanti per Komodo Joe, bombe per Pinstripe Potoroo). Se sconfitto, consegner\u00e0 una chiave che permetter\u00e0 al giocatore di passare all'area successiva e sbloccher\u00e0, nelle stesse piste nelle quali si ha vinto il trofeo, la \"Sfida CTR\" e la modalit\u00e0 \"Gara delle reliquie\".\nUna volta ottenute le quattro Chiavi si affronta per la prima volta Nitros Oxide; se viene sconfitto, Oxide propone una seconda sfida da attuarsi una volta vinte tutte le reliquie del tempo.\nOxide, oltre ad avere le illimitate armi degli altri boss, parte prima del semaforo verde.\nGettoni CTR.\nCome le reliquie del tempo, essi sono sbloccabili in ogni area di gioco solo con la sconfitta del boss dell'area. I gettoni CTR sono di cinque colori diversi: rosso, verde, blu, giallo e viola. Per vincere un gettone si deve vincere una gara normale, raccogliendo per\u00f2 le tre lettere C, T ed R sparse sul tracciato.\nPer ottenere un gettone viola c'\u00e8 un procedimento diverso. Nei livelli speciali bisogna raccogliere tutti i cristalli sparsi in un'arena entro un determinato periodo di tempo. Con la conquista dei quattro gettoni CTR dello stesso colore si pu\u00f2 sbloccare la relativa \"Coppa delle Gemme\".\nReliquie del tempo.\nPer vincere una reliquia del tempo bisogna compiere tre giri della pista nel minor tempo possibile con l'aiuto delle casse di N. Tropy. Queste ultime, se aperte, fermano il cronometro. Se vengono distrutte tutte le scatole del tempo di un tracciato, si ottiene un bonus di dieci secondi. A seconda del tempo che si ottiene si pu\u00f2 vincere una reliquia di zaffiro, d'oro o di platino (ordine d'importanza crescente). Con l'aggiudicarsi tutte le \"Reliquie del Tempo\" si procede con la seconda sfida a Nitros Oxide, quella definitiva.\nSe su tutti i livelli si vince una reliquia d'oro o di platino si finisce il gioco al 101%.\nGemme.\nPer ottenere una gemma bisogna vincere la rispettiva coppa; con le gemme si possono sbloccare i quattro boss pi\u00f9 Finto Crash, che diverranno disponibili nelle modalit\u00e0 \"Contro\", \"Sala giochi\", \"Battaglia\" e \u201cProva a tempo\u201d.\nProva a tempo.\nTest di velocit\u00e0: il giocatore deve impiegare meno tempo possibile a percorrere tre giri di un tracciato senza l'ausilio delle casse del tempo.\nSe il giocatore sar\u00e0 abbastanza veloce, N.Tropy sfider\u00e0 il giocatore a battere il suo tempo record, facendo comparire il suo \"fantasma\" sulla pista. Battendolo si pu\u00f2 sbloccare il fantasma di Oxide.\nSala giochi.\nSingola.\nGioca una gara di tre o cinque o sette giri.\nCoppa.\nUna coppa di \"CTR\" \u00e8 composta da quattro tracciati, per un totale di quattro corse da tre giri. Migliore \u00e8 la posizione d'arrivo in una gara, maggiore sar\u00e0 il punteggio accumulato. Esistono 4 coppe: wumpa, cristallo, nitro, crash (in ordine crescente di difficolt\u00e0).\nSe completi tutte le modalit\u00e0 sbloccherai nuove arene della modalit\u00e0 battaglia.\nPunteggi in base alle posizioni:\nContro.\nMultigiocatore, senza giocatori controllati dal computer. I giocatori si possono sfidare in una gara singola o in una coppa.\nBattaglia.\nUno contro uno o anche pi\u00f9 giocatori (in questo caso \u00e8 per\u00f2 necessario usare un Multitap) tutti contro tutti o a squadre. I giocatori combattono in una delle sette arene disponibili (quattro disponibili dall'inizio, tre sbloccabili vincendo tutte le coppe ai tre livelli di difficolt\u00e0 diversi) e devono usare le armi contenute nelle casse per colpire i propri avversari.\nIn questa modalit\u00e0 sono presenti due armi aggiuntive, l'Invisibilit\u00e0 che rende invisibile il proprio kart, e il Turbo Continuo, che potenzia la velocit\u00e0 del kart per un discreto periodo di tempo. \u00c8 possibile scegliere le armi che compariranno in gara. Le armi di attacco assegnano un punto a colui che ha inferto il colpo, le \"Bottigliette\", \"TNT\", \"Nitro\" tolgono un punto al giocatore che le ha scontrate, \"velocit\u00e0\" e \"turbo\" non hanno effetto sul punteggio. Conclusa la gara compariranno per ogni giocatore dei commenti divertenti.\nArene.\nIn CTR ci sono 7 arene (3 delle quali si sbloccano completando i 4 tornei \"Coppa Wumpa\", \"Coppa Cristallo\", \"Coppa Nitro\" e \"Coppa Crash\" nelle 3 difficolt\u00e0 \"Facile\", \"Media\" e \"Difficile\")\nAccoglienza.\nIl gioco ha ricevuto commenti e recensioni favorevoli.\nNel marzo 2002, il \"PlayStation Magazine Ufficiale\" ha descritto \"Crash Team Racing\" come \u00abil gioco che ha reso fantastica la corsa sui kart\u00bb e ha proclamato che \u00abnulla ha mai eguagliato la sua qualit\u00e0\u00bb.\nNel numero di gennaio 2004 \"Electronic Gaming Monthly\" ha notato che il gioco era \u00abpesantemente ispirato da \"Mario Kart\", ma comunque un incredibile gioco multigiocatore\u00bb.\nDoug Perry di IGN dichiar\u00f2: \u00abUna volta che passi oltre il sorriso insanamente capitalistico di Crash il gioco eccelle in giocabilit\u00e0 e grafica. Diavolo! \u00c8 un gioco di kart a quattro giocatori per PlayStation. Non basta?\u00bb.\nJeff Gerstmann di GameSpot defin\u00ec il gioco \u00abun grandioso clone di \"Mario Kart\", e ha successo dove personaggi del calibro di Mega Man, Bomberman, Diddy Kong, i Chocobo e anche Mario stesso hanno fallito\u00bb."}
{"id": "2242734", "revid": "1632387", "url": "https://it.wikipedia.org/wiki?curid=2242734", "title": "I 100 migliori artisti secondo Rolling Stone", "text": "La lista dei 100 migliori artisti secondo \"Rolling Stone (in inglese 100 Greatest Artists of All Time), nota anche come The Immortals e The New Immortals\" \u00e8 un elenco pubblicato dalla rivista specializzata statunitense \"Rolling Stone\" nel 2004-2005, e aggiornato nel 2011 in edizione speciale.\nLa lista \u00e8 stata pubblicata tra il 2004 e il 2005, per celebrare i \"primi 50 anni del Rock &amp; Roll\" (mezzo secolo prima Elvis Presley era entrato ai Sun Studios per incidere \"That's All Right\"). \u00c8 stata redatta sulla base delle opinioni di musicisti, autori e personalit\u00e0 dell'industria musicale, e si concentra sulla cosiddetta \"rock &amp; roll era\".\nLa pubblicazione comprende anche commenti scritti dagli artisti riguardo al collega selezionato (per esempio: Elvis Costello sui The Beatles, Janet Jackson su Tina Turner, Lou Reed su David Bowie, Elton John su Eminem e cos\u00ec via).\nSin dalla sua pubblicazione, la lista \u00e8 stata citata, commentata o criticata da centinaia di pubblicazioni specializzate e generaliste.\nMetodo.\nLa lista \u00e8 basata sul giudizio di una giuria selezionatrice composta da 55 musicisti, critici musicali ed esperti dell'industria discografica, con l'obiettivo di redigere un elenco contenente i maggiori artisti dell'era del rock &amp; roll.\nCome riportato dall'editore, gli artisti nella lista sono stati selezionati da \"propri pari\", mentre l'elenco mira a essere \"un ampio sondaggio sulla storia del rock\", andando da esponenti del rock and roll, del blues, dell'hip hop, sino alla musica pop contemporanea.\nTra gli artisti partecipanti all'edizione: Elton John, David Bowie, Bono, Elvis Costello, Janet Jackson, Lou Reed, Iggy Pop, Dave Grohl, Steven Van Zandt, Lindsey Buckingham, Robbie Robertson, Britney Spears, Ezra Koenig, Stevie Nicks e altri.\nCaratteristiche.\nIn entrambe le versioni della lista (2005 e 2011), le prime tre posizioni sono occupate da: Beatles, Bob Dylan ed Elvis Presley.\nNel 2011, \"Rolling Stone\" ha pubblicato una versione aggiornata della lista, con cambi di posizione solo a partire dal ventisettesimo posto. La lista aggiornata comprende artisti non inclusi nella precedente versione (come Queen, Metallica, Pink Floyd, Talking Heads, R.E.M...) mentre altri sono stati rimossi (come Etta James, Miles Davis, Roxy Music, N.W.A...).\nLa lista, dedicata alla \"rock &amp; roll era\", include prevalentemente musicisti statunitensi o britannici, con l'eccezione di: Lee \"Scratch\" Perry (Giamaica; presente solo nella prima versione della lista), Bob Marley (Giamaica), Joni Mitchell (Canada), Neil Young (Canada), U2 (Irlanda), AC/DC (Australia) e Carlos Santana (Messico/USA). Tina Turner, che nel 2013 ha rinunciato alla nazionalit\u00e0 statunitense preferendo quella svizzera, era ancora cittadina statunitense quando \u00e8 stata inserita nella lista. La maggior parte degli artisti inclusi ha avuto i propri maggiori successi negli anni sessanta e settanta.\nLa lista.\nLa lista seguente \u00e8 quella pubblicata nell'aggiornamento del 2011."}
{"id": "2242742", "revid": "486946", "url": "https://it.wikipedia.org/wiki?curid=2242742", "title": "Cr\u00eauza de m\u00e2", "text": ""}
{"id": "2242753", "revid": "31886", "url": "https://it.wikipedia.org/wiki?curid=2242753", "title": "Middletown (Connecticut)", "text": "Middletown \u00e8 una citt\u00e0 di 47.438 abitanti degli Stati Uniti d'America, situata nella Contea di Middlesex nello Stato del Connecticut. Si affaccia sulle sponde del fiume Connecticut.\nComunit\u00e0 italoamericana di Middletown.\nUn terzo degli abitanti di Middletown asserisce di avere antenati di origine melillese.\nDa Melilli, il paese in provincia di Siracusa, a partire dalla fine dell'Ottocento, partirono moltissime famiglie per gli Stati Uniti, e tutte si riunivano in questa cittadina del Connecticut. Nel comune di Melilli sono stati ritrovati due vecchi registri con la lista delle persone partite verso gli Stati Uniti a partire dai primi del novanta, che mostrano come queste famiglie partivano quasi sempre per intero.\nIl flusso maggiore si ebbe tra gli anni a cavallo tra fine Ottocento e gli inizi del Novecento, e poi agli inizi degli anni cinquanta.\nDa alcune ricerche fatte da un cittadino di Middletown, Mr. Joseph Magnano, risulta che il primo cittadino Melillese che si stabil\u00ec in citt\u00e0 fu Don Angelo V. Magnano, che gir\u00f2 il mondo facendo i pi\u00f9 disparati lavori ed ebbe 24 figli da tre mogli. Dopo il suo arrivo partirono per il Connecticut anche i fratelli Vincenzo e Luigi Annino, che insieme riuscirono a comprare un palazzo di 72 stanze che chiamarono \"The Lighthouse\", dove accoglievano gli immigrati melillesi che arrivavano dai lunghi viaggi sui transatlantici. \nLe prime famiglie melillesi fecero i lavori pi\u00f9 disparati, molti erano barbieri o calzolai, le donne lavoravano soprattutto nelle industrie tessili, si trasferirono nella zona vicino al fiume Connecticut, che prese il nome di \"Little Italy\". \nLa comunit\u00e0 melillese era molto unita, lo spirito di mutuo aiuto che condividevano le famiglie emigrate viene ricordato con emozione dagli anziani di Middletown, che raccontano l'abitudine di recarsi al molo per accogliere festeggiando ogni nave che portava le nuove famiglie melillesi da Ellis Island.\nGrazie all'universit\u00e0 di Wesleyan molti studenti da tutto il Connecticut si trasferirono a Middletown, e i melillesi che erano riusciti a comprare della terra e a costruire delle case, guadagnavano bene affittando le camere vuote. Durante il periodo della seconda guerra mondiale i genitori della prima generazione cominciarono a capire quanto fosse importante l'istruzione per migliorare lo status sociale di una famiglia, e fecero frequentare ai figli la High School e il College. Questo permise ai giovani discendenti melillesi di assumere da quel momento in poi posizioni di grande rilievo per la citt\u00e0.\nDato il gran numero di melillesi residenti in citt\u00e0, interessati alle notizie d'oltreoceano, fu fondato il giornale italoamericano \u201cThe Middletown Bulletin\u201d, con un corrispondente \u201cestero\u201d che inviava periodicamente notizie da Melilli. \nPer gli immigrati la nostalgia del paese natio era molto forte, cos\u00ec venne l'idea ad un gruppo di melillesi che si riuniva nella drogheria di Don Antonio Amenta, capo della prima banda italiana a Middletown, di istituire anche l\u00ec la festa del santo patrono di Melilli, San Sebastiano. \nLa festa di San Sebastiano di Melilli \u00e8 una ricorrenza conosciuta in tutta la Sicilia, e molto amata e sentita, per i melillesi era occasione di vanto, per questo decisero di riprodurre la statua del santo e in seguito, negli anni trenta, riuscirono anche a dare il via ai lavori per la costruzione di una chiesa a immagine del Duomo di Melilli. \nSociet\u00e0 di mutuo soccorso italoamericane a Middletown.\nLe prime forme di associazionismo italiano negli USA le ritroviamo negli anni cinquanta del XIX sec., prima della massiccia immigrazione che arriv\u00f2 dal sud-est Europa, e divennero molto popolari tra la classe operaia verso la met\u00e0 del IX secolo.\nNacquero sia associazioni politiche legate agli esuli del Risorgimento, sia associazioni di tipo assistenziale, queste ultime destinate a riscuotere successo nei decenni successivi, soprattutto grazie agli stretti legami che costruiranno con le organizzazioni benefiche statunitensi. \nIl mondo dell'associazionismo Italiano \u00e8 stato sempre legato alle trasformazioni del locale notabilato italiano, per cui spesso la volont\u00e0 di organizzare circoli e associazioni italiane era di personaggi gi\u00e0 in vista nella comunit\u00e0. \nNegli anni settanta dell'Ottocento questo avvenne anche negli Stati Uniti, la figura del notabile si trasform\u00f2 da esule risorgimentale, motivato ad organizzare la comunit\u00e0 in modo patriottico, ad uomo d'affari, che non si interessa di pi\u00f9 alle vicende politiche italiane ma ai governi federali degli Stati Uniti. \nDal punto di vista mutualistico alcune associazioni riuscirono ad essere molto competitive anche contro le grandi compagnie assicurative, in quanto davano delle garanzie anche alla classe pi\u00f9 povera e sfortunata, facendo pagare una piccola quota mensile, utile per un'eventuale indennit\u00e0 di malattia o per l'assistenza medica, e per una futura degna sepoltura in una zona del cimitero acquistata dalla societ\u00e0. \nUn'altra funzione fondamentale era quella di aiutare i propri iscritti a trovare un posto di lavoro. Molti migranti, diventando membri di queste societ\u00e0, trovarono la protezione e il senso di sicurezza che era venuto a mancare andando via dalle proprie famiglie e dal proprio paese di nascita. Queste organizzazioni avevano quindi un grande valore sociale ed erano fondamentali per il mantenimento della propria identit\u00e0 etnica. \nI funerali erano considerati molto importanti per i membri della societ\u00e0, tutti dovevano partecipare al corteo funebre, altrimenti venivano multati di una piccola somma.\nNel caso dello Stato del Connecticut, dove le societ\u00e0 di mutuo soccorso erano molto diffuse, queste provvedevano anche ai fiori, alla bara, ed anche alla macchina per trasportare il defunto. \nLa societ\u00e0 di Mutuo Soccorso Giuseppe Garibaldi, fondata da italoamericani di origine melillese, nacque nel 1905. \nNel suo statuto troviamo i tre scopi principali che l'organizzazione si prefiggeva: \nNegli stessi anni (1901) nacque anche la societ\u00e0 dei Figli d'Italia, con scopi simili ma caratteristiche diverse, infatti i suoi membri volevano distinguersi per le loro origini altolocate e non proletarie. Questa societ\u00e0 \u00e8 ancora attiva, mentre la societ\u00e0 Garibaldi, purtroppo, ha dovuto dichiarare lo scioglimento il 16 luglio 2007, sia per motivazioni economiche (l'ampio edificio storico richiedeva spese elevate per la manutenzione) ma anche per il numero ormai esiguo di soci. \nAll'interno della Garibaldi, durante le riunioni, le feste di beneficenza, le celebrazioni religiose o laiche, si parlava in inglese, in italiano e in dialetto melillese.\nPartecipavano anche molti giovani, soprattutto durante gli incontri ricreativi (come quelli in preparazione dei festeggiamenti del carnevale, ricorrenza molto sentita dai melillesi). \nIn una testimonianza sugli usi della Societ\u00e0 di Mutuo Soccorso Garibaldi di Middletown, Connecticut, uno dei membri racconta:\n\"\u201cAll of the Garry's, as its members al called, pay two types of dues: fees for social events ($15) and fees for funerals ($20). The only and obvious requirement for membership is Italian ancestry. In fact, easily eighty-five to ninety per cent of the members are from Melilli, a Sicilian village which has given Middletown many of its sons and daughters. In return for their dues, the members enjoy the weekend festivities and the large and spacious home, and are entitled to $1000 and flowers for their funerals. But the Society also take care of its own, and the executive board can vote money to a family whose wage earner has been disable. The cozy brick bouilding on lower Washington Street on weekdays sits dark and silent. But on weekend evenings, it's alive with activity as members crowd into the home to have few drinks and visit with each other. There is no rivalry between the Garry's and the other mutual benefit group. Many Garry's are also members of the other groups and in the summer they all get togheter to play soccer.\u201d\"\nApproccio alla lingua e alla cultura italiana dei discendenti italoamericani.\nDal 1979 la citt\u00e0 di Middletown \u00e8 gemellata con Melilli, e questo rapporto molto forte tra le due citt\u00e0 non \u00e8 mai scemato, tutti gli anni moltissime persone vengono a visitare Melilli, molti per la prima volta nella loro vita. Ogni anno arrivano dagli Stati Uniti grosse comitive, intorno al 4 maggio, giorno della festa del patrono.\nAnche a Middletown i discendenti dei melillesi celebrano il giorno dedicato a San Sebastiano organizzando, sempre nel mese di maggio, una festa che dura tre giorni, e come a Melilli si pu\u00f2 assistere al pellegrinaggio dei \"\u201cnuri\u201d\"\" \"e alla processione della Statua del Santo per le vie della cittadina. \nChristine Lynn, una giovane di 28 anni, racconta la sua esperienza nel giorno dedicato a questa tradizione:\n\"\u201cToday we are Running the Nuri. It's a yearly tradition carried over from the sister church of St.Sebastian's in Sicily where our patron saint will be honored. It is a barefoot run on the streets of Middletown. We pray for God and St. Sebastian for peace and healing. It started at the Italian society on court street at 12pm. We enter the church on Washington street, then the statue is carried on the shoulders of men around the blocks in Middletown. There are rides, Italian food, raffles and Italian music and vendors at the festival!\u201d\"\nChristyne Lynn ormai vive a Guilford, cittadina vicino Middletown, ed insegna alle scuole elementari. Ogni anno per\u00f2 si reca alla Garibaldi per le celebrazioni della comunit\u00e0 melillese: \u201cI go to Garibaldi everytime I walk in the St.Sebastians Feast. There you can speak both languages, but when they do activities most of it is in Italian. But I do not attend activities there often.\u201d \nRiguardo al suo rapporto con la lingua italiana scrive: \n\"\u201cI am not fluent in Italian. I can understand more than I can speak. I can speak short sentences or phrases only. I know a little bit of sicilian dialect because my family speaks it.\" \n\"When I was young I heard my parents and grandparents speak italian, but I learned most of it when I visited Italy, and some in College. I studied Italian in College at the University and I hired a tutor to teach me how to speak Italian. Not many of my friends speak this language, so I speak Italian mostly with my grandparents.\" \n\"I went to Italy when I was 18 years old, this experience helped me with this Italian. I think people of the Italian Origin should learn about their language. Kids of parents who speak fluent Italian seem more interested in learning their parents language, but I think Italian should be offered in grade schools. Currently I know schools teach Spanish, Latin and French. I think Italian is a wonderful language and we should have more opportunities to learn the language.\u201d\"\nQueste testimonianze mostrano come molti discendenti italo-americani, pur non conoscendo bene la realt\u00e0 italiana o non parlando la lingua, riescono ancora oggi a mantenere il senso di comunit\u00e0 etnica. I discendenti italoamericani di Middletown hanno ancora la possibilit\u00e0 di approcciarsi all'italiano venendo in visita a Melilli, o durante alcune ricorrenze religiose.\nTuttavia in molti casi l'utilizzo della lingua italiana \u00e8 scomparso nelle nuove generazioni, perch\u00e9 non pi\u00f9 utile negli incontri formali ed informali.\nQuesto anche a causa dello scioglimento della maggior parte delle societ\u00e0 di mutuo soccorso della zona, che erano il luogo ideale per continuare ad esercitarsi con la lingua italiana. \nOggi abbiamo un'inversione di tendenza, le terze e quarte generazioni, ormai sicure nella loro americanizzazione, si approcciano ad una etnicit\u00e0 meno conservatrice e pi\u00f9 simbolica, intellettualizzata. A Middletown, la storica Wesleyan University, l'universit\u00e0 di arti liberali, ha attivo il Corso di Laurea in Studi della Lingua Italiana all'interno del Dipartimento di Lingue e Letterature Romanze, e sicuramente non \u00e8 un caso che sia presente proprio in questa citt\u00e0."}
{"id": "2242760", "revid": "266224", "url": "https://it.wikipedia.org/wiki?curid=2242760", "title": "Sacchetti Sassetti", "text": ""}
{"id": "2242772", "revid": "599013", "url": "https://it.wikipedia.org/wiki?curid=2242772", "title": "Evan Eschmeyer", "text": ""}
{"id": "2242773", "revid": "1543377", "url": "https://it.wikipedia.org/wiki?curid=2242773", "title": "Christian Simenon", "text": "Biografia.\nNato a Liegi nel 1906, Christian Simenon visse per circa venti anni nel Congo belga. Dal 1940, durante l'occupazione nazista del Belgio, ader\u00ec al movimento rexista di L\u00e9on Degrelle e fu posto a capo di un dipartimento politico e della Corporazione Nazionale dell'Agricoltura e dell'Alimentazione. \nA guerra finita fu accusato di aver partecipato alla spedizione punitiva ordita da esponenti del partito Rex contro gli abitanti di Courcelles nell'agosto del 1944 che caus\u00f2 20 morti, in rappresaglia dell'assassinio del borgomastro rexista di Charleroi e della sua famiglia uccisi da resistenti di Courcelles. Christian Simenon fu denunciato dai suoi stessi complici per aver sparato personalmente al curato di Charleroi, il canonico Pierre Harmignie. Al riguardo, il fratello Georges nella sua corrispondenza con l'amico scrittore Andr\u00e9 Gide, vide la partecipazione del fratello al massacro di Courcelles come un \"fatto di giovent\u00f9\" e manterr\u00e0 nel futuro un silenzio assoluto su questo episodio drammatico.\nCondannato a morte in contumacia nel giugno 1945 dal Consiglio di guerra di Charleroi, su invito del fratello Georges si arruol\u00f2 nel giugno 1945 nella Legione straniera francese. Raggiunta Sidi Bel Abbes fu spedito nell'estremo Oriente e partecip\u00f2 alla guerra d'Indocina contro gli insorti Viet Minh.\nPromosso caporale, Simenon fu ucciso in combattimento, il 31 ottobre 1947, in una imboscata, a That-Ke, in Vietnam, presso la frontiera cinese mentre svolgeva un servizio di perlustrazione. Il suo corpo fu rimpatriato e inumato a Robermont, il cimitero di Liegi, il 17 dicembre 1974."}
{"id": "2242775", "revid": "339392", "url": "https://it.wikipedia.org/wiki?curid=2242775", "title": "Football Federation of Australia", "text": ""}
{"id": "2242778", "revid": "338769", "url": "https://it.wikipedia.org/wiki?curid=2242778", "title": "Islamic Republic of Iran Football Federation", "text": ""}
{"id": "2242782", "revid": "19580", "url": "https://it.wikipedia.org/wiki?curid=2242782", "title": "Strada Statale 348 Feltrina", "text": ""}
{"id": "2242784", "revid": "124123", "url": "https://it.wikipedia.org/wiki?curid=2242784", "title": "Anastasio De Filiis", "text": "Biografia.\nFu uno dei quattro fondatori dell'Accademia dei Lincei per la quale costru\u00ec un astrolabio. Scrisse anche alcune opere naturalistiche e tavole di osservazioni astronomiche che sono per\u00f2 andate perdute."}
{"id": "2242786", "revid": "110157", "url": "https://it.wikipedia.org/wiki?curid=2242786", "title": "Banff (Canada)", "text": "Banff \u00e8 una cittadina di abitanti del Canada, situata nella provincia dell'Alberta, nella Divisione No. 15. \u00c8 la cittadina pi\u00f9 grande all'interno del parco nazionale Banff e la pi\u00f9 alta del Canada, essendo a un'altitudine di sul livello del mare.\nSituata tra le Montagne Rocciose Canadesi e sul percorso dell'autostrada transcanadese, Banff \u00e8 una rinomata destinazione turistica sia per il parco del quale fa parte sia per le vicine stazioni sciistiche.\nGeografia fisica.\nBanff si trova lungo il corso del fiume Bow e alla confluenza dello stesso Bow col fiume Spray. Non lontano dall'abitato si trovano le cascate del Bow. L'abitato di Banff si sviluppa lungo il lato occidentale della Tunnel Mountain. Attorno alla vallata si ergono il Mount Rundle, la Sulphur Mountain, il Mount Norquay e la Cascade Mountain.\nIl terreno \u00e8 prevalentemente calcareo e si passa da un terriccio sabbioso molto fine a un terriccio argilloso. Ad ovest del centro abitato lungo il corso del fiume Bow e alle pendici della Sulphur Mountain si sviluppano una serie di grotte e di sorgenti termali di tipo sulfureo.\nIl clima \u00e8 intermedio tra il subartico (classificazione K\u00f6ppen \"Dfc\") e il continentale umido (classificazione K\u00f6ppen \"Dfb\"). Le temperature invernali oscillano mediamente tra i -13\u00a0\u00b0C e gli zero gradi, mentre le temperature estive vanno dai 7 ai 20\u00a0\u00b0C.\nStoria.\nUn primo insediamento venne costituito nel 1883 vicino a quello che sarebbe potuto essere un tunnel da realizzare lungo la nascente linea ferroviaria della Canadian Pacific Railway. L'insediamento era inizialmente noto come \"Siding 29\", ma il 25 novembre 1883 venne rinominato Banff da Donald Smith, primo barone Strathcona and Mount Royal, in onore dell'omonima cittadina scozzese, dove era nato. Nel 1886 l'insediamento, che aveva gi\u00e0 raggiunto i 300 abitanti, venne spostato a circa di distanza in quello che divenne il sito definitivo.\nNello stesso periodo erano state scoperte una serie di sorgenti termali nei pressi della Sulphur Mountain e nel 1885 il governo canadese istitu\u00ec la \"Banff Hot Springs Reserve\" su un terreno di circa attorno alle sorgenti termali. Nel 1887 la riserva venne estesa fino a , istituendo cos\u00ec il parco nazionale delle montagne rocciose (rinominato parco nazionale Banff nel 1930), primo parco nazionale del Canada, riconoscendo nell'atto d'istituzione l'importanza del sito a livello nazionale e che la sua propriet\u00e0 doveva appartenere al popolo canadese. Il parco era stato anche centrato attorno all'abitato di Banff e il 1\u00ba giugno 1888 venne aperto il Banff Springs Hotel, primo hotel di Banff, evento che risult\u00f2 significativo nella storia della cittadina perch\u00e9 diede il via all'affermarsi di Banff come localit\u00e0 turistica. All'inizio del XX secolo Banff si inizi\u00f2 ad affermare anche come centro culturale, arrivando nel 1933 all'istituzione del Banff Centre School of Fine Arts e, successivamente, del museo Whyte delle montagne rocciose.\nIl 1\u00ba gennaio 1990 Banff venne costituita come cittadina autonoma (\"town\") all'interno della provincia dell'Alberta dal governo canadese.\nInfrastrutture e trasporti.\nBanff si trova lungo il percorso dell'autostrada transcanadese tra Canmore e Lake Louise, e distante circa da Calgary.\nLa stazione ferroviaria di Banff era stata costruita per il passaggio della linea Canadian Pacific, venendo inserita nel 1991 nella lista delle stazioni ferroviarie patrimonio nazionale. La stazione viene usata dalle compagnie ferroviarie turistiche Rocky Mountaineer e Royal Canadian Pacific.\nSport.\nBanff ha ospitato alcune gare dell'edizione del 1986 della Coppa del Mondo di sci alpino nel vicino comprensorio sciistico di Sunshine.\nNel 1991 \u00e8 stata la sede dei XII Giochi olimpici silenziosi invernali. Nel 2014 ha ospitato assieme a Canmore gli \"Alberta Winter Games\".\nDal 1980, eccetto che tra il 2000 e il 2005, si disputa annualmente una corsa a staffetta che parte da Jasper e si conclude proprio a Banff."}
{"id": "2242790", "revid": "1793900", "url": "https://it.wikipedia.org/wiki?curid=2242790", "title": "Banff", "text": ""}
{"id": "2242795", "revid": "406204", "url": "https://it.wikipedia.org/wiki?curid=2242795", "title": "Gaita", "text": "La gaita, chiamata anche cornamusa (da non confondere con la cornamusa francese), \u00e8 uno strumento musicale a fiato simile a una Zampogna, con una sacca per l'immagazzinamento dell'aria collegata a una canna melodica, a una canna per riempire la sacca d'aria e una canna che funge da bordone. La Gaita \u00e8 uno strumento tradizionale della penisola iberica, equivalente alla tradizionale cornamusa."}
{"id": "2242798", "revid": "287204", "url": "https://it.wikipedia.org/wiki?curid=2242798", "title": "Curd Jurgens", "text": ""}
{"id": "2242800", "revid": "44939", "url": "https://it.wikipedia.org/wiki?curid=2242800", "title": "Francesco De Vico", "text": ""}
{"id": "2242805", "revid": "1442080", "url": "https://it.wikipedia.org/wiki?curid=2242805", "title": "Ovunque andrai", "text": "Ovunque andrai \u00e8 il secondo album di Matteo Branciamore. Come gi\u00e0 successo per il primo, \"Parole nuove\", il disco contiene i brani inseriti nella colonna sonora della serie televisiva di cui \u00e8 protagonista, cio\u00e8 \"I Cesaroni\", precisamente della 3\u00aa stagione. \u00c8 stato pubblicato il 9 febbraio 2009.\nOltre ai brani che fanno parte della fiction, \"Ovunque andrai\" contiene anche una traccia nascosta, \"Canter\u00f2\", scritta dal compositore Andrea Guerra e il brano \"Sabato mattina\", per il quale lo stesso Branciamore ha collaborato alla stesura. \nLa traccia \"Ogni piccolo perch\u00e9\", invece, \u00e8 stata scritta da due autori esordienti, selezionati dalla produzione nell'ambito di \"Music Star\", un concorso svoltosi sul web che ha visto la partecipazione di oltre 500 canzoni inviate dai fan della fiction.\nLa promozione del disco ha incluso un'operazione di \"guerriglia marketing\", che prevedeva l'affissione di copie del singolo \"Ogni piccolo perch\u00e9\" davanti alle scuole di Roma. \nInoltre, il cd permette ai fan di partecipare alla festa organizzata dalla produzione \"Ovunque Andrai Surprise Party\".\nTracce.\nVoce: Matteo Branciamore.\n&lt;br&gt;\nTesti: Federico Favot, Giulio Calvani (tracce: 1-5, 8, 10); Vittorio Pagano, Valerio Fanciano (traccia 6); Carlo Alberto Bassani, Tommaso Armati (traccia 7); Vittorio Cosma, Federico Favot, Giulio Calvani (traccia 9); David Poggiolini (traccia 10).\n&lt;br&gt;\nMusiche: Vittorio Cosma (tracce: 1, 4, 5, 9); Andrea Guerra, Giovanni Giombolini, Ermanno Giorgetti, Bruno Antonio Pierotti (tracce: 2, 3, 8, 10); Vittorio Pagano, Valerio Fanciano (traccia 6); Carlo Alberto Bassani (traccia 7).\nLe canzoni ne \"I Cesaroni\".\nL'album contiene le canzoni che \"Marco Cesaroni\", il personaggio interpretato da Branciamore, compone nella terza stagione della fiction e la sigla \"Adesso che ci siete voi\" (prima stagione)."}
{"id": "2242806", "revid": "767487", "url": "https://it.wikipedia.org/wiki?curid=2242806", "title": "Carlo Galli da Bibbiena", "text": "Biografia.\nFiglio dello scenografo e architetto Giuseppe Galli da Bibbiena (1696 \u2013 1756), a sua volta secondogenito di Ferdinando Galli da Bibbiena (1657 \u2013 1743). Si form\u00f2 insieme al padre viaggiando in varie corti europee, in particolare \u00e8 attivo al Markgr\u00e4fliches Opernhaus di Bayreuth. Il Markgr\u00e4fliches Opernhaus \u00e8 uno dei migliori teatri barocchi in Europa, fu progettato da Giuseppe Galli con l'assistenza di Carlo che successivamente se ne occup\u00f2 da solo. Anche Carlo, come il padre, viaggi\u00f2 fra le diverse corti d'Europa, si ferm\u00f2 in particolare a Brunswick e a Monaco di Baviera.\nFece un breve soggiorno in Italia, continu\u00f2 a girovagare tra Francia, Inghilterra (1763) e Paesi Bassi, ritornando nuovamente in Italia. Nel 1770 fu documentato a Napoli, in questa citt\u00e0 venne influenzato dalle tematiche architettoniche importate da Luigi Vanvitelli, con quest'ultimo Carlo Galli avvi\u00f2 una ricca collaborazione, partecipando a vari progetti di aggiornamento del regno. Nel 1771 lavor\u00f2 a Caserta, mentre l'anno successivo a Napoli, insieme a Luigi Vanvitelli e Carlo Vanvitelli fu incaricato per l'allestimento di festeggiamenti del battesimo di Maria Teresa Carolina di Borbone. Le scene furono eseguite nel teatrino di Palazzo Berio, rimaneggiato ed espanso da Luigi e Carlo Vanvitelli, le scene teatrali, invece, furono affidate a Carlo Galli da Bibbiena.\nDopo la morte del Vanvitelli, il Carlo Galli \u00e8 attivo nelle corti nord-orientali europee come quella di Stoccolma (documentata 1774) e San Pietroburgo (documentata fino al 1778). Ritorn\u00f2 nuovamente in Italia dove rimase fino alla morte avvenuta a circa 59 anni a Bologna, ma secondo l'Enciclopedia Britannica, mor\u00ec a Firenze."}
{"id": "2242807", "revid": "599013", "url": "https://it.wikipedia.org/wiki?curid=2242807", "title": "Chris Herren", "text": "Carriera.\nHerren ha iniziato la sua carriera collegiale a Boston, lasciando appena dopo un anno per trasferirsi ai Fresno State Bulldogs dell'allenatore Jerry Tarkanian. Dopo il college, venne selezionato dai Denver Nuggets nel secondo giro (33\u00ba assoluto) del Draft NBA 1999 e, la stagione seguente (2000-01), venne ceduto ai Boston Celtics.\nVita privata.\nIl successo nel basket di Herren, preceduto da una carriera universitaria caotica e spesso afflitta da infortuni e abusi di alcol e di farmaci per la riabilitazione, venne prematuramente interrotta a causa dei suoi problemi di droga quando fu trovato privo di sensi e con una siringa appesa al suo braccio sul sedile di guida della sua auto.\nNel dicembre 2004, Herren venne di nuovo accusato di possesso di eroina e di guida sotto l'influenza di sostanze stupefacenti e arrestato nel parcheggio di un Dunkin' Donuts a Portsmouth, Rhode Island. Dopo aver completato diversi programmi di riabilitazione intensiva, nel 2008 decise di cambiare vita, dopo un altro incidente automobilistico.\nNel giugno 2009, ha lanciato la \"Herren Hoop Dreams\", una scuola basket per ragazzi e, nel 2011 la fondazione \"Progetto Herren\" per aiutare i giovani tossicodipendenti attraverso il processo di recupero. A seguito della popolarit\u00e0 della sua storia \u00e8 anche diventato un popolare oratore motivazionale.\nHerren ha scritto un libro con il giornalista Bill Reynolds, dal titolo \"Basket Junkie: A Memoir\" ed \u00e8 anche il soggetto del documentario \"Unguarded\" prodotto da ESPN. Entrambi raccontano la sua ascesa, caduta e redenzione dentro (e fuori) il mondo dello sport."}
{"id": "2242809", "revid": "767487", "url": "https://it.wikipedia.org/wiki?curid=2242809", "title": "Crasi ematica", "text": "La crasi ematica \u00e8 il rapporto tra i vari elementi del sangue. Tali elementi sono la parte corpuscolata, comprendente gli eritrociti (globuli rossi) chiamati anche emazie, i leucociti (globuli bianchi), le piastrine e la parte liquida detta plasma comprendente proteine quali l'albumina, gli elementi della coagulazione (sono quindici indicati con numeri romani dal I a XV), gli elettroliti ovvero per la maggior parte costituiti da ioni sodio (Na), calcio (Ca), potassio (K) e bicarbonati e, infine, gli anticorpi (gammaglobuline)."}
{"id": "2242815", "revid": "767487", "url": "https://it.wikipedia.org/wiki?curid=2242815", "title": "Le avventure di Ford Fairlane", "text": "Le avventure di Ford Fairlane (\"The Adventures of Ford Fairlane\") \u00e8 un film del 1990 diretto da Renny Harlin e interpretato da Andrew Dice Clay, nei panni di Ford Fairlane, detective che indaga nell'industria musicale di Los Angeles per scoprire chi ha ucciso un suo amico.\nIl film ha vinto 3 Razzie Awards, per il peggior attore, il peggior film e per la peggior sceneggiatura."}
{"id": "2242817", "revid": "339392", "url": "https://it.wikipedia.org/wiki?curid=2242817", "title": "Nuova Strada Anas 4 - Raccordo Autostradale di Pistoia", "text": ""}
{"id": "2242818", "revid": "647919", "url": "https://it.wikipedia.org/wiki?curid=2242818", "title": "Nuova Strada Anas 40 - Variante Crevoladossola-Oira", "text": ""}
{"id": "2242819", "revid": "339392", "url": "https://it.wikipedia.org/wiki?curid=2242819", "title": "Nuova Strada Anas 56 di Sistiana", "text": ""}
{"id": "2242822", "revid": "647919", "url": "https://it.wikipedia.org/wiki?curid=2242822", "title": "Nuova Strada Anas 84 - Tangenziale Sud di Piacenza", "text": ""}
{"id": "2242824", "revid": "339392", "url": "https://it.wikipedia.org/wiki?curid=2242824", "title": "Nuova Strada Anas 85 - del Calich", "text": ""}
{"id": "2242826", "revid": "339392", "url": "https://it.wikipedia.org/wiki?curid=2242826", "title": "Nuova Strada Anas 88 - Tangenziale di Novara", "text": ""}
{"id": "2242827", "revid": "767487", "url": "https://it.wikipedia.org/wiki?curid=2242827", "title": "Jelena Toma\u0161evi\u0107", "text": "Biografia.\nInizia la propria carriera all'et\u00e0 di soli 8 anni quando riesce a conquistare la vittoria al concorso canoro per bambini \"\u0160arenijada\" a Kragujevac. Nel 2002 partecipa e vince l'edizione nazionale degli Idol, chiamato \"3K dur\" ed andato in onda su RTS3. Nel 2005 comincia la collaborazione professionale con \u017deljko Joksimovi\u0107 che per lei compose la canzone \"Jutro\" con la quale Jelena ha partecipato al concorso di Beovizija.\nNel 2008 partecipa nuovamente al Beovizija che viene da lei vinto con la canzone \"Oro\", la stessa canzone con la quale parteciper\u00e0 all'Eurovision, aggiudicandosi la 6\u00aa posizione finale."}
{"id": "2242828", "revid": "339392", "url": "https://it.wikipedia.org/wiki?curid=2242828", "title": "Nuova Strada Anas 255 - dell'Abbazia di Fossanova", "text": ""}
{"id": "2242830", "revid": "729019", "url": "https://it.wikipedia.org/wiki?curid=2242830", "title": "Equazione di Kanner", "text": "L'equazione di Kanner \u00e8 una formula ricorrente che consente di calcolare la sequenza dei valori della riserva matematica formula_1, partendo dal tempo 0, espressa dall'identit\u00e0 seguente:\nA questo risultato si giunge facendo alcune considerazioni: dopo t anni di contratto di assicurazione, affinch\u00e9 sia garantito l'equilibrio attuariale, la riserva matematica ad inizio dell'anno t pi\u00f9 il premio corrisposto in via anticipata per l'individuo di et\u00e0 x devono uguagliare in media l'impegno dell'assicuratore.\nEsso pu\u00f2 essere pari al valore della riserva matematica per l'anno successivo in caso di sopravvivenza oppure al pagamento del capitale in caso morte.\nDunque:\nmoltiplicando per (1+i) ambo i membri e scrivendo formula_4:\ndove:\nIl premio di rischio \u00e8 la componente del premio annuo che \"finanzia\" la copertura del capitale sotto rischio senza contribuire alla formazione della riserva matematica.\nIl premio di risparmio, invece, \u00e8 impiegato per la costituzione della riserva matematica prospettiva, che pu\u00f2 essere vista come il montante finanziario dei premi di risparmio versati dal contraente."}
{"id": "2242831", "revid": "71433", "url": "https://it.wikipedia.org/wiki?curid=2242831", "title": "The Adventures of Ford Fairlane", "text": ""}
{"id": "2242832", "revid": "1543377", "url": "https://it.wikipedia.org/wiki?curid=2242832", "title": "Marco da Toledo", "text": "Biografia.\nPoco si conosce della sua vita. \u00c8 noto che fu diacono e/o canonico della Cattedrale di Toledo tra il 1193 e il 1216, probabilmente apparteneva ad una famiglia castigliana mozarabica ed aveva sufficienti conoscenze della lingua araba da permettergli di tradurre testi religiosi e medici dall'arabo al latino.\nAveva studiato medicina, prima con l'aiuto di testi arabi e poi all'universit\u00e0 (forse a Montpellier).\nLe sue traduzioni dell'\"Isagoge Johannitii\" e \"Tegni Galieni\" di Hunayn ibn Ishaq alle quali vanno aggiunte le traduzioni di quattro trattati di Galeno (\"De tactu pulsus, De utilitate pulsus, De motu membrorum, De motibus liquidis\"), saranno ampiamente utilizzate nelle universit\u00e0 di medicina europee del XII\u00b0 secolo."}
{"id": "2242834", "revid": "599013", "url": "https://it.wikipedia.org/wiki?curid=2242834", "title": "Scott Padgett", "text": ""}
{"id": "2242835", "revid": "599013", "url": "https://it.wikipedia.org/wiki?curid=2242835", "title": "Gorka Iraizoz", "text": "Statistiche.\nPresenze e reti nei club.\n\"Statistiche aggiornate al 5 marzo 2017.\""}
{"id": "2242837", "revid": "137928", "url": "https://it.wikipedia.org/wiki?curid=2242837", "title": "Secure Sockets Layer", "text": ""}
{"id": "2242844", "revid": "287204", "url": "https://it.wikipedia.org/wiki?curid=2242844", "title": "Hudson Hawk", "text": ""}
{"id": "2242846", "revid": "1023546", "url": "https://it.wikipedia.org/wiki?curid=2242846", "title": "Uropi", "text": "L'uropi \u00e8 una lingua ausiliaria internazionale creata da Jo\u00ebl Landais, un professore francese, a partire delle radici comuni alle lingue indoeuropee. Lo scopo dell'uropi \u00e8 di diventare una lingua ausiliaria comune per l'Europa e quindi di contribuire alla costruzione di una identit\u00e0 europea. Inoltre, data l'estensione delle lingue indoeuropee fuori dell'Europa, l'uropi \u00e8 anche una lingua ausiliaria adatta a tutto il mondo.\nIniziato negli anni ottanta, L'uropi ha conosciuto qualche modificazione, e il suo vocabolario continua a crescere (il dizionario \"francese-uropi\" ha pi\u00f9 di 10 000 parole).\nL'uropi ha conosciuto una certa celebrit\u00e0 in Europa all'inizio degli anni novanta.\nPronuncia.\nL'alfabeto uropi ha 24 lettere, le 26 lettere dell'alfabeto latino meno la q, la x e la y, ma aggiungendo la lettera \u0292, che proviene dall'alfabeto fonetico internazionale. Tutte le lettere si pronunciano come in italiano, salvo le seguenti:\nL'accento tonico cade di solito sulla radice principale. Tuttavia, certi suffissi (come -\u00e8l, che indica lo strumento) e la finale -\u00ec del passato sono sempre accentuati; quando ci sono due suffissi o pi\u00f9, il penultimo suffisso \u00e8 sempre accentuato. L'accento tonico \u00e8 scritto con un accento grave (\u00e0 \u00e8 \u00ec \u00f2 \u00f9) quando l'ultima sillaba \u00e8 accentuata. Per esempio \"kot\u00e8l, per\u00ec, fot\u00f2, men\u00f9 = coltello, portai, foto, menu.\"\nVocabolario.\nRadici.\nLe radici dell'uropi si dividono in tre categorie:\nLe radici indoeuropee.\nL'uropi vuole, prima di tutto, essere un modo di ricreare l'unit\u00e0 fra le lingue indoeuropee. Con questo scopo, la maggior parte delle radici uropi \u00e8 costituita delle radici indoeuropee, ma semplificate, nella loro pronuncia e lunghezza (spesso, le radici uropi hanno soltanto una sillaba, o due). Cos\u00ec, \"madre\" si dice \"mata\" (indoeuropeo: \"m\u00e2t\u00ear*\"); \"sole\" si dice \"sol\" (indoeuropeo: \"s\u00e2wel*\"). Queste semplificazioni corrispondono all'evoluzione naturale delle radici indoeuropee che ci ha dato le parole che usiamo oggi nelle lingue indoeuropee moderne. Cos\u00ec \"mata\" corrisponde al vocabolo hindi \"mata\" (madre), \"sol\" allo spagnolo e scandinavo \"sol\" (sole).\nLe radici \"ibride\".\nQuando non c'\u00e8 nessuna radice indoeuropea, o ci sono parecchie radici per esprimere la stessa realt\u00e0 in diverse lingue, l'uropi pu\u00f2 usare delle radici ibride, incrociando parole delle diverse lingue in modo da creare il vocabolo pi\u00f9 facilmente riconoscibile dai locutori del pi\u00f9 grande numero di lingue indoeuropee. Cos\u00ec, in \"liamo\" (amare), la sillaba \"li-\" proviene dalle lingue germaniche e slave (cf \"lieben\" in tedesco e \"liubit\"' in russo), e la sillaba \"-am\" delle lingue latine \"(amare, amar)\"; o in \"mand\" (mano), il \"ma-\" proviene dalle lingue latine e il \"-and\" (\"hand\") delle lingue germaniche. Questo processo non \u00e8 cos\u00ec artificiale come pare: \u00e8 stato osservato nell'evoluzione delle lingue naturali che, per esempio, la parola francese \"haut\" (alto) proviene dall'incrocio fra il vecchio francese \"aut\" (dal latino \"altus\") e il francone\" h\u00f4h\". \u00c8 anche stato utilizzato volutamente in lingue come l'inglese per formare quello che gli inglesi chiamano \"portmanteau-words\", per esempio, il famoso \"smog\" londinese proviene dall'incrocio di \"smoke\" e di \"fog\". Citiamo anche le parole \"franglais\", (Fr = \"fran\u00e7ais + anglais\"), \"denglisch\" (De = \"deutsch + englisch\"), \"spanglish\" (US = \"spanish + english\"). Queste parole ripresentano soltanto 3 % dal vocabolario uropi.\nVocaboli internazionali.\nIn uropi ci sono anche molte parole \"internazionali\", come \"taks\u00ec, skol\" (scuola), \"bus, art, pol\u00ecz, restoria\" (ristorante), \"simfonij\" (simfonia),\" tab\u00e0k,\" ecc\u2026\nParole composte.\nCome molte altre lingue ausiliari, l'uropi usa molte parole composte, sia con due radici, sia con suffissi o prefissi.\nNella prima categoria, si pu\u00f2 dare come esempio \"lucit\u00f2r\" = faro (di mare), da \"luc\" (luce) e \"tor\" (torre); o, con \"sopo\" (dormire), \"sopis\u00e0k\" (sacco a pelo), o \"sopivag\u00f2n\", (vagone letto).\nSi possono anche dare numerosi esempi della derivazione con suffissi o prefissi: con \"davo\", dare, si forma \"disdavo\", distribuire; con \"tel\", scopo, si forma \"atelo\", portare a, avere esito; con \"brek\", rottura, e \"us\", fuori (lat. \"ex-\"), si forma \"usbr\u00e8k\", eruzione; con \"apel\", mela, si forma \"aplar\", melo, e \"aplaria\", meleto.\nNella maggior parte dei casi, il lettore o l'ascoltatore pu\u00f2 senza difficolt\u00e0 ritrovare le radici e quindi il significato della parola composta. Tuttavia, certe derivazioni, anche se seguono l'etimologia dei vocaboli equivalenti nelle lingue naturali, hanno un senso un po' scuro, piuttosto metaforico. Cos\u00ec \"ruspeko\", nel senso letterale \"guardare indietro\", significa \"rispettare\"; o \"incepo\" (afferrare all'interno), significa \"capire\".\nGrammatica.\nSostantivi.\nCome certe lingue indoeuropee moderne, l'uropi ha conservato una declinazione minima con due casi: il nominativo e il genitivo, nel singolare e nel plurale.\nI sostantivi uropi si dividono in tre gruppi: quelli che finiscono con una consonante, quelli che finiscono con una -a e quelli che finiscono con un'altra vocale.\nFra quelli che finiscono con una consonante, si trovano tutti i sostantivi che designano un\nuomo o un animale maschio: \"man\": uomo; \"gal\": gallo. (nomi maschili)\nQuesti sostantivi prendono una -e al nominativo plurale; il genitivo singolare \u00e8 segnato con una -i, e il genitivo plurale, con -is. \"man, mane, mani, manis\" (uomo, uomini, di uomo, di uomini).\nI sostantivi che designano donne o animali femmine finiscono con una -a: \"\u0292ina\": donna; \"gala\": gallina. (nomi femminili).\nLa -a diventa -u al genitivo singolare. Il plurale \u00e8 segnato con una -s nei due casi: \"gala, galas, galu, galus\" (gallina, galline, di gallina, di galline).\nTutti gli altri sostantivi sono neutri: finiscono sia con una consonante sia con una -a: per esempio: \"tab\": tavola o \"ment\": mente, oppure \"teatra\": teatro o \"centra\": centro. Corrispondono al pronome personale neutro je.\nI sostantivi che finiscono con un'altra vocale sono per lo pi\u00f9 vocaboli \"internazionali\": \"taks\u00ec, eur\u00f2, men\u00f9\". Prendono una -s al plurale e non hanno un segno per il genitivo.\nAggettivi.\nGli aggettivi qualificativi sono invariabili. Si mettono sempre davanti al sostantivo a cui si riferiscono. Esistono aggettivi \"puri\": \"bun\": buono; \"glen\": verde, \"kurti\": corto, e anche aggettivi derivati dai sostantivi. In questo caso, la loro forma \u00e8 identica a quella del genitivo singolare: \"mani\": di uomo, virile, maschile; \"\u0292inu\": di donna, femminile.\nCerti aggettivi indefiniti quantitativi che sono contemporaneamente pronomi prendono il segno del plurale: \"mol, mole\" = molto/a, molti/e, \"poj, poje\" = poco/a, pochi/e, \"tal, tale\" = tutto/a, tutti/e, \"ek, eke\" = qualche, alcuni/e.\nPronomi.\nI pronomi personali hanno tre casi: nominativo, accusativo (anche usato con tutte le preposizioni) e dativo. Al posto del genitivo, ci sono gli aggettivi possessivi. Alla terza persona del singolare ci sono tre pronomi (maschile: \"he\"; femminile: \"ce\"; neutro; \"je\"); C'\u00e8 anche un pronome riflessivo. Per esempio: \"i\" = io (nominativo), \"ma\" = mi, me (accusativo), \"mo\" = mi, a me (dativo), tu, ta, to, ecc.\nLista dei pronomi personali: \"i, tu, he, ce, je, nu, vu, lu\" = io, tu, lui, lei, lui/lei (neutro), noi, voi, loro. Pronome riflessivo: \"sia\" = si.\nVerbi.\nI verbi uropi hanno i modi indicativo, imperativo e condizionale; hanno anche una forma semplice, una forma durativa e una forma di perfetto\nNumeri.\n1: \"un\"; 2: \"du\"; 3: \"tri\"; 4: \"kwer\"; 5: \"pin\"; 6: \"ses\"; 7: \"sep\"; 8: \"oc\"; 9: \"nev\"; 10: \"des\"; 100: \"sunte\"; 1000: \"tilie\". 357: \"trisunte-pindes-sep\".\nI numeri ordinali si formano aggiungendo una -i o una -j (dopo una vocale): \"duj\": secondo; \"pini\": quinto; a eccezione di\" pri\": primo.\nLe frazioni si formano aggiungendo una -t: \"trit\": terzo; a eccezione di \"mij\": mezzo."}
{"id": "2242848", "revid": "266224", "url": "https://it.wikipedia.org/wiki?curid=2242848", "title": "Antonio Calcagnadoro", "text": ""}
{"id": "2242849", "revid": "11959", "url": "https://it.wikipedia.org/wiki?curid=2242849", "title": "Marco di Toledo", "text": ""}
{"id": "2242850", "revid": "129019", "url": "https://it.wikipedia.org/wiki?curid=2242850", "title": "Josep Carreras i Coll", "text": ""}
{"id": "2242852", "revid": "599013", "url": "https://it.wikipedia.org/wiki?curid=2242852", "title": "Markel Susaeta", "text": "Caratteristiche tecniche.\nGioca prevalentemente come ala destra, possiede una buona capacit\u00e0 di corsa ed \u00e8 dotato anche di un buon dribbling ma soprattutto \u00e8 molto abile nell'effettuare cross ed assist ai compagni.\nCarriera.\nCresciuto calcisticamente nella cantera dell'Athletic Bilbao, nel 2005 gioca con il Baskonia che \u00e8 la seconda filiale dell'Athletic Bilbao presso la quale, la squadra basca, manda i propri giovani a cominciare la carriera professionistica.\nRichiamato alla casa madre, fa il suo esordio in prima squadra il 2 settembre 2007 nella partita persa 3-1 in trasferta contro il , tra l'altro segnando l'unica rete della sua squadra. All'inizio della stagione 2007-2008, viene registrato per la squadra B, ma riuscir\u00e0 comunque a totalizzare 29 presenze, segnando 4 gol, con la prima squadra. Nella stagione 2017-2018 diventa il nuovo capitano dei \"Leones\" succedendo a Gorka Iraizoz.\nIl 16 gennaio 2019 ha giocato la sua 500\u00aa partita con i baschi, nello Stadio Ram\u00f3n S\u00e1nchez-Pizju\u00e1n. Il 6 maggio successivo la societ\u00e0 basca, ha annunciato ufficialmente che il giocatore non rinnover\u00e0 il suo contratto alla fine della stagione, terminando cos\u00ec dopo 22 anni tra giovanili e prima squadra, la sua lunga esperienza con il club basco.. In dodici anni di militanza in prima squadra, nell'Athletic Bilbao, ha raccolto globalmente tra tutte le competizioni, 507 partite segnando 56 reti.\nNel 2019 passa un breve periodo in Giappone, nelle fila del Gamba Osaka, mentre il 16 gennaio 2020 viene ufficializzato il suo passaggio al club australiano del Melbourne City.\nNazionale.\nTra il 2007 e il 2008 ha raccolto tre presenze nella nazionale Under-21 spagnola.\nNel novembre 2012 viene convocato per la prima volta in nazionale dal CT Vicente del Bosque. Il 14 novembre seguente, debutta con la nazionale maggiore in un'amichevole giocata contro , dove subentra al 72\u00ba minuto al posto di David Villa, andando anche a segno, nel 5-1 finale delle \"furie rosse\".\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "2242854", "revid": "287204", "url": "https://it.wikipedia.org/wiki?curid=2242854", "title": "Baker City", "text": "Baker City \u00e8 un comune di 9860 abitanti dello Stato dell'Oregon, Stati Uniti. Il comune \u00e8 il capoluogo della Contea di Baker."}
{"id": "2242857", "revid": "124801433", "url": "https://it.wikipedia.org/wiki?curid=2242857", "title": "Ander Iturraspe", "text": "Caratteristiche tecniche.\nRegista di centrocampo \u00e8 dotato di una buona tecnica e notevole visione di gioco.\nCarriera.\nClub.\nCresciuto nelle giovanili del Baskonia, passa per tre anni giocando nelle giovanili del Athletic Bilbao. Nell'estate del 2008 gioca in prima squadra nell'Athletic Bilbao, dove nel corso degli anni diventa un leader importante nello scacchiere tattico del centrocampo dei baschi.\nNell'estate 2019 dopo undici anni, si svincola, lasciando la societ\u00e0 basca, con 320 partite totali tra tutte le competizioni segnando 3 reti.\nL'8 luglio dello stesso anno, viene ingaggiato a parametro zero dall'Espanyol, con cui firma un contratto annuale, pi\u00f9 opzione per un ulteriore anno.\nNazionale.\nHa esordito con la nazionale spagnola il 30 maggio 2014 a Siviglia, nell'amichevole vinta dalla per 2-0 sulla , giocando interamente tutti e 90 i minuti.\nStatistiche.\nPresenze e reti nei club.\n\"Statistiche aggiornate al 3 aprile 2019.\""}
{"id": "2242859", "revid": "287204", "url": "https://it.wikipedia.org/wiki?curid=2242859", "title": "La tenaglia", "text": "La tenaglia \u00e8 un saggio di politica dello scrittore, docente ed avvocato italiano Natalino Irti del 2008.\nTematiche.\nIl libro analizza il tracollo dell'ideologia nell'era contemporanea, osservando la situazione politica italiana senza tuttavia concentrarsi sullo scenario partitico od i leader ma focalizzando l'attenzione sulle forze che - secondo l'autore - agiscono internamente ed esternamente alla politica chiudendola in una stretta morsa, proprio come i bracci metallici di una tenaglia.\nIl presupposto dell'opera \u00e8 l'essere anti-ideologico di ogni frangia politica moderna, causa e conseguenza di un progressivo svuotarsi di significato della politica stessa, la quale sembra piegarsi su se stessa, motivata dal pragmatismo e dal desiderio di amministrare il potere per il potere stesso.\nCritica del pragmatismo.\n\"Critica del pragmatismo\" \u00e8 il primo dei due capitoli di cui si compone il saggio di Natalino Irti; \u00e8 suddiviso a sua volta in tredici capitoli.\nSi tratta di una lunga analisi politica che parte dalle origini della scomparsa dell'ideologia dalla politica e delinea i caratteri principali delle nuove forze portanti che l'hanno sostituita.\nAnti-ideologia.\nIn questa prima parte del saggio vengono analizzate le concause che hanno portato la politica a perdere ogni senso ideologico; l'autore osserva come, le forze politiche che fino all'ultimo decennio hanno pesantemente criticato l'essere ideologico inizialmente del fascismo e successivamente dei derivati politici del Marxismo (dal socialismo al comunismo )\n, si siano poi ritrovate all'alba della caduta del muro di Berlino effettivamente prive di ogni significato a loro volta. Le ragioni di un simile capovolgimento sono ben delineate nel riconoscere come, evidenziando l'essere \"negativo\" del socialismo e del comunismo, la politica abbia dipinto un'immagine negativa non tanto delle ideologie marxiste, quanto dell'ideologia in quanto tale. La ideologia appare quindi come uno strumento, un'arma da opporre ad altre ideologie e che, una volta caduto il nemico ideologico, non ha pi\u00f9 alcuno scopo.\nL'interesse si sposta poi sulla contingenza italiana degli anni novanta, in cui la classe politica (prevalentemente anti-comunista) viene letteralmente spodestata giuridicamente e sostituita da punti di riferimento politici che hanno perduto ogni connotazione ideologica e che non hanno alcun punto d'appoggio filosofico. Tali partiti esprimono l'occasionalismo pragmatico che si \u00e8 insediato in seno alla politica e che altro non \u00e8 che il sostituto dell'ideologia; la politica acquista un significato prettamente pragmatico, ogni scelta di governo viene compiuta il giorno prima per il giorno dopo, senza alcun progetto a medio o lungo termine - che ovviamente potrebbe essere motivato soltanto da una spinta ideologica. La politica diventa trasformismo, ribaltamento, il \"consenso\" e il \"numero\" sono gli scopi della politica e tutto ci\u00f2 che ne da legittimit\u00e0.\nTecno-crazia e clero-crazia.\nSeguono due capitoli dedicati alle forze dominanti dietro l'aspetto anti-ideologico della politica, i bracci metallici della tenaglia.\nLa prima posta in analisi \u00e8 ci\u00f2 che Irti definisce \"tecno-crazia\", in riferimento all'intero sistema che si muove con il capitalismo ed il liberismo economico; quest'ultimo infatti \u00e8 ci\u00f2 che ha realmente potuto godere della sconfitta politica delle ideologie socialiste, una sorta di \"ideologia del mercato\". L'aspetto tecno-cratico del liberismo economico \u00e8 evidenziato constatando la preponderanza, all'interno dei governi, di componenti \"competenti\", \"esperte\", ovvero erudite circa la materia che va governata. Viene posto l'accento sull'essenza apolitica dei tecnicisti politici e che permette il costituirsi di enti ed organizzazioni definite \"autonome\", ovvero libere da qualunque legame politico e capaci di esprimere una certa neutralit\u00e0 nei diversi ambiti di cui si occupa.\nAccanto al tecnicismo che impone le leggi del mercato alla politica, viene individuata da Natalino Irti la clero-crazia, non gi\u00e0 distante dalla teocrazia. Si tratta della coesione inscindibile, per la fede, fra la sfera pubblica e la sfera privata dell'uomo, capace di legittimare negli esecutori della fede - nella fattispecie italiana, il clero cattolico - assidua presenza negli affari politici, oltre al possesso di verit\u00e0 incontrovertibili, proprio perch\u00e9 fondate sulla fede. In un paese permeato dalla clero-crazia, appare impossibile ravvedere alcuna traccia di laicit\u00e0 nelle scelte politiche, anche laddove la Costituzione stessa garantisca l'estraneit\u00e0 delle questioni di fede a quelle di stato.\nL'estensione della tecno-crazia e della clero-crazia \u00e8 totale e potenzialmente illimitata, poich\u00e9 non \u00e8 legata al particolarismo nazionale n\u00e9 tantomeno pu\u00f2 essere imbrigliata dalle leggi nazionali: tanto nel caso della religione, che trascende la nazionalit\u00e0 ed interessa le persone singolarmente, quanto nell'economia, che si sviluppa in autonomia e pu\u00f2 coinvolgere pi\u00f9 nazioni nello stesso momento.\nLa tenaglia.\n\"La tenaglia\" \u00e8 il secondo dei due capitoli di cui si compone il saggio di Natalino Irti; \u00e8 a sua volta suddiviso in cinque capitoli.\n\u00c8 la parte conclusiva del saggio, in cui \u00e8 evidente il bisogno, per l'autore, di liberare la dipendenza della politica dell'azione combinata di tecno-crazia e clero-crazia.\nL'impronta del capitolo \u00e8 espressa in un quesito di fondo, ovvero la possibilit\u00e0 o meno per la politica di liberarsi dalla stretta della tenaglia. La domanda in s\u00e9 non trova risposte da parte dell'autore, ma soltanto possibilit\u00e0 e ragioni per cui debba concretizzarsi una sorta di \"neo-ideologismo\" che restituisca finalit\u00e0 evidenti alla politica e le restituisca una dimensione laica.\nLa leva del neo-ideologismo \u00e8 indicata nella forza della legislazione che deve tornare ad interpretare le ragioni di una filosofia e non il bisogno occasionale, deve attualizzarsi dove necessario e nello stesso tempo conservare i valori fondamentali del sistema democratico. Allo stesso modo \u00e8 proposto un \"laicismo positivo\" - in antitesi ad uno\"negativo\" - capace di dare maggior sostegno al bisogno della democrazia di esprimere valori e ragioni il pi\u00f9 possibile condivise da tutti, o quantomeno capaci di non creare interferenze fra la dimensione spirituale e quella civile.\nA dispetto delle argomentazioni che Irti propone, egli non si espone in alcuna previsione sul futuro politico - italiano e mondiale - n\u00e9 offre ulteriori conclusioni, ma ribadisce con forza il bisogno della politica di ritrovare l'ideologia e il finalismo programmatico.\nRiferimenti e citazioni.\nCitazioni filosofiche e riferimenti ad altri saggi dell'autore stesso sono disseminati in larga scala fra le pagine de La Tenaglia, e si rivolgono tanto a personalit\u00e0 attuali del panorama filosofico e politico, come Massimo Cacciari, ad altri che appartengono al passato appena trascorso d'Italia e d'Europa come Benedetto Croce, Augusto Del Noce, Karl Mannheim."}
{"id": "2242861", "revid": "599013", "url": "https://it.wikipedia.org/wiki?curid=2242861", "title": "John Celestand", "text": ""}
{"id": "2242863", "revid": "123487947", "url": "https://it.wikipedia.org/wiki?curid=2242863", "title": "Xabier Etxeita", "text": "Caratteristiche tecniche.\nDifensore centrale, dotato di una buona personalit\u00e0.\nCarriera.\nClub.\nNato ad Amorebieta-Etxano, in Biscaglia, dopo aver giocato per la squadra locale nel 2006 viene ingaggiato dal Bilbao Athletic. In seguito passa alla prima squadra dell'Athletic Bilbao, con cui debutta in Liga il 16 novembre 2008 nella vittoria per 2-0 contro l'Osasuna. Nel corso della partita successiva contro il Numancia viene espulso.\nNegli ultimi giorni della finestra di mercato invernale 2009-10 viene ceduto in prestito per cinque mesi al Cartagena, club militante nella seconda divisione spagnola. Il 16 luglio 2010 firma con un'altra squadra della cadetteria, l'Elche. Con 40 presenze e quattro reti contribuisce nel 2012-13 alla promozione in Liga dei \"Franjiverdes\", vent'anni dopo l'ultima apparizione.\nIl 4 giugno 2013 fa ritorno all'Athletic Bilbao, dove si guadagna un posto da titolare. Il 25 ottobre 2014 timbra la sua prima marcatura con i \"Rojiblancos\" contro l'Almeria. Il 4 marzo 2015 segna il gol decisivo nella semifinale di Coppa del Re contro l'Espanyol. Nella finale successiva per\u00f2 i baschi sono sconfitti per 3-1 contro il Barcellona. Gioca da titolare la Supercoppa spagnola 2015, dove viene ammonito all'andata e sostituito al ritorno. L'Athletic s'impone complessivamente per 5-1 sul Barcellona (4-0 al San Mam\u00e9s e 1-1 al Camp Nou) vendicando cos\u00ec la sconfitta in finale di coppa di qualche mese prima. Per il giocatore si tratta del primo trofeo in carriera.\nIl 24 luglio 2018 si accorda per un anno in prestito all'Huesca, mentre il 13 agosto 2019 si trasferisce a titolo definitivo al Getafe.\nNazionale.\nIl 12 ottobre 2015 debutta con la nazionale spagnola, giocando da titolare, nell'ultima partita valida per le Qualificazioni al campionato europeo di calcio 2016, contro l' e risultatosi decisivo nella vittoria esterna delle \"furie rosse\".\nStatistiche.\nPresenze e reti nei club.\n\"Statistiche aggiornate al 20 marzo 2016.\""}
{"id": "2242865", "revid": "123477779", "url": "https://it.wikipedia.org/wiki?curid=2242865", "title": "Italo-sammarinesi", "text": "Italo-sammarinesi sono gli italiani radicatisi nella Repubblica di San Marino negli ultimi secoli, ed i loro discendenti.\nStoria.\nFin dal medioevo vi sono stati italiani residenti sul monte Titano.\nLa pi\u00f9 antica Repubblica del mondo tuttora esistente fu sempre rifugio di italiani illustri nei secoli successivi: per esempio, nel 1849 Garibaldi (mentre fuggiva da Roma dopo la caduta della Repubblica Romana) si rifugi\u00f2 a San Marino.\nIl 22 marzo 1862 fu firmato un trattato d'amicizia tra il Regno d'Italia e San Marino. Inoltre Federico Consolo, ebreo italiano, compose l'Inno nazionale della Repubblica nel 1894.\nDal 1922 vi si rifugiarono alcuni antifascisti italiani nonostante il fascismo a San Marino: come conseguenza Mussolini decise di inviare dal 1921 al 1936 dei Carabinieri.\nNegli anni trenta con la costruzione della ferrovia Rimini\u2013San Marino, finanziata interamente dal Regno d'Italia, arrivarono nella Repubblica molti lavoratori italiani (dalle Marche e dalla Romagna \"in primis\"), ma la ferrovia a scartamento ridotto fu distrutta al passaggio del fronte (linea gotica) nel settembre 1944 durante la battaglia di Monte Pulito.\nDurante la seconda guerra mondiale si rifugiarono a San Marino oltre 100.000 italiani, specialmente quando nel settembre 1944 gli Alleati raggiunsero l'area romagnola.\nNegli anni cinquanta del dopoguerra molti italiani si trasferirono nella Repubblica del Monte Titano, per le minori imposte ed i redditi pi\u00f9 alti. \nGli italiani a San Marino erano 9.326 nel 2007 su una popolazione di 30.926 abitanti, e rappresentavano circa il 30% della popolazione, mentre erano 8.707 nel 2006 e 8.220 nel 2005 (compresi quelli con doppia cittadinanza).\nSecondo i dati sammarinesi gli italiani a San Marino sono il 10%, escludendo quindi quelli con doppia cittadinanza o nati a San Marino e sono concentrati a Serravalle dove 1.800 abitanti su 9.394 sono italiani.\nTuttora a San Marino lavorano molti italiani, provenienti dalla Riviera Romagnola o dalle Marche e secondo le ultime stime i frontalieri sono 6.275.\nAl 1\u00ba gennaio 2011 secondo l'AIRE gli italiani a San Marino erano 11.056 di cui ben 8.494 emiliano-romagnoli e 1.288 marchigiani.\nAra dei Volontari.\nIl simbolo che rappresenta il maggior legame tra gli italiani e la Repubblica di San Marino \u00e8 l\"'Ara dei Volontari\".\nQuesto monumento fu progettato da Gino Zani ed inaugurato nel 1927 durante il Fascismo nella Citt\u00e0 di San Marino.\nL'Ara \u00e8 dedicata ai 140 volontari sammarinesi morti per l'Unit\u00e0 d'Italia dal 1843 al 1870 e durante la prima guerra mondiale (1915-1918).\n\u00c8 dotata di una doppia rampa di scale che conduce alla cappella votiva, sormontata da un obelisco. Sul retro c'\u00e8 una lapide con tutti i 140 nomi.\nLo storico Denis Mack Smith si pose la domanda sul perch\u00e9 un piccolo Stato quasi al centro dell'Italia non fu reclamato dall'Irredentismo italiano e neanche da Mussolini (che addirittura lo difese dai tedeschi durante la sua Repubblica di Sal\u00f2). Mack Smith arriv\u00f2 alla conclusione nella sua \"Storia d'Italia\" che i 140 volontari sammarinesi dell'Ara hanno fatto considerare San Marino (ai nazionalisti italiani) una specie di piccolissima repubblica italiana solo nominalmente indipendente (ed un vanto davanti al mondo per essere stata sempre indipendente dall'Alto Medioevo)."}
{"id": "2242867", "revid": "486946", "url": "https://it.wikipedia.org/wiki?curid=2242867", "title": "Waterloo and City Line", "text": ""}
{"id": "2242868", "revid": "247222", "url": "https://it.wikipedia.org/wiki?curid=2242868", "title": "Olympique Lyonnais 1992-1993", "text": "Questa pagina raccoglie le informazioni sull'Olympique Lyonnais nella stagione 1992-1993."}
{"id": "2242869", "revid": "1310927", "url": "https://it.wikipedia.org/wiki?curid=2242869", "title": "Mikel Balenziaga", "text": ""}
{"id": "2242870", "revid": "486946", "url": "https://it.wikipedia.org/wiki?curid=2242870", "title": "CFVA", "text": ""}
{"id": "2242871", "revid": "767487", "url": "https://it.wikipedia.org/wiki?curid=2242871", "title": "Walcherio da Malvern", "text": "Fu il secondo Priore di Malvern (in Inghilterra).\nWalcherio era originario della Lotaringia e giunse in Inghilterra verso il 1091. Divenne noto per l'uso di un astrolabio per misurare il periodo di tempo di numerose eclissi solari e lunari con un grado di accuratezza di circa quindici minuti. Usando queste sue prime osservazioni appront\u00f2 una serie di tavole astronomiche che fornivano i tempi relativi ai noviluni fra il 1036 e il 1111, che egli considerava importanti per fini di astrologia medica.\nLe sue ultime osservazioni rivelarono errori significativi nelle sue tabelle, che riflettono le limitazioni delle prime teorie astronomiche d'et\u00e0 medievale.\nIn uno dei suoi ultimi scritti, che egli redasse sulla scorta dei dati di astronomia araba ricevuti dalla Spagna, registr\u00f2 gli angoli in gradi, minuti e secondi, malgrado egli scrivesse tali numeri usando le cifre romane e non quelle arabe.\nLa lapide tombale di Walcherio nella chiesa del Priorato di Malvern sottolinea le sue capacit\u00e0 di \"abile astrologo e matematico\". Come responsabile del Priorato esercit\u00f2 una notevole influenza nella contea del Worcestershire."}
{"id": "2242873", "revid": "486946", "url": "https://it.wikipedia.org/wiki?curid=2242873", "title": "C.F.V.A.", "text": ""}
{"id": "2242874", "revid": "11959", "url": "https://it.wikipedia.org/wiki?curid=2242874", "title": "Walcherio di Malvern", "text": ""}
{"id": "2242876", "revid": "11959", "url": "https://it.wikipedia.org/wiki?curid=2242876", "title": "Walcherio di Lorena", "text": ""}
{"id": "2242877", "revid": "287204", "url": "https://it.wikipedia.org/wiki?curid=2242877", "title": "Kl\u00ednovec", "text": "Il Kl\u00ednovec (1.244 - detto anche, in tedesco, \"Keilberg\" e, pi\u00f9 raramente, \"Sonnenwirbel\") \u00e8 la montagna pi\u00f9 alta dei Monti Metalliferi. Si trova nella Regione di Karlovy Vary della Repubblica Ceca nei pressi del confine con la Germania."}
{"id": "2242880", "revid": "1924342", "url": "https://it.wikipedia.org/wiki?curid=2242880", "title": "Madonna (cantante)", "text": "Diva celebre in tutto il mondo sin dai primi anni ottanta, capace di attirare l'attenzione e le critiche del pubblico e della stampa con i suoi comportamenti ritenuti trasgressivi, nonch\u00e9 per i suoi videoclip iconici, Madonna \u00e8 definita \"The Queen of Pop\" (la \"Regina del Pop\"). Madonna nasce nel Michigan nel 1958 e si trasferisce a New York nel 1978 per seguire una carriera come ballerina. Dopo essere stata una batterista e cantante in due band, Breakfast Club e Emmy, Madonna firma un contratto con la Sire Records nel 1982 e l'anno seguente pubblica il suo primo album: \"Madonna\". Seguono altri album dal grande successo, incluso il celebre \"Like a Virgin\" (1984) e \"True Blue\" (1986), cos\u00ec come il vincitore del Grammy Award per il miglior album pop \"Ray of Light\" (1998) e \"Confessions on a Dance Floor\" (2005), anch'esso vincitore di un Grammy. Molte delle sue canzoni hanno raggiunto la prima posizione nelle classifiche mondiali, come \"Like a Virgin\", \"La isla bonita\", \"Like a Prayer\", \"Vogue\", \"Justify My Love\", \"Erotica\", \"Take a Bow\", \"Frozen\", \"Music\", \"American Life\", \"Hung Up\", \"4 Minutes, Girl Gone Wild, Bitch I'm Madonna, Med\u00e9llin.\"\nCome imprenditrice, Madonna ha fondato una compagnia chiamata Maverick (compresa l'etichetta Maverick Records) nel 1992. Altre sue creazioni includono design di moda, libri per bambini, centri benessere e cinema. Collabora a varie organizzazioni benefiche, avendo fondato la \"Ray of Light Foundation\" nel 1998 e \"Raising Malawi\" nel 2006.\nSecondo il \"Guinness dei primati\" \u00e8 l'artista femminile dalle maggiori vendite della storia della musica, con all'attivo 350 milioni di dischi in tutto il mondo, di cui 83 milioni nei soli Stati Uniti d'America, (sommati al 2015 tra 64.5 di album e 18.5 di singoli) il che la rende la quarta artista con maggiori vendite in assoluto.\n\u00c8 inoltre l'artista ad aver piazzato pi\u00f9 DVD musicali alla prima posizione nella \"Billboard Albums Chart\" negli USA, con nove titoli fino allo \"Sticky &amp; Sweet Tour\" del 2010, che \u00e8 il tour di maggior successo di un'artista donna (quinto in totale), nonch\u00e9 quello di maggior successo nel rapporto introiti/date, con un incasso di oltre 400 milioni di dollari in 85 tappe. Nella sua carriera ha vinto numerosi premi, tra cui 50 Billboard Music Awards e 7 Grammy Awards. L'artista ha intrapreso anche una carriera cinematografica, vincendo il Golden Globe per la migliore attrice in un film commedia o musicale per \"Evita\" (1996) e per la migliore canzone originale per \"Masterpiece\", tratta dal film da lei diretto \"W.E. - Edward e Wallis\" (2011).\nBiografia.\nPrimi anni e formazione.\nNata a Bay City nel Michigan e cresciuta a Pontiac, Madonna \u00e8 la terza di sei fratelli. Il padre, Silvio Anthony Ciccone (detto Tony, nato nel giugno 1931), \u00e8 di origine italiana (abruzzese), figlio di Gaetano Ciccone e Michelina Puca, giunti negli Stati Uniti d'America nel 1919 da Pacentro (AQ), mentre la madre, Madonna Louise Fortin (1933-1963), era di origini franco-canadesi. Nel 1963, quando Madonna aveva cinque anni, sua madre mor\u00ec all'et\u00e0 di soli 30 a causa di un tumore al seno. La donna rivel\u00f2 alla figlia di essere malata durante il suo ultimo periodo di vita, scatenando nella bambina una prematura responsabilizzazione verso i suoi fratelli per i quali prese il ruolo di figura genitoriale. Ha confessato in un'intervista a Taraborrelli: \u00abRicordo che mi sentivo pi\u00f9 forte di lei. Ero cos\u00ec piccola eppure sembrava che fosse lei la bambina. [\u2026] Penso che questo fatto mi abbia fatto crescere pi\u00f9 velocemente.\u00bb Quel fatto ha segnato profondamente Madonna: \u00abC'era tanto non detto, tante emozioni districate e irrisolte, rimorsi, sensi di colpa, senso di perdita, rabbia, confusione\u2026 ho visto mia madre, bellissima, giacere come se dormisse in una bara aperta. Poi, ho notato che la sua bocca aveva qualcosa di strano. Mi ci \u00e8 voluto del tempo per capire che era stata cucita. In quel momento terribile, ho cominciato a capire quello che l'avevo persa per sempre. L'immagine finale di mia madre, al tempo stesso tranquilla e grottesca, mi perseguita anche oggi.\u00bb Secondo l'autore John Randy Taraborrelli quel fatto accaduto cos\u00ec prematuramente e quell'episodio hanno segnato talmente tanto Madonna da influenzare la donna che \u00e8 oggi. La stessa Madonna ha confermato che non esser cresciuta con sua madre ha fatto in modo che lei diventasse una donna in un certo senso \"senza freni\": \u00abPenso che il motivo pi\u00f9 grande per cui sono stata in grado di esprimere me stessa e di non essere intimidita, \u00e8 stato non avere una madre. Per esempio, una madre ti insegna le buone maniere. E io non ho assolutamente imparato nessuno di questi modi e regole.\u00bb Il padre di Madonna, tre anni dopo la morte della moglie, nel 1966, si risposa con la sua governante, Joan Gustafson, dalla quale ha altri due figli, Jennifer e Mario, e con la quale \u00e8 tuttora sposato.\nAdolescenza.\nTrascorsa la sua vita liceale tra gli sport in cui eccelleva e il gruppo di cheerleader, si diploma nel 1976 e le viene consegnato un premio dalla scuola, il Tespian Award, per il grande lavoro svolto al liceo. Ricevuta la borsa di studio per la danza, si reca all'Universit\u00e0 del Michigan, dove segue i corsi di balletto di Christopher Flynn, figura maschile chiave nella sua vita. Fu il primo a vedere in lei l'enorme potenziale e ad incoraggiarla nella sua carriera. Nonostante i successi scolastici, Madonna decide di abbandonare l'universit\u00e0, scontrandosi pi\u00f9 volte con il padre, per recarsi a New York speranzosa di diventare una ballerina.\n1978-1980: Gli esordi a New York.\nCon soli 35 dollari in tasca e nessun posto dove vivere, nel 1978 si reca a New York desiderosa di studiare danza dal coreografo Alvin Ailey. Per alcuni mesi \u00e8 costretta a dormire sul divano di una sua amica, fino a quando, grazie ai pochi soldi guadagnati con gli umili lavori che riesce a trovare, prende in affitto un monolocale. Nel nuovo quartiere la derubano pi\u00f9 volte e subisce un grande shock: viene aggredita e stuprata da alcuni sconosciuti vicino alla scuola di danza che frequentava.\nCercando di adattarsi a vivere nella grande citt\u00e0, fa diversi lavori, come quello della modella per studenti di pittura o per fotografi, i quali vendettero anni dopo le immagini inedite dell'artista a \"Playboy\" e \"Penthouse\".\nDurante questo periodo Madonna frequenta Dan Gilroy, con il quale forma la band dei Breakfast Club.. Diventa batterista del gruppo, poi cantante, e nel frattempo collabora alla stesura di alcune canzoni.\nInoltre realizza numerose performance con compagnie di danza moderna tra cui la Alvin Ailey and the Walter Nicks Dancers.\nNel 1979 viene contattata da Patrick Hernandez e vola a Parigi per partecipare come corista e ballerina al brano \"Born to Be Alive\". Durante il soggiorno francese, alcuni produttori intravedono le potenzialit\u00e0 di Madonna e decidono di farne una starlette da discoteca, ma lei, stanca dell'ambiente, ritorna a New York. Durante il periodo francese, Madonna partecipa come voce comprimaria e corista alla realizzazione di un disco, \"Wild Dancing\", del cantante tedesco Otto von Wernherr. Il disco, con suoni techno-punk rock, uscir\u00e0 nei negozi solo nel 1986. Intanto, pi\u00f9 per sbarcare il lunario che per velleit\u00e0 artistiche, fa il suo debutto nel cinema: recita in \"L'oggetto del desiderio\", un thriller erotico di Stephen Jon Lewicki, per il quale ottiene un compenso di soli 100 dollari. Il film esce solo nel 1985, ai tempi del successo di \"Like a Virgin\", e Madonna cerca inutilmente di evitarne la distribuzione. Nel 1980 decide di abbandonare i Breakfast Club e, insieme al fidanzato Stephen Bray, fonda un gruppo chiamato Emmy.\n1982-1985: I primi successi e \"Like a Virgin\".\nDopo la rottura con Bray, Madonna cambia genere e inizia a scrivere e produrre brani dance che ottengono una certa fama nei club della Grande Mela. \u00c8 in questo periodo che un demo di Madonna e Bray, dal titolo \"Everybody\", arriva all'attenzione del popolare dj e produttore Mark Kamins, che porta, a sua volta, la cantante all'attenzione della Sire Records e del suo proprietario Seymour Stein che le propone un contratto discografico.\nFirmato il contratto con la Sire Records, nell'ottobre 1982, Madonna pubblica il suo primo singolo, \"Everybody\", che ottiene anche una buona programmazione nelle radio R&amp;B, facendo pensare inoltre che Madonna sia un'artista di colore. \"Everybody\" riesce a raggiungere la posizione numero 3 della \"Billboard\" Hot Dance/Club Party Chart. Nello stesso anno Madonna incontra John Benitez, il quale produrr\u00e0 insieme a lei \"Holiday\", una delle sue canzoni di maggior successo degli anni ottanta, la prima hit ad entrare in classifica anche nei paesi europei. Il secondo singolo, pubblicato nel 1983, \u00e8 \"Burning Up\", che riesce a raggiungere la numero 3 della \"Billboard Hot Dance/Club Play Chart\".\nNel luglio dello stesso anno Madonna pubblica il suo primo album, intitolato semplicemente \"Madonna,\" che negli Stati Uniti viene certificato con cinque dischi di platino. L'album raggiunge la notoriet\u00e0 e un elevato numero di vendite soprattutto dopo la rotazione dei video dei singoli sulla neonata MTV, che permettono cos\u00ec di promuovere in tutto il mondo l'immagine punk/rock di Madonna.\nUn mese dopo la pubblicazione dell'album esce il terzo singolo, \"Holiday\", che rappresenta il primo vero successo della cantante. Il brano infatti raggiunge la posizione numero 16 della \"Billboard Hot 100\" ed \u00e8 la prima Top 20 di Madonna in molti paesi.. Nel 1983 Madonna si esibisce per la prima volta in Italia, in Sardegna nella discoteca \"Biggest\" a Samassi. Grazie ad un tour musicale trasmesso in tv dalla Rai nella trasmissione \"Discoring\", Madonna fece l'ultimo live in una discoteca proprio nell'allora famoso locale sardo. Lo stesso look sfoggiato la sera verr\u00e0 poi indossato anche nel film che la vedr\u00e0 protagonista nel 1985. Si esib\u00ec con \"Holiday\", singolo che in Italia non era ancora uscito.\nNel 1984 vengono pubblicati altri due singoli, destinati anch'essi alla top 10: \"Borderline\" e \"Lucky Star\". \"Lucky Star\" \u00e8 il primo singolo dei sedici consecutivi ad entrare nella top five della classifica statunitense. Nel 1984 Madonna pubblica il suo secondo album, \"Like a Virgin\" che riesce a raggiungere la posizione numero 1 della \"Billboard Top 200 Albums Chart\". Lanciato soprattutto dal successo della title track, \"Like a Virgin\", al primo posto per sei settimane negli Stati Uniti e in molti paesi del mondo, diventa un successo planetario che rappresenta il vero successo mondiale per Madonna, sia grazie anche agli altri singoli estratti (\"Material Girl\", \"Angel\" e \"Dress You Up\") che per l'immagine di Madonna che si trasforma da sensuale e provocante, nel video di \"Like a Virgin\", ad ironica, nell'interpretazione di una novella Marilyn Monroe, nel video di \"Material Girl\", termine coniato dai media a cui paragonano la popstar. L'album ha venduto un totale di 21 milioni di copie nel mondo.\n\"Like a Virgin\" ha avuto un enorme successo negli Stati Uniti, dove ha venduto oltre 10 milioni di copie ed \u00e8 stato certificato disco di diamante nel 1999. \"Like a Virgin\" ha venduto nel mondo oltre 21 milioni di copie. Grazie a quest'album Madonna riceve il suo primo \"MTV Video Music Award\": il prestigioso \"Video Vanguard Award\" per il grande impatto nel mondo dei video. Per quanto riguarda l'impatto dell'album e dell'omonima traccia, Madonna ha dichiarato: \"Sono stata sorpresa dal modo in cui la gente ha reagito a \"Like a Virgin\" perch\u00e9 quando ho scritto quella canzone, per me, stavo cantando su come qualcosa mi ha fatta sentire in un certo modo - nuova e fresca - e tutti l'hanno interpretato come 'Io non voglio pi\u00f9 essere vergine. Fottimi il cervello!' Non \u00e8 affatto quello che ho cantato. \"Like a Virgin\" \u00e8 sempre stato assolutamente ambiguo.\" Nel 1985 Madonna riprova con la carriera cinematografica con una breve apparizione come cantante, in un club, nel film \"Vision Quest\" (in Italia e per il mercato europeo \u00e8 stato tradotto come \"Crazy for You - Pazzo per te\"), in cui presenta nella colonna sonora \"Crazy for you\", canzone che riceve anche una nomination ai Grammy Awards, e \"Gambler\" che ottiene un buon successo in alcuni paesi.\nNel 1985 Madonna ha il ruolo da protagonista, nel film \"Cercasi Susan disperatamente\", che ottiene un buon successo commerciale negli Stati Uniti e grazie al quale riceve buone critiche per la recitazione. Il film \u00e8 da ricordare soprattutto per la colonna sonora che contiene la canzone \"Into the Groove\", che regala a Madonna la sua prima numero uno nella classifica inglese e diventa un grande successo in molti paesi europei. Intanto, nello stesso anno, vengono ristampati \"Like a Virgin\", proprio con l'aggiunta di \"Into the Groove\", e il primo album della star, ripubblicato con il titolo di \"The First Album\" e con una copertina ed un artwork diversi dall'originale del 1983.\nNello stesso periodo Madonna parte per il suo primo tour, il \"Virgin Tour\" che toccher\u00e0 solo le principali citt\u00e0 americane e canadesi, riscontrando un enorme successo: in questo tour\nviene accompagnata da un giovane gruppo hip hop, i Beastie Boys. Nel 1985 Madonna parteciper\u00e0 inoltre con la sua performance al \"Live Aid\", concerto benefico a favore dell'Africa, interpretando \"Holiday\", \"Into the Groove\" e presentando in anteprima il brano \"Love Makes the World Go Round\", successivamente pubblicato nell'album \"True Blue\".\n1986-1989: \"True Blue\", \"Who's That Girl?\" e \"Like a Prayer\".\nNel giugno del 1986 Madonna pubblica il suo terzo album, \"True Blue\". \u00c8 il primo album di un'artista femminile ad entrare direttamente alla numero 1 della \"Billboard Top 200\" ed \u00e8 anche l'album in studio pi\u00f9 venduto di Madonna con oltre 25 milioni di copie, 7 delle quali vendute negli Stati Uniti dove \u00e8 stato certificato 7 volte disco di platino..\nDall'album sono stati estratti \"Live to Tell\", \"Papa Don't Preach\", \"True Blue\", \"Open Your Heart\" e \"La Isla Bonita\". Il singolo \"Papa Don't Preach\" ha scatenato le ire delle associazioni abortiste. La portavoce della National Organization of Women critica pesantemente il testo della canzone e Madonna stessa chiedendole di lasciare qualche dichiarazione o di fare un brano a sostegno dell'aborto. Le associazioni antiabortiste, invece, elogiano la cantante, e Susan Carpenter-McMillan, presidente della Feminists for Life, sostiene che con questa canzone Madonna ha mostrato alle donne e giovani ragazze madri che esiste un'alternativa all'aborto, ovvero tenere il figlio. \nNel 1986 Madonna recita nel film \"Shanghai Surprise\" accanto al neomarito Sean Penn e, nel 1987, come protagonista nel film commedia \"Who's That Girl\", che si rivela un flop al botteghino negli Stati Uniti. Ma la colonna sonora ha un grande successo di vendite (disco di platino negli Stati Uniti). Quattro dei 9 brani dell'album sono interpretati dalla stessa Madonna: \"Who's That Girl\" (che raggiunge la numero 1 della classifica americana), \"Causing a Commotion\", \"The Look of Love\" e \"Can't Stop\". I film furono entrambi pesantemente stroncati dalla critica, tanto che nel 1987 Madonna si guadagna il premio come peggior attrice ai \"Golden Raspberry Awards\". Dopo il cinema, Madonna fa il suo esordio nel teatro, recitando a Broadway nella commedia \"Goose &amp; Tomtom\" (scritta da David Rabe e diretta da Gregory Mosher), anche stavolta al fianco del marito Sean Penn e dell'attore Harvey Keitel.\nPer la prima volta Madonna scrive una canzone per un altro artista: si tratta di Nick Kamen, giovane modello inglese, al quale la star regala il brano \"Each Time You Break My Heart\", pubblicato sull'omonimo album del cantante esordiente dove la cantante partecipa come seconda voce. Nell'estate del 1987 Madonna intraprende il suo primo tour mondiale \"Who's That Girl Tour\" che in 38 date tocca Giappone, Nord America e Europa. Alla fine del 1987 Madonna pubblica una raccolta remixata di alcuni dei suoi precedenti successi, intitolata \"You Can Dance\", che vende sei milioni di copie nel mondo e viene certificata disco di platino negli Stati Uniti. Intanto appare di nuovo sullo schermo nel film \"I maledetti di Broadway\" che vedr\u00e0 la luce solo in VHS per la prematura scomparsa del regista Howard Brookner, e insiste nella carriera teatrale con la commedia di David Mamet \"Speed the Plow\", al fianco di Joe Mantegna.\nNel 1989 pubblica il suo quarto album in studio, \"Like a Prayer\", il terzo consecutivo a raggiungere la vetta della classifica statunitense. Dall'album vengono estratti sei singoli: \"Like a Prayer\", \"Express Yourself\", \"Cherish\", \"Keep It Together\", \"Dear Jessie\" e la top 20 hit \"Oh Father\". L'album contiene anche \"Love Song\", in cui Madonna duetta con Prince, il quale, non accreditato, suona anche la chitarra elettrica in diversi brani del disco come \"Like a Prayer\", \"Keep It Together\" e \"Act of Contrition\". Con \"Like a Prayer\" Madonna sperimenta diversi stili musicali, con incursioni nel rock, nell'R&amp;B, e nel gospel, e viene giudicato molto positivamente dai critici. L'album vende oltre quindici milioni di copie e viene certificato quattro volte disco di platino negli USA.\nIl video musicale del singolo omonimo, \"Like a Prayer\", viene aspramente criticato, perch\u00e9 giudicato \"sacrilego\" (nel video Madonna bacia la statua di un santo di colore che si anima, appare con le sacre stigmate e danza davanti a delle croci in fiamme), prima da alcune associazioni cristiane americane e in seguito dallo stesso Vaticano che \"impedisce\" a Madonna di recarsi in Italia e censura il video. Nonostante le varie controversie il singolo \"Like a Prayer\" \u00e8 divenuto uno dei singoli pi\u00f9 venduti della storia. Poco prima dell'uscita dell'album, Madonna aveva firmato un contratto da cinque milioni di dollari per la campagna promozionale della Pepsi, girando un suggestivo spot (a cui \"Like a Prayer\" faceva da colonna sonora), in cui la star rievocava la propria infanzia. A causa dello scandalo suscitato dal video la Pepsi decise di rescindere il contratto con Madonna, cancellando gli spot in programmazione e rifiutando la sponsorizzazione del \"Blond Ambition Tour\" (che and\u00f2 invece alla Pioneer); per contro, durante un passaggio del video di \"Oh Father\" si nota su un muro un maxi-poster pubblicitario della Coca Cola, principale avversario della Pepsi.\n1990-1993: \"Blond Ambition Tour\", \"The Immaculate Collection\", \"Erotica\" e \"The Girlie Show Tour\".\nNel 1990, Madonna interpreta Breathless Mahoney nel film \"Dick Tracy\" al fianco di Warren Beatty. Il film ottiene un buon successo commerciale e Madonna ottiene critiche positive per l'interpretazione del suo ruolo di vamp. L'album di Madonna \"I'm Breathless\" contiene tre brani della colonna sonora di \"Dick Tracy\" (\"Sooner or Later\", \"More\", e \"What Can You Lose\") e altri ispirati alle atmosfere della pellicola. Dall'album vengono estratti due singoli, \"Hanky Panky\" e \"Vogue\"; lanciato nell'aprile del 1990, quest'ultimo vende quasi sei milioni di copie.\nNel videoclip di \"Vogue\", Madonna si esibisce nel \"vogueing\", un ballo che la cantante aveva scoperto in un locale di Chelsea, il Sound Factory. Affascinata dal ballo, allora diffuso tra la comunit\u00e0 LGBT di New York, assume alcuni ballerini del locale e inizia a comporre \"Vogue\" in onore del ballo che da quel momento diventer\u00e0 famoso in tutto il mondo.\nOriginariamente dall'album dovevano essere estratti anche \"Sooner or Later\" e \"Now I'm Following You\", anch'essa contenuta nel film ma interpretata da Andy Paley. L'album contiene anche \"Something to Remember\", inclusa nell'album omonimo uscito nel 1995.\nNell'aprile 1990 Madonna parte anche per il suo secondo, e pi\u00f9 trasgressivo, tour mondiale, il \"Blond Ambition Tour\". Il tour tocca, come nel \"Who's That Girl Tour\", il Giappone, Nord America ed Europa. Il tour vienne accolto positivamente dalla critica, che lo definisce il \"miglior tour degli anni novanta\".\nAlla fine del 1990 Madonna pubblica uno dei suoi massimi successi, dal titolo \"The Immaculate Collection\". La raccolta include quindici successi, pi\u00f9 due inediti che raggiungono la top ten statunitense; \"Rescue Me\" e \"Justify My Love\" (scritta in collaborazione con Lenny Kravitz) che con il suo contenuto erotico e il suo provocante video, censurato da MTV, anticipa la cosiddetta \"fase sex\" della carriera di Madonna. L'album vende trenta milioni di copie nel mondo e viene certificato disco di diamante negli Stati Uniti. \"The Immaculate Collection\" usc\u00ec anche come raccolta di videoclip (in VHS e Laser Disc, fu pubblicato in DVD nel 1999), che raggiunse negli USA il triplo platino. Il videoclip di \"Justify My Love\" \u00e8 il video distribuito su VHS pi\u00f9 venduto della storia.\nNel 1991 Madonna \u00e8 protagonista del film-documentario, \"A letto con Madonna\", presentato in anteprima al \"Festival di Cannes\" di quell'anno, che racconta i retroscena durante i concerti del \"Blond Ambition Tour\". Nel film, che alterna immagini sul palco e dietro le quinte, la personalit\u00e0 e la vita privata di Madonna vengono esplorate nei pi\u00f9 intimi dettagli. I ballerini del \"Blond Ambition Tour\" Oliver Crumes, Kevin Stea e Gabriel Trupin hanno fatto causa alla popstar per frode e violazione della privacy per aver incluso nel documentario delle scene che la popstar aveva promesso di non montare. Nel 1992, Madonna appare nel film \"Ragazze vincenti\" con Tom Hanks e Geena Davis. Il film ottiene un discreto successo e la canzone principale della colonna sonora del film, \"This Used to Be My Playground\", pubblicata nella compilation celebrativa dei Giochi Olimpici di Barcellona, \"Barcelona Gold\", diventa una hit mondiale ed \u00e8 la decima numero uno di Madonna nella classifica statunitense dei singoli. Nello stesso anno Madonna partecipa alla compilation \"Red Hot + Dance\" con un remix del brano inedito \"Supernatural\" (che, nella sua versione originale, era gi\u00e0 stato pubblicato come lato B del singolo di \"Cherish\").\nIl 1992 costituisce la fase pi\u00f9 controversa della carriera di Madonna. Secondo quella che appare come una ben calcolata strategia multimediale, escono, nello spazio di alcuni mesi, il libro fotografico \"Sex\", l'album \"Erotica\" e il film \"Body of evidence - Corpo del reato\" diretto da Uli Edel. Le foto di \"Sex\", opera di Steven Meisel, intendono rappresentare le fantasie sessuali della cantante, molte delle quali di natura sadomaso e omosessuale. Tra le comparse, figurano Naomi Campbell, Isabella Rossellini e il rapper Vanilla Ice. Il libro contiene anche dei testi nello stesso spirito delle immagini e un CD con il brano \"Erotic\", una versione speciale del singolo \"Erotica\". Il libro ha un'enorme eco a livello internazionale ed \u00e8 presto esaurito. Oggi fuori stampa, \u00e8 diventato un oggetto da collezionisti.\nNell'ottobre del 1992 esce l'album \"Erotica\", il quinto realizzato in studio dalla cantante, co-prodotto da Madonna, Shep Pettibone e Andr\u00e9 Betts. Il primo singolo estratto dall'album \u00e8 \"Erotica\", che presenta un testo abbastanza spinto ed audace in cui Madonna si presenta come \"Mistress\" sadomaso che si prefigge di insegnare le arti del piacere erotico. Seguono i singoli \"Deeper and Deeper\", \"Bad Girl\", \"Fever\" (cover in stile pop/dance del celebre pezzo jazz di Peggy Lee pubblicata come singolo soltanto per il mercato europeo), \"Rain\" e \"Bye Bye Baby\". L'album viene certificato doppio disco di platino negli Stati Uniti e vende oltre cinque milioni di copie: cifra notevole per qualunque altro artista, ma ben al di sotto delle vendite degli album precedenti della cantante, tanto che numerosi critici considerano la carriera di Madonna ormai in declino. In seguito ad un rifiuto della Warner Bros. Records di darle una parte dei profitti ricavati con gli album fino ad allora pubblicati, Madonna li convince a finanziare il progetto Maverick Records, una casa discografica fondata dalla cantante insieme a Freddy DeMann, co-presidente dell'etichetta che ha fornito 20 milioni di dollari di budget per la realizzazione della societ\u00e0. \"Erotica\" \u00e8 il primo album di Madonna ad essere stato pubblicato dalla sua etichetta.\nIl flop del film \"Body of evidence - Corpo del reato\" (1993) sembra confermare le cattive voci. Il film, che racconta della relazione tra una gallerista accusata di omicidio e il suo difensore, viene definito eccessivamente esplicito nelle scene di sesso (spesso sadomaso) tra i protagonisti. Per la promozione italiana del film, Madonna arriva in Italia, a Roma, il 23 gennaio 1993 e partecipa, per la prima volta in uno show televisivo italiano (seppure fosse gi\u00e0 apparsa dieci anni prima alla TV italiana in una puntata di \"Discoring\", per promuovere, da semisconosciuta, il suo singolo di debutto \"Everybody\"), alla trasmissione \"Partita Doppia\", condotto da Pippo Baudo, dove in un'intervista esclusiva di circa un'ora, la cantante svela i retroscena del tanto criticato film e risponde ad alcune domande personali. La serata, molto seguita, soprattutto durante la sua apparizione, raggiunge il 42,65% di share con 9.540.000 spettatori, decretandone un vero successo mediatico. Il film fece guadagnare a Madonna un Razzie Award per la peggiore interpretazione dell'anno.\nIntanto compone il brano \"Just a Dream\" per la sua storica corista, Donna DeLory, che lo pubblica nel suo album omonimo da solista. Nel 1993 recita nella commedia di Woody Allen \"Ombre e nebbia\", al fianco di Mia Farrow e John Malkovich e nell'autunno dello stesso anno parte il \"Girlie Show\", il terzo tour mondiale della cantante, che in 38 tappe tocca Europa, Stati Uniti, Giappone e per la prima volta Israele, Turchia, America Latina e Australia. Ancora un'altra prova da attrice, questa volta drammatica, nel film fiasco ai botteghini \"Occhi di serpente\", diretto dal regista Abel Ferrara, con Harvey Keitel e James Russo. E ancora qualche collaborazione discografica: cede al giovane artista Nick Scotti il brano \"Get Over\" (originariamente composto come terzo inedito di \"The Immaculate Collection\"), che viene pubblicato nel suo album di debutto omonimo; inoltre incide il brano \"Queen's English\" con i suoi ballerini Jose Guiterez e Luis Camacho (proprio quelli che indossavano i reggiseni a cono nella performance di \"Like a Virgin\" nel \"Blond Ambition Tour\").\n1994-1999: \"Bedtime Stories\", \"Evita\" e \"Ray of Light\".\nAgli inizi del 1994 Madonna pubblica il singolo di successo \"I'll Remember\" (incluso nella colonna sonora del film \"110 e lode\", diretto dal suo amico Alek Keshishian) e nel mese di ottobre pubblica \"Bedtime Stories\", caratterizzato da sonorit\u00e0 R&amp;B e co-prodotto da Dallas Austin e Nellee Hooper, che vende 145.000 copie nella prima settimana. L'album, alla fine del 1995, \u00e8 certificato triplo disco di platino negli Stati Uniti. Il singolo \"Secret\", che anticipa l'album e l'altro singolo \"Take a Bow\" coprodotto con Babyface, mantiene la vetta della classifica \"Billboard Hot 100\" per ben sette settimane consecutive, superando il record di \"Like a Virgin\". Contemporaneamente alla fine dello stesso anno esce un secondo libro fotografico \"The Girlie Show\". Il libro raccoglie frasi, poesie e pensieri della cantante insieme ad immagini live scattate durante l'omonimo tour del 1993. Nel libro \u00e8 contenuto anche un cd con tre canzoni registrate dal vivo nel corso della tourn\u00e9e.\nIl 31 marzo 1994 viene ospitata al \"David Letterman Show\" e a causa del linguaggio della cantante, che ripete per ben dodici volte la parola \"fuck\" nel corso dell'intervista, la puntata diviene la pi\u00f9 censurata della storia del canale CBS. Nel febbraio 1995 \"Take a Bow\" viene eseguita da Madonna nella sua prima apparizione al \"Festival di Sanremo\".\nDa \"Bedtime Stories\" vengono estratti inoltre i singoli \"Bedtime Story\", scritta da Bj\u00f6rk e \"Human Nature\", nel cui video dichiara di \"non avere rimpianti\" per gli scandali creati con l'uscita dell'album \"Erotica\" e del libro \"Sex\". Nel 1995 l'attivit\u00e0 di Madonna \u00e8 piuttosto intensa: partecipa alla colonna sonora del film italiano \"Il postino\" con la lettura della poesia di Pablo Neruda: \"If You Forget Me\". Realizza come \"testimonial\" la sua seconda campagna pubblicitaria per Versace e recita piccole parti nei film \"Blue in the Face\", \"Four Rooms\" e, l'anno successivo, \"Girl 6\". Madonna pubblica verso la fine dell'anno \"Something to Remember\", una raccolta delle sue ballate pi\u00f9 celebri che comprende anche gli inediti \"You'll See\", \"I Want You\" e\" One More Chance\". Il gruppo britannico trip hop dei Massive Attack collabora nel riarrangiamento di \"I Want You\", cover di una canzone di Marvin Gaye. \"You'll See\" raggiunge la top ten della classifica americana e viene pubblicato anche in spagnolo con il titolo \"Ver\u00e0s\". Nella raccolta \u00e8 inclusa anche una nuova versione del brano \"Love Don't Live Here Anymore\", lanciato per l'album \"Like a Virgin\" solo per il mercato giapponese dieci anni prima. \"Something to Remember\" vende oltre otto milioni di copie.\nNel 1996 Madonna ottiene la sua consacrazione anche come attrice, interpretando il ruolo di Evita Per\u00f3n nel film di Alan Parker \"Evita\" basato sul musical di Andrew Lloyd Webber e Tim Rice. Madonna riceve critiche unanimemente molto positive, le migliori da \"Cercasi Susan disperatamente\" e si aggiudica un Golden Globe come migliore attrice in un film commedia o musicale.\nDella colonna sonora \"Evita\" vengono pubblicate due edizioni: la prima include una selezione delle canzoni del film mentre la seconda in due CD include tutte le canzoni eseguite. L'album della colonna sonora riscuote un grande successo grazie ai singoli \"Don't Cry for Me Argentina\" e \"You Must Love Me\", canzone scritta da Tim Rice e Andrew Lloyd Webber appositamente per il film e che vince il premio Oscar per la migliore canzone. Nello stesso anno partecipa alla compilation \"Sweet Relief II\" con la canzone \"Guilty by Association\", la reinterpretazione di un brano di Vic Chesnutt in cui Madonna fa da corista al cognato Joe Henry. Nel 1997 partecipa alla realizzazione della compilation benefica \"Carnival!\", con il brano inedito \"Freedom\". Cede a Gary Barlow il brano \"Love Won't Wait\", scartato dall'album \"Bedtime Stories\", che viene pubblicato nell'album dell'ex Take That, \"Open Road\".\nNel 1998, pubblica il suo settimo album \"Ray of Light\", coprodotto da William Orbit. L'album, dalle sonorit\u00e0 maggiormente orientate verso la musica techno e dalle atmosfere pi\u00f9 introspettive e intimiste dei precedenti lavori, che riceve ottime critiche e viene acclamato come il miglior album dai tempi di \"Like a Prayer\", vende oltre venti milioni di copie e viene certificato quattro volte disco di platino negli Stati Uniti. \"Frozen\", singolo che anticipa l'uscita dell'album, raggiunge la top five americana cos\u00ec come il secondo singolo \"Ray of Light\" per il quale Madonna vince tre Grammy Awards. Il singolo \"Ray of Light\" ha venduto 371.000 copie nella sua prima settimana di pubblicazione.\nAgli \"MTV Video Music Awards 1998\" si esibisce in \"Ray of Light\" simulando una scena di sesso con il viso ornato da immagini ind\u00f9 simbolizzanti castit\u00e0 e purezza. Questo gesto scatena i dissensi della World Vaishnava Association, che si dice offesa a nome di tutti gli induisti dall'esibizione della cantante. Il terzo singolo estratto \u00e8 \"Drowned World/Substitute for Love\" che per\u00f2 non viene pubblicato negli Stati Uniti. Il video della canzone viene pesantemente criticato per la somiglianza negli eventi che ricordano la morte di Lady Diana. Gli altri singoli estratti dall'album sono \"The Power of Good-Bye\" e \"Nothing Really Matters\" nel cui video Madonna veste i panni di una geisha. Nello stesso anno partecipa a un altro album benefico, \"A Gift of Love\", per il quale interpreta \"Bittersweet\", una poesia del poeta persiano Gialal al-Din Rumi. Nel 1999 Madonna pubblica la top twenty hit \"Beautiful Stranger\", scritta e interpretata per la colonna sonora del film \"\", e incide \"Be Careful (Cuidado Con Mi Coraz\u00f3n)\" con Ricky Martin, pubblicata nell'omonimo album del cantante.\nDopo essersi aggiudicata un altro Grammy Award per il brano \"Beautiful Stranger\", Madonna fa da \"testimonial\" per la campagna pubblicitaria della Max Factor, girando il famoso spot in cui bacia l'attore italiano Raoul Bova. Alla fine del 1999 viene pubblicata la raccolta di videoclip \"The Video Collection 93:99\", un'ideale continuazione del video \"The Immaculate Collection\" del 1990, contenente quattordici videoclip da \"Bad Girl\" fino a \"Beautiful Stranger\".\n2000-2004: \"Music\", il \"Drowned World Tour\", \"American Life\" e il \"Re-Invention Tour\".\nNel 2000 Madonna recita come protagonista nel film \"Sai che c'\u00e8 di nuovo?\", insieme a Rupert Everett. Riadatta per la colonna sonora, e pubblica come singolo, una cover del celebre successo degli anni settanta di Don McLean, \"American Pie\" che raggiunge presto la vetta delle classifiche internazionali. Nella colonna sonora del film \u00e8 presente un ulteriore inedito registrato dalla popstar, la ballata \"Time Stood Still\". Nel 2000 Madonna pubblica un nuovo album, \"Music\", in cui si propone, rispetto alla veste spirituale di \"Ray of Light\", in una versione dance-pop-country. A seconda dei paesi in cui viene pubblicato, l'album presenta anche \"Cyberraga\", o \"American Pie\". \"Music\" ha debuttato alla numero uno della \"Billboard 200\", registrando 420.000 copie vendute nella prima settimana. Vengono estratti solo 3 singoli (\"Music\", \"Don't Tell Me\" e \"What It Feels Like for a Girl\"), e con il \"Drowned World Tour\", \u00e8 stata pubblicata un'edizione speciale dell'album con delle bonus tracks. In totale \"Music\" ha venduto undici milioni di copie.\nIl singolo omonimo \"Music\" \u00e8 diventato la dodicesima numero uno statunitense della popstar, mentre il video di \"What It Feels Like for a Girl\" \u00e8 stato giudicato come controverso e censurato da MTV per le scene di violenza e di morte, anche se l'obiettivo del video era di mettere in risalto il fatto che la violenza da parte degli uomini non \u00e8 censurata, mentre da parte delle donne s\u00ec. \nNel 2001 Madonna \u00e8 stata in tour, dopo otto anni dal \"Girlie Show\" del 1993, con il \"Drowned World Tour\" e da cui successivamente \u00e8 stato pubblicato un DVD che contiene il concerto tenuto a Detroit. Per l'occasione \u00e8 stata pubblicata una nuova edizione dell'album \"Music\" e sono stati rimasterizzati i primi tre album di Madonna con l'aggiunta di alcuni remix. Nel novembre del 2001 Madonna pubblica \"GHV2\" (\"Greatest Hits Volume 2\"), seconda raccolta della popstar che presenta una selezione di 15 successi dal 1992 al 2001, ma senza nessun brano inedito. Dopo il tour, Madonna viene diretta da Guy Ritchie in uno spot per la campagna promozionale della BMW dal titolo \"Star\" in cui interpreta un'arrogante rock star che licenzia i suoi due autisti personali. Nel 2002 Madonna recita nel ruolo che fu di Mariangela Melato nel remake del film di Lina Wertm\u00fcller, \"Travolti da un insolito destino nell'azzurro mare d'agosto\", diretto da Guy Ritchie. \"Travolti dal destino\", stroncato dalla critica cinematografica, risultando anche un fiasco negli incassi, fa guadagnare alla coppia protagonista due Razzie Awards.\nNell'ottobre del 2002 Madonna pubblica come singolo \"Die Another Day\", tema principale della colonna sonora del 20\u00ba film di James Bond, \"La morte pu\u00f2 attendere\", e nominato per il Golden Globe come \"migliore canzone originale\".\nMadonna recita anche un breve cameo nel film \"La morte pu\u00f2 attendere\", nel ruolo di un'istruttrice di scherma, vincendo cos\u00ec un Razzie Award come peggior attrice non protagonista.\nNell'aprile 2003 esce l'album \"American Life\", disco con sonorit\u00e0 elettronico-acustiche e con testi di natura politica e spirituale. Scoppiano le polemiche legate alla prima versione del video \"American Life\" che, ambientato nel corso di una surreale sfilata di moda in cui i modelli sfilano in divise militari e in cui vengono mostrate scene violente di guerre, esplosioni e morti, pochi giorni prima dell'uscita viene ritirato e sostituito con un'altra versione in cui, al posto delle scene di guerra, Madonna esegue il brano ripresa in primo piano con l'alternanza di bandiere di vari paesi sullo sfondo. La nuova versione, pubblicata nello stesso momento in cui partono le prime spedizioni contro l'Iraq, non fa placare le polemiche e molti cittadini interpretano il video come antiamericano. Ne consegue il boicottaggio da parte delle radio statunitensi.\nIl secondo singolo \u00e8 \"Hollywood\" in cui Madonna parla della vanit\u00e0 del successo e critica il mondo di Hollywood. Esce anche il singolo \"Nothing Fails\", un'intensa ballata accompagnata da un coro gospel, che per\u00f2 non \u00e8 illustrato da nessun video, mentre il quarto e ultimo estratto dall'album \u00e8 \"Love Profusion\" il cui video \u00e8 stato girato da Luc Besson. La canzone \u00e8 stata anche usata per la pubblicit\u00e0 del profumo \"Beyond Paradise\" di Est\u00e9e Lauder. \"American Life\" ottiene un discreto successo nel mondo, ma non negli Stati Uniti, dove arriva appena a un milione di copie. Intanto si esibisce con Britney Spears, Christina Aguilera e Missy Elliott in una performance molto discussa agli \"MTV Video Music Awards\", in cui le quattro artiste eseguono un medley di \"Like A Virgin\" e \"Hollywood\". Durante l'esibizione Madonna bacia sulla bocca Spears e Aguilera. La performance diventer\u00e0 una delle pi\u00f9 memorabili della storia di MTV. Pochi mesi dopo Madonna collabora nuovamente con Spears, con la quale incide il brano top ten \"Me against the Music\", che verr\u00e0 incluso nell'album della giovane artista \"In The Zone\".\nNel 2003 Madonna pubblica \"Le rose inglesi\" primo libro di una collana di libri di fiabe i cui proventi sono destinati all'associazione \"Spirituality for Kids\". Nel novembre del 2003 viene pubblicato l'EP \"Remixed &amp; Revisited\", che contiene alcuni remix di brani tratti dall'album \"American Life\" e un inedito. In quello stesso anno Madonna \u00e8 con Missy Elliott \"testimonial\" della catena d'abbigliamento GAP (nei negozi della catena viene distribuito un CD promozionale, \"Madonna &amp; Missy\"). Nel 2003 partecipa anche a un episodio della quinta serie del telefilm \"Will &amp; Grace\", intitolato \"Bambole &amp; Bambole\" in cui Madonna interpreta il ruolo di Liz, coinquilina di Karen. Nel 2004 parte per il \"Re-Invention Tour\" con 56 date in Nord America ed Europa incassando 125 milioni di dollari, e viene inserita nella Uk Hall of Fame come uno dei cinque membri fondatori. Il tour nasce dall'idea concepita da Madonna e dal suo team di rivisitare i pi\u00f9 importanti momenti della carriera musicale della popstar. I retroscena della vita di Madonna e della sua famiglia durante il tour sono raccontati nel film-documentario \"I'm Going to Tell You a Secret\", pubblicato in DVD solo nel 2006. Il 26 dicembre 2004, subito dopo lo tsunami in Asia, Madonna appare in uno special della NBC interpretando \"Imagine\" di John Lennon. Il 2 luglio 2005 partecipa a Londra al concerto benefico organizzato da Bob Geldof, il \"Live 8\", che segue l'ideale del \"Live Aid\" del 1985, seguendo tre grandi successi: \"Like a Prayer\", \"Ray of Light\" e \"Music\".\n2005-2009: \"Confessions on a Dance Floor\", il \"Confessions Tour\" e \"Hard Candy\".\nNel novembre 2005 Madonna pubblica \"Confessions on a Dance Floor\", il suo decimo album in studio, coprodotto da Madonna, Stuart Price, Mirwais Ahmadza\u00ef e Bloodshy &amp; Avant.\"Confessions on a Dance Floor\" segna il ritorno di Madonna alla dance e al genere degli esordi, e debutta alla posizione numero uno della \"Billboard 200\", con 350.000 copie vendute nella prima settimana, raggiungendo la vetta in altri 39 paesi, diventando l'album con maggiori numero uno della storia. In meno di tre mesi vende oltre 6 milioni di copie. L'album riceve le migliori recensioni e critiche dall'uscita di \"Ray of Light\". Il primo singolo, \"Hung Up\" diviene la canzone con un maggior numero di primi posti in classifica della storia grazie al raggiungimento della vetta in cinquanta paesi. Questo record sar\u00e0 eguagliato l'anno successivo da \"Hips Don't Lie\" di Shakira ft. Wyclef Jean. Il brano diviene inoltre il singolo di maggior successo della carriera di Madonna.\nIl 17 febbraio viene pubblicato il secondo singolo, \"Sorry\", il cui video rappresenta il seguito di \"Hung Up\"; mentre il 16 giugno 2006 il terzo singolo estratto da \"Confessions on a Dance Floor\", \"Get Together\". Nella stessa data \u00e8 uscito il cofanetto \"I'm Going to Tell You a Secret\" composto da un CD live (il primo nella carriera di Madonna) contenente alcune canzoni eseguite durante il \"Re-Invention Tour\" del 2004 e un DVD con il documentario \"I'm going to tell you a secret\" (che racconta i retroscena della tourn\u00e9e). Nell'estate del 2006 Madonna si \u00e8 esibita con il suo \"Confessions Tour\" con 60 date in Nord America, Europa e Giappone. Il tour, registrando il tutto esaurito in tutte le sue date, \u00e8 il tour di un'artista femminile che ha raggiunto i maggiori incassi della storia della musica. A fine gennaio 2007 esce il cofanetto \"The Confessions Tour\" (certificato in Italia gi\u00e0 disco di platino solo dalle prenotazioni precedenti l'uscita dell'album), che comprende un DVD con il concerto del \"Confessions Tour\" e un CD con tredici tracce tratte dall'esibizione. Per promuovere il disco solo per le radio sono stati diffusi i singoli \"Future Lovers/I Feel Love\" e \"Music Inferno\". \"Music Inferno\" \u00e8 una delle poche canzoni remixate cantate dal vivo in un concerto ad avere successo nella storia della musica.\nSuccessivamente le viene assegnato il suo sesto Grammy Award per l'album \"Confessions on a Dance Floor\" nella categoria \"Miglior album dance/elettronico\". Per il 2007 Madonna disegna la nuova linea \"M by Madonna\" per l'azienda di abbigliamento svedese H&amp;M. La linea, uscita nel marzo 2007, \u00e8 promossa da una campagna pubblicitaria in cui Madonna indossa gli abiti da lei stessa disegnati, le cui foto sono state realizzate da Steven Klein, fotografo di \"Vogue USA\". Il 16 maggio Madonna pubblica \"Hey You\", brano coprodotto da Madonna e Pharrell Williams scaricabile solo dal web dal sito del \"Live Earth\", concerto evento organizzato da Al Gore per il 7 luglio a favore della difesa dell'ambiente, i cui proventi sono devoluti a questa causa.\nAl concerto di Londra nel nuovo Stadio di Wembley oltre a \"Hey You\", Madonna ha eseguito una nuova versione di \"La isla bonita\" con i Gogol Bordello; \" Ray Of Light\" e \"Hung Up\". \"Hey You\" sar\u00e0 poi inserita nella compilation del \"Live Earth\" mentre \"La isla bonita\" nella versione con i Gogol Bordello sar\u00e0 inserita nel DVD con i concerti della manifestazione.\nCollabora con Annie Lennox, Anastacia ed altre venti cantanti, alla realizzazione della canzone \"Sing\" contenuta nell'album \"Songs of Mass Destruction\". Nell'estate del 2007 Madonna dirige il suo primo film, intitolato \"Sacro e profano\", presentato nel febbraio 2008 al \"Festival di Berlino\", e in quello stesso autunno, in rottura con la sua storica casa discografica Warner Bros., sigla un contratto di 120 milioni di dollari con Live Nation, colosso americano che si occupa della gestione dei concerti di migliaia di artisti. Il contratto prevede una durata di dieci anni e comprende tutti i progetti futuri di Madonna, tra cui tre nuovi album in studio, tre tour, eventuali raccolte, e la possibilit\u00e0 di sfruttare il \"marchio Madonna\". La Warner Bros. continuer\u00e0 comunque a gestire la pubblicazione del catalogo di Madonna 1982-2008.\nDurante lo svolgimento del tour, Madonna fonta l'associazione di beneficenza Raising Malawi, e adotta un bambino chiamato David Banda nell'ottobre del 2006, adozione conclusa nel maggio 2008. Il 10 febbraio 2008 Madonna vince il suo settimo Grammy Award per il DVD \"The Confessions Tour\" nella categoria \"Best Long Form Music Video\", mentre esattamente un mese dopo diventa membro della Rock and Roll Hall of Fame. Nel marzo 2008 viene lanciato in tutto il mondo \"4 Minutes\", primo singolo che precede l'uscita dell'album \"Hard Candy\". Il brano, eseguito in duetto con Justin Timberlake e con la collaborazione di Timbaland, a cinque mesi dalla pubblicazione ha raggiunto i due milioni di copie vendute.\n\"Hard Candy\", pubblicato il 25 aprile 2008, vede una grande partecipazione di Timberlake, che ha coscritto cinque tracce, in quattro delle quali \u00e8 presente anche come voce in duetto con Madonna. Questa ennesima mutazione di Madonna la vede collaborare con produttori come Timbaland, Justin Timberlake, Pharrell Williams e Kanye West. Il secondo singolo estratto da \"Hard Candy\" \u00e8 \"Give It 2 Me\" (brano a cui partecipa anche il rapper Pharrell Williams) seguito da \"Miles Away\", del quale verr\u00e0 pubblicato un video con estratti dal vivo tratti dall'ultimo tour. Il 23 agosto di quell'anno, Madonna \u00e8 partita con il suo ottavo tour mondiale, lo \"Sticky &amp; Sweet Tour\"; il tour si \u00e8 concluso il 21 dicembre 2008 a San Paolo del Brasile, per ripartire nell'estate 2009, toccando alcune citt\u00e0 europee. Il tour rimase il primo nella classifica dei tour di un artista singolo con il maggior incasso fino al 2013, quando venne sorpassato da quello di Roger Waters.\nNel 2008 Madonna fa il suo debutto come regista: scrive la sceneggiatura di \"Sacro e profano\" e decide di occupare il posto dietro la cinepresa, suo sogno nel cassetto da molto tempo. Il film, presentato al \"Festival di Berlino\", \u00e8 una commedia che racconta la storia di tre persone che cercano di sbarcare nel mondo dello spettacolo. La pellicola ha ricevuto per lo pi\u00f9 critiche negative.\nPeter Bradshaw del \"The Guardian\" ha scritto che \u00abMadonna \u00e8 stata una terribile attrice in molti, molti film ed ora \u00e8 passata ad essere una terribile regista.\u00bb Una delle poche recensioni positive, \u00e8 stata quella di James Christopher del The Times di Londra che ha ritenuto il film un esempio del potenziale da regista di Madonna. Tramite una ricerca effettuata tra il 2000 e il 2009 Madonna risulta essere la celebrit\u00e0 pi\u00f9 ascoltata nel Regno Unito, infatti le sue canzoni sono state le pi\u00f9 trasmesse dalle radio, battendo cos\u00ec i Beatles, Robbie Williams, e i Take That.\nA settembre 2009, dopo 27 anni di carriera di Madonna con la Warner, viene pubblicato il terzo greatest hits della cantante dal titolo \"Celebration\", che contiene alcuni dei suoi maggiori successi e viene pubblicato in diverse versioni. Il disco contiene anche due inediti: la title track \"Celebration\", primo singolo della raccolta e il secondo Revolver (nella versione download digitale \u00e8 presente anche un terzo inedito dal titolo \"It's So Cool\"). L'album \u00e8 l'ultimo lavoro di Madonna con l'etichetta discografica Warner Bros. prima di passare alla casa Live Nation.\n2010-2012: \"W.E.\", \"MDNA\" e il \"MDNA World Tour\".\nMadonna nel gennaio 2010 si \u00e8 esibita con una versione acustica del brano \"Like a Prayer\" accompagnata da coro per la manifestazione \"Hope for Haiti Now\", evento benefico per sostenere la popolazione colpita dal terremoto di Haiti. Madonna produce anche un episodio della prima stagione della serie televisiva \"Glee\", totalmente incentrato sulla sua musica. Insieme alla figlia Lourdes crea la linea di moda \"Material Girl\", e nel mese di ottobre fonda alcuni centri benessere sparsi nel mondo, tra cui tre in Italia, chiamati Hard Candy Fitness. Alcuni mesi dopo crea un'altra linea di moda chiamata \"Truth or Dare\". Il 26 marzo \u00e8 stato pubblicato il DVD dello \"Sticky &amp; Sweet Tour\" filmato a Buenos Aires, Argentina. \nNella prima met\u00e0 del 2012 \u00e8 prevista l'uscita del film \"W.E. - Edward e Wallis\", del quale l'artista \u00e8 regista. Il film interpretato da Andrea Riseborough, James D'Arcy e Abbie Cornish, narra la storia d'amore tormentata tra Wallis Simpson e re Edoardo VIII. Il famoso produttore di Hollywood ha cos\u00ec commentato il lavoro della Ciccone: \"Madonna ha saputo interpretare in maniera sublime le vicende tormentate che hanno attanagliato la vita di Wallis Simpson, considerata in patria un'amante tormentata e in Inghilterra un'arrampicatrice sociale. \u00c8 un film che va oltre la semplice biografia o il blando racconto di una storia d'amore: ha quel qualcosa in pi\u00f9 che mi ha fatto scommettere su questa produzione\". Il 15 gennaio 2012, Madonna ha ricevuto il Golden Globe per \"Masterpiece\", coprodotta insieme a William Orbit, come \"miglior canzone originale\" tratta dal film \"W.E.\".\nIl 4 luglio 2011, in occasione del giorno dell'Indipendenza americana, il manager di Madonna, Guy Oseary, ha annunciato l'inizio della registrazione del nuovo album della pop star.\nL'11 gennaio 2012 Madonna ha annunciato, tramite la sua pagina \"Facebook\", il titolo del suo nuovo album: \"MDNA\". Nel 2011, a dicembre, durante la presentazione del film \"W.E. - Edward e Wallis\" Madonna ne aveva presagito anche l'uscita con un ulteriore singolo che lo precede, previsto invece tra febbraio/marzo.\nIl 5 febbraio 2012, allo stadio d'Indianapolis, Madonna si \u00e8 esibita durante l'intervallo del \"SuperBowl XLVI\", esordiendo con \"Vogue\" come una moderna Cleopatra trainata da soldati egizio-romani, e continuando con \"Music\". La partecipazione di Madonna al grande evento sportivo del Superbowl era stata annunciata nel 2011, nel mese di ottobre, e confermata poco dopo, a dicembre. La performance di Madonna al Super Bowl diventa la pi\u00f9 vista di sempre, con oltre 114 milioni di visualizzazioni, pi\u00f9 ancora della partita stessa.\nNel marzo 2012 l'etichetta Warner ha pubblicato un cofanetto contenente gli undici album in studio di Madonna pubblicati dal 1983 al 2008 intitolato \"The Complete Studio Albums (1983-2008)\". Il cofanetto \u00e8 riuscito ad entrare in classifica in Regno Unito, arrivando alla posizione numero 70. Nel febbraio del 2012, \u00e8 stato reso disponibile al preordine su \"iTunes\" il dodicesimo album di Madonna, \"MDNA\". L'album ha raggiunto la prima posizione della classifica \"iTunes\" in cinquanta Paesi, registrando in un giorno il pi\u00f9 alto numero di preordini nella storia di \"iTunes\".\n\u00c8 stato pubblicato il 26 marzo 2012, e preceduto da \"Give Me All Your Luvin, interpretato insieme a Nicki Minaj e M.I.A., e presentato in anteprima mondiale nell'intervallo del Super Bowl XLVI. Ancor prima dell'inizio del \"MDNA Tour\", dell'uscita del nuovo album e della distribuzione in CD singolo di \"Give Me All Your Luvin' \", prevista per il 6 marzo 2012, \u00e8 stato deciso di pubblicare un ulteriore singolo, \"Girl Gone Wild\". Il 12 aprile 2012 Madonna ha lanciato il suo primo profumo \"Truth or Dare\", fragranza che prende il nome da \"A letto con Madonna\" (\"Madonna: Truth or Dare\"), il celebre film documentario diretto da Alek Keshishian. Il 31 maggio 2012, a Tel Aviv, \u00e8 partito il nuovo tour mondiale di Madonna, lMDNA Tour\", proposto per promuovere l'album \"MDNA\" e, proprio durante una tappa in Italia, a Firenze, Madonna ha girato il video del suo singolo estivo, uscito in Italia il 3 luglio 2012, intitolato \"Turn Up the Radio\". Il tour ha registrato il tutto esaurito per ognuno degli 88 spettacoli in programmazione, diventando la tourn\u00e9e di maggior successo dell'anno, e la decima di tutti i tempi, con un incasso di oltre 305 milioni di dollari. Grazie al successo del tour, la rivista \"Forbes\" l'ha eletta la celebrit\u00e0 pi\u00f9 ricca dell'anno.\nTra il 19 e il 20 novembre 2012 \u00e8 stato girato all'American Airlines Arena di Miami il live del tour, diretto da St\u00e9phane Sennour e Danny Tull, la cui pubblicazione in DVD e Blu-ray \u00e8 avvenuta nel 2013. \nIl 6 settembre 2013 \u00e8 stato pubblicato il DVD del \"MDNA Tour\".\n2013-2017: \"Rebel Heart\" e la momentanea pausa.\nNel marzo 2013, Madonna ha tenuto un discorso durante i \"GLAAD Awards\" sulla libert\u00e0 sessuale e sull'uguaglianza, contro l'omofobia e la violenza sulle donne.\nIl 24 settembre 2013 esce invece \"secretprojectrevolution\", un film di 17 minuti in collaborazione con il fotografo Steven Klein, contro la violenza nelle carceri e il femminicidio. Nel maggio 2013, la cantante ha partecipato ai \"Billboard Music Awards\", vincendo nelle categorie \"Miglior Artista in Tour\", \"Miglior Artista Dance\" e \"Miglior Album Dance\" (per l'album \"MDNA\").\nNel gennaio 2014, Madonna ha partecipato ai \"Grammy Awards\", prendendo parte all'esibizione di Macklemore e Ryan Lewis. Pochi giorni pi\u00f9 tardi la diva ha preso parte al concerto \"MTV Unplugged\" di Miley Cyrus. Durante un'intervista in Canada, Madonna avrebbe rivelato di essere impegnata con la produzione di un nuovo album, in uscita nel 2014. Per questo progetto la superstar ha rivelato di essersi messa in collaborazione con Avicii e Natalia Kills. A causa della pubblicazione illegale, da parte di sconosciuti, di quasi tutte le tracce contenute nell'album che sarebbe dovuto uscire nel 2015, Madonna anticipa l'uscita del nuovo disco al 20 dicembre 2014, \"Rebel Heart\", in prenotazione sul noto store di musica \"iTunes\". Inizialmente sono scaricabili solamente le prime sei canzoni, altre verranno rese disponibili fino al 10 marzo 2015, data di uscita definitiva dell'album. Lo stesso 20 dicembre \u00e8 stato ufficializzato come primo singolo della nuova era \"Living for Love\". L'8 febbraio 2015 prende parte alla 57\u00aa edizione dei \"Grammy Awards\" esibendosi con \"Living for Love\" immersa in un'atmosfera che riprende la tauromachia del videoclip realizzato per la canzone.\nL'8 marzo 2015 presenta il suo nuovo disco \"Rebel Heart\" in anteprima mondiale in Italia, partecipando alla trasmissione \"Che tempo che fa\" condotta da Fabio Fazio. Esegue inoltre dal vivo due brani inediti, \"Devil Pray\" e \"Ghosttown\".\nIl secondo singolo estratto \u00e8 \"Ghosttown\", anch'esso affiancato dalla pubblicazione di un video su \"YouTube\" e pubblicato il 13 marzo 2015: la canzone viene eseguita e presentata in anteprima mondiale al talk show \"Che tempo che fa\" in Italia, dove viene certificato disco di platino dopo aver venduto 50 000 copie; il video \u00e8 stato diretto dal suo amico e collaboratore Jonas \u00c5kerlund e vede come protagonisti la cantante e il famoso attore statunitense Terrence Howard, i quali si concedono un appassionante ballo di tango. Nello stesso mese presenta la canzone agli \"IHeartRadio Music Awards\", accompagnata alla chitarra da Taylor Swift. Il terzo singolo estratto \u00e8 \"Bitch I'm Madonna\", che vede la collaborazione vocale della rapper Nicki Minaj e viene pubblicato il 15 giugno 2015: il brano \u00e8 stato scritto con il dj Diplo e presenta influssi tipicamente raggae, electro house e dance; anche questo singolo viene promosso da un video musicale su \"YouTube\", a cui partecipano molte guest star del mondo dello spettacolo (tra cui Nicki Minaj, Diplo, Beyonc\u00e9, Miley Cyrus, Katy Perry, Rita Ora, Kanye West e altri). Il quarto singolo \u00e8 \"Hold Tight\", pubblicato per le sole radio italiane dal 24 luglio 2015.\nIl 9 settembre 2015 inizia il colossale \"Rebel Heart Tour\" dal Bell Centre di Montr\u00e9al, che tocca il 19, il 21 e il 22 novembre anche l'Italia al Palalpitour di Torino. Il tour si rivela l'ennesimo successo globale della cantante: in meno di cinque minuti, in oltre 60 citt\u00e0 del mondo i biglietti per i concerti vengono infatti dichiarati esauriti, e ci\u00f2 comporta un'aggiunta di spettacoli supplementari in citt\u00e0 quali Torino, Parigi, Amsterdam, Citt\u00e0 del Messico, Hong Kong, Macao, Tokyo e New York. Diventa il tour pi\u00f9 costoso del 2015 e anche quello di maggior successo dell'anno, nonch\u00e9 il secondo di maggior successo della cantante. Gli spettacoli e le coreografie messe in scena dalla tourn\u00e9e vengono accolte dal plauso dei media e dal pubblico. La performance di Madonna nella tappa di New York tenutasi al Madison Square Garden il 12 settembre 2015 viene elogiata e osannata dalla critica musicale di tutto il mondo, riscuotendo un grande impatto e spingendo i media a definirla come una delle esibizioni pi\u00f9 spettacolari di tutta la sua carriera.\nNell'ottobre 2016, \"Billboard\" ha nominato Madonna la \"Donna dell'anno\" (\"Woman of the Year, 'Billboard' Women in Music 2016\"). Il suo discorso \"schietto e brutalmente onesto\" sull'et\u00e0 e il sessismo alla cerimonia ha ricevuto una copertura diffusa nei media.\nIl mese successivo Madonna, che ha attivamente supportato Hillary Clinton durante le elezioni presidenziali statunitensi del 2016, ha tenuto un concerto acustico improvvisato a Washington Square Park a sostegno della campagna della Clinton. Sconvolta dal fatto che Donald Trump vinse le elezioni, Madonna parl\u00f2 contro di lui alla marcia delle donne a Washington, un giorno dopo la sua inaugurazione. Ha suscitato polemiche quando ha detto che \"pensava molto a far saltare in aria la Casa Bianca\". Il giorno seguente, Madonna afferm\u00f2 di non essere \"una persona violenta\" e che le sue parole erano state \"portate selvaggiamente fuori dal contesto\".\nNel febbraio 2017, Madonna ha adottato sorelle gemelle di quattro anni originarie del Malawi di nome Estere e Stella, e si \u00e8 trasferita a Lisbona, in Portogallo, nell'estate 2017 con i suoi figli adottivi. A luglio ha aperto il Mercy James Institute for Pediatric Surgery and Intensive Care in Malawi, un ospedale pediatrico costruito dalla sua organizzazione benefica Raising Malawi. L'album dal vivo che racconta il \"Rebel Heart Tour\" \u00e8 stato pubblicato a settembre 2017 e ha vinto il Best Music Video per gli artisti occidentali al 32\u00ba \"Japan Gold Disc Award\". Quel mese Madonna lanci\u00f2 anche la linea di cosmetici e prodotti per la pelle \"MDNA Skin\" in negozi selezionati negli Stati Uniti, dopo essersi \"stancata di sentire le persone lamentarsi qui che non potevano averlo in America\". Alcuni mesi prima, la casa d'aste Gotta Have Rock and Roll aveva messo in vendita oggetti personali di Madonna come lettere d'amore di Tupac Shakur, cassette, biancheria intima e una spazzola per capelli. Darlene Lutz, un commerciante d'arte che aveva avviato l'asta, \u00e8 stato citato in giudizio dai rappresentanti di Madonna per fermare il procedimento. Madonna ha chiarito che il suo status di celebrit\u00e0 \"non pregiudica il mio diritto a mantenere la mia privacy, anche per quanto riguarda gli oggetti altamente personali\". Madonna perse il caso e il giudice che presiedette decise a favore di Lutz, che fu in grado di dimostrare che nel 2004 Madonna aveva stretto un accordo legale con lei per la vendita degli oggetti.\n2018-presente: \"Madame X\".\nNel mese di gennaio 2018, Madonna ha rivelato di aver iniziato a lavorare al suo 14\u00ba album in studio. In seguito ha chiarito che l'album sarebbe stato infuso con musica portoghese, con la sua uscita prevista per il 2019. Quattro mesi dopo, \u00e8 apparsa al \"Met Gala\" e ha eseguito una nuova canzone chiamata \"Beautiful Game\" (in seguito rinominata \"Dark Ballet\"), insieme a \"Like a Prayer\" e una cover di \"Allelujah\" di Leonard Cohen. Agli \"MTV Video Music Awards\" Madonna ha reso omaggio alla cantante Aretha Franklin, che era morta la settimana precedente. In ottobre ha contribuito come cantante ospite alla traccia \"Champagne Ros\u00e9\" sull'album di debutto del rapper statunitense Quavo, \"Quavo Huncho\". Altri suoi progetti includono la regia del film \"MGM, Taking Flight\", basato sul memoriale della ballerina Michaela DePrince, e l'adattamento cinematografico del romanzo di Andrew Sean Greer \"The Impossible Lives of Greta Wells\". Dopo una pausa di circa quattro anni dal precedente album in studio \"Rebel Heart\", il 14 aprile 2019 Madonna annuncia attraverso i social network che il suo prossimo disco si intitoler\u00e0 \"Madame X\". \nIl 15 aprile, sempre dal suo profilo \"Instagram\" , \u00e8 stata annunciata l'uscita, per il 17 aprile 2019 del nuovo singolo dal titolo \"Medell\u00edn\", in collaborazione con Maluma.\nIl 1\u00ba maggio ai \"Billboard Music Awards\" 2019, Madonna si \u00e8 esibita con Maluma in \"Medell\u00edn\" per la prima volta, danzando insieme agli ologrammi di se stessa nei panni di Madame X in una coreografia costata 5 milioni di dollari. \nIl 3 maggio viene pubblicato il secondo singolo promozionale, \"I Rise,\" un inno alla diversit\u00e0.\nIl terzo singolo estratto \u00e8 \"Crave\", uscito il 10 maggio 2019, con la partecipazione di Swae Lee. Nello stesso periodo viene confermata la partecipazione da un milione e mezzo di dollari di Madonna alla serata finale dell\"Eurovision Song Contest\" il 18 maggio.\nIl 17 maggio esce il singolo \"Future\", in collaborazione con Quavo, mentre il 7 giugno esce il quinto singolo, \"Dark Ballet\".\nL'album \"Madame X\" \u00e8 uscito il 14 giugno su etichetta discografica Interscope Records, riscontrando pareri contrastanti, ma generalmente positivi.\nil 5 maggio 2019 le viene conferito il prestigioso \"Advocate For Change\" ai \"GLAAD Awards\" per il suo supporto alla comunit\u00e0 LGBT, diventando la seconda persona a riceverlo.\nIl 6 maggio 2019 \u00e8 stato annunciato il \"Madame X Tour\", undicesimo tour della cantante, in partenza da settembre 2019.\nIl 27 giugno viene presentato il video del sesto singolo \"God Control\", canzone in cui Madonna condanna l\u2019uso delle armi negli Stati Uniti.. Il 30 giugno Madonna si esibisce al \"World Pride\" di New York con quattro canzoni: \"Vogue\", \"American Life\", \"God Control\" e \"I Rise\".\nNel mese di settembre il tour ha inizio, ma numerose date vengono cancellate a causa di problemi tecnici e infortuni di Madonna, costretta ad annullare alcune serate sotto l'imposizione dei medici. Nel mese di maggio 2020 la cantante rende pubblica la sua positivit\u00e0 agli anticorpi da Covid-19, affermando di essere stata contagiata dal virus durante le tappe francesi del suo tour, insieme alla sua troupe, affermando per\u00f2 di essersi completamente ripresa. Il 22 maggio 2020 pubblica un nuovo singolo estratto sempre dall'album Madame X, I Don't Search I Find. L'8 agosto 2020, al termine della promozione dell'album, Madonna interrompe i rapporti con la Interscope Records per tornare nuovamente sotto Warner Music Group. Contestualmente, l'artista collabora con Dua Lipa nel remix del brano \"Levitating\", a cui prende parte anche Missy Elliott.\nNel corso del 2020 Madonna annuncia di stare preparando il suo film autobiografico, il terzo diretto da lei stessa e co-sceneggiato da Diablo Cody, prodotto dalla Universal Pictures. Nel mese di giugno 2021 Madonna si \u00e8 esibita al World Pride di New York cantando \"Vogue\", \"Hung up\" e una versione remix di \"I don't search, I find\".\nL'8 ottobre 2021 viene pubblicato in streaming su Paramount+ e su MTV il docufilm \"Madame X\", che testimonia la tourn\u00e9e teatrale del suo \"Madame X Tour\". Il film \u00e8 stato diretto da Ricardo Gomes e SKNX (Sasha Kasiuha and Nuno Xico). In concomitanza all'uscita del documentario \u00e8 stato pubblicato dalla Warner su tutte le piattaforme digitali il relativo album live, il sesto per la cantante, dal titolo \"\".\nAlla fine del 2021 annuncia di essere tornata in studio di registrazione.\nVita privata.\nNel 1978, appena ventenne, venne aggredita e stuprata da alcuni sconosciuti vicino alla sua scuola di danza che frequentava a New York. Madonna ha rivelato questo fatto molti anni dopo a un giornale inglese, affermando: \u00abSono stata stuprata. Fu un'esperienza devastante, ma che mi ha fatto diventare pi\u00f9 forte. \u00c8 accaduto molto tempo fa e con il passare degli anni sono venuta a patti con quella storia e sono riuscita a superare lo shock.\u00bb Madonna ha frequentato il musicista Dan Gilroy mentre era nella band del Breakfast Club. Ha riacceso la sua relazione con il musicista Stephen Bray mentre era nella band Emmy and the Emmys.\nAll'inizio degli anni '80, Madonna ha avuto una storia d'amore appassionata con il pittore Jean-Michel Basquiat. Dopo che si sono lasciati, Basquiat ha ripreso i dipinti che le aveva regalato e li ha dipinti di nero. Madonna ha anche frequentato John Benitez, che ha remixato alcuni dei suoi primi singoli. Nel 1989 Madonna e Prince vissero un breve flirt che culmin\u00f2 con la collaborazione nell'album \"Like a Prayer\" per il brano \"Love Song\". I due avevano in progetto anche un musical a quattro mani mai realizzato a causa dell'incrinarsi del loro rapporto, ricucito, dopo oltre vent'anni, solo nel 2011. Prince ha infatti dichiarato il 21 maggio 2013 in un'intervista a \"Billboard\" che Madonna \u00e8 stata una delle cause dei suoi problemi con la Warner: \"Lei veniva strapagata godendosi la promozione ma noi facevamo il lavoro sporco, vendevamo pi\u00f9 dischi e pi\u00f9 concerti all'estero ma, chiss\u00e0 perch\u00e9, lei era quella maggiormente sotto i riflettori\".\nNel 1985, durante le riprese del video di \"Material Girl\", Madonna conosce l'attore Sean Penn, con il quale si sposa il giorno del suo 27\u00ba compleanno, il 16 agosto 1985, in una cerimonia sulla spiaggia di Malib\u00f9.\nIl 28 dicembre 1988, Madonna denuncia allo sceriffo di Malib\u00f9 il marito, con l'accusa di violenza domestica; l'accusa \u00e8 stata poi ritirata. Nel gennaio del 1989, i due firmano le carte per il divorzio. Subito dopo il divorzio da Penn, Madonna inizia una relazione con l'attore Warren Beatty, conosciuto nel 1989 sul set del film \"Dick Tracy\". Negli anni novanta frequenta brevemente anche il campione di basket Dennis Rodman, il rapper Tupac Shakur, il rapper Vanilla Ice e il modello Tony Ward.\nNel settembre 1994, al Central Park di New York, Madonna incontra quello che sarebbe diventato il suo personal trainer, Carlos Leon, con cui inizia ben presto una relazione. Il 14 ottobre 1996 la cantante d\u00e0 alla luce a Los Angeles la sua prima figlia, Lourdes Maria, ma questo non la tiene legata al compagno, da cui si separa quasi subito.\nA inizio 1999 Madonna conosce il regista Guy Ritchie, tramite l'amico comune Sting. I due hanno un figlio, Rocco John, che nasce l'11 agosto 2000. Il 22 dicembre dello stesso anno Madonna sposa Ritchie nella cornice dello Skibo Castle in Scozia.\nIn seguito al matrimonio, la cantante trasloca dagli Stati Uniti per risiedere a Londra.\nNell'ottobre del 2006, dopo una visita in Africa per sostenere un progetto umanitario finalizzato alla costruzione di un orfanotrofio e per portare avanti una campagna di prevenzione dell'AIDS, assieme al marito ha adottato un bambino orfano di madre, David Banda, originario del Malawi, nato il 24 settembre 2005. L'adozione del bambino ha generato polemiche sulla stampa per presunte violazioni delle leggi locali in tema di adozione. Madonna ne parl\u00f2, nello stesso ottobre, nel talk show di Oprah Winfrey, affermando che non esistevano leggi scritte in Malawi che regolavano le adozioni estere e sottolineando il fatto che il bimbo, quando lei l'ha incontrato, soffriva di una grave forma di polmonite e che era gi\u00e0 sopravvissuto alla malaria e alla tubercolosi. Nell'ottobre del 2008 viene annunciato il divorzio tra la cantante e Guy Ritchie.\nNel 2007 la supermodella e attrice Jenny Shimizu ha dichiarato di essere stata amante della cantante. Nel 2009 Madonna ottiene il via libera per una seconda adozione in Malawi e diventa madre di Mercy James. Tra il 2010 e il 2013 \u00e8 stata legata al ballerino francese Brahim Zaibat, che ha preso parte anche al suo \"MDNA World Tour\".\nNel 2016 Madonna adotta le gemelle Stella e Estere Mwale. Madonna si \u00e8 trasferita a Lisbona, in Portogallo, nel 2017, alla ricerca di una grande accademia calcistica per ragazzi per suo figlio David, che voleva diventare un calciatore professionista.\nPosizione politica.\nMadonna sostiene il Partito Democratico statunitense. Nel 2016 inizia ad occuparsi attivamente di politica, distinguendosi per violenti attacchi al presidente eletto Donald Trump. In seguito, durante la \"marcia delle donne\" del 21 gennaio 2017, disse di aver spesso pensato di mettere una bomba alla Casa Bianca.\nInteresse per l'arte.\nAffascinata dalla biografia di Tamara de Lempicka, \u00e8 divenuta una delle principali collezioniste delle opere della pittrice, prestandone alcune a musei e per l'organizzazione di eventi. Ci\u00f2 ha contribuito nei recenti anni alla riscoperta (almeno mediatica) e alla rivalutazione della Lempicka. Madonna possiede anche opere di Fernand L\u00e9ger e Pablo Picasso.\nStile musicale.\nMadonna si \u00e8 imposta con uno stile irriverente e sensuale spesso sfociato nella dance. L'artista si \u00e8 inoltre ispirata a stili quali la musica nera, il rock e l'elettronica.\nLa musica di Madonna \u00e8 stata oggetto di molte analisi e controlli. Robert M. Grant, autore di \"Contemporary Strategy Analysis\" (2005), ha commentato che ci\u00f2 che ha portato il successo di Madonna non \u00e8 \"certamente un talento naturale eccezionale. Come cantante, musicista, ballerina, cantautrice o attrice, i talenti di Madonna sembrano modesti\". Afferma che il successo di Madonna sta nel fare affidamento sui talenti degli altri e che le sue relazioni personali sono state i cardini delle numerose reinvenzioni nella longevit\u00e0 della sua carriera. L'autore riteneva che l'approccio di Madonna fosse ben distante dalla saggezza dell'industria musicale di \"Trova una formula vincente e mantienila\".\nLa sua carriera musicale \u00e8 stata una continua sperimentazione di nuove idee musicali e nuove immagini e una costante ricerca di nuove altezze di fama e consensi. Grant concluse che \"essendosi affermata come la regina della musica popolare, Madonna non si ferm\u00f2 qui, ma continu\u00f2 a reinventare.\" Secondo Thomas Harrison nel libro \"Pop Goes the Decade: The Eighties\", Madonna era \"un'artista che ha spinto i confini oltre ci\u00f2 che una cantante potrebbe fare, sia visivamente che liricamente\".\nNel corso della sua carriera, Madonna \u00e8 stata coinvolta nello scrivere e produrre la maggior parte della sua musica. Stuart Price, uno dei suoi precedenti collaboratori, ha affermato che \"Non produci Madonna, collabori con lei. \u00c8 lei stessa una produttrice davvero brava e ovviamente anche una grande scrittrice. Ha la sua visione e sa come ottenerla\". La prima abilit\u00e0 di compositrice di Madonna fu sviluppata durante il suo periodo con il Breakfast Club nel 1979. Secondo Carol Gnojewski, i suoi primi tentativi di scrivere canzoni sono percepiti come un'importante \"autorivelazione\".\nMadonna divenne in seguito l'unica scrittrice di cinque canzoni del suo album di debutto, tra cui \"Lucky Star\" che compose sul sintetizzatore. Come cantautrice, ha registrato un totale di 287 brani in ASCAP, inclusi 18 brani interamente scritti da lei stessa. La rivista \"Rolling Stone\" l'ha definita \" una cantautrice esemplare con un dono per testi indelebili.\" Secondo Freya Jarman-Ivens, il talento di Madonna per lo sviluppo di ami \"incredibili\" per le sue canzoni consente ai testi di catturare l'attenzione del pubblico, anche senza l'influenza della musica.\" Nonostante abbia lavorato con produttori di molti generi, \"Rolling Stone\" scrive che le canzoni di Madonna sono state \"costantemente stampate con la sua sensibilit\u00e0 e flesse con dettagli autobiografici\". Ha dichiarato la sua preferenza per la scrittura di materiale con altri artisti \"dall'inizio alla fine\" di un disco, e ha descritto le sue canzoni come \"pensate per essere ironiche e non prese alla lettera, e alcune sono semplicemente dirette. Apri le mie vene, questo \u00e8 quello che sono\". Madonna \u00e8 stata nominata per essere introdotta nella Hall of Fame dei Songwriters tre volte, per la cerimonia 2014, 2016 e 2017. Nel 2015, \"Rolling Stone\" ha classificato Madonna al numero 56 nella lista \"100 pi\u00f9 grandi cantautori di tutti i tempi\".\nMadonna trascorse i suoi primi anni a dilettarsi con la musica rock con i Breakfast Club e gli Emmy. Mentre si esibiva con gli Emmy, Madonna registr\u00f2 circa 12-14 canzoni che assomigliano al punk rock di quel periodo. Le sue prime origini rock si trovano anche nell'album demo \"Pre-Madonna\". Stephen Thomas Erlewine ha notato che con il suo album di debutto omonimo, Madonna ha iniziato la sua carriera come diva da discoteca, in un'epoca in cui la discoteca era un anatema per il pop mainstream e, secondo Erlewine, Madonna ebbe un ruolo enorme nel diffondere la musica dance come musica mainstream.\nLe canzoni dell'album rivelano diverse tendenze chiave che hanno continuato a definire il suo successo, tra cui un forte linguaggio basato sulla danza, arrangiamenti molto raffinati e il suo stile vocale. Il suo secondo album, \"Like a Virgin\" (1984), ha prefigurato diverse tendenze nelle sue opere successive. Conteneva riferimenti a opere classiche (come la linea di sintetizzatore pizzicato che apre \"Angel\"); potenziale reazione negativa da parte dei gruppi sociali (\"Dress You Up\" \u00e8 stato inserito nella lista nera del Parents Music Resource Center); e stili retr\u00f2 (\"Shoo-Bee-Doo\", omaggio di Madonna a Motown).\nSe \"Madonna\" (1983) e \"Like a Virgin\" (1984) fanno leva su sonorit\u00e0 ballabili ispirate alla disco music, il successivo \"Like a Prayer\" (1989) segue la scia del soul degli anni sessanta e cita artisti quali Sly and the Family Stone, Simon &amp; Garfunkel e Phil Spector. Al meno ballabile e pi\u00f9 sperimentale \"Erotica\" (1992) segue \"Bedtime Stories\" (1994). Quest'ultimo anticipa il suono classicheggiante ed elettronico di \"Ray of Light\" (1998), ispirato al trip hop, all'ambient e alla techno: segno di una collaborazione con William Orbit. Se l'album \"Music\" (2000), sempre frutto di una collaborazione con Orbit, \u00e8 stato definito dalla stessa cantante un disco di \"musica funky, elettronica miscelata a folk futuribile\", \"Confessions on a Dancefloor\" (2005), un tributo alla disco degli anni settanta, segna un ritorno alla musica da ballo degli esordi poi ripreso nei dischi successivi.\nInfluenze.\nLa persona che maggiormente ha influenzato Madonna, pi\u00f9 che artisticamente a livello comportamentale \u00e8 stata la madre, la cantante infatti \u00e8 ossessionata dai ricordi della fragilit\u00e0 della madre e dal comportamento passivo che la donna aveva assunto prima di morire. \u00c8 per questo che l'artista ha sempre voluto \"far sentire la sua voce\", non apparire mai fragile ed ottenere l'approvazione altrui: \u00abSono diventata una che va sempre oltre il limite per ottenere l'approvazione dal mondo. Non ho avuto una madre, quindi ho bisogno di tutto il mondo intorno a me.\u00bb\nNel 1985 in un'intervista, Madonna ha confessato che la prima canzone ad averla colpita in modo particolare \u00e8 stata \"These Boots Are Made for Walkin\"' di Nancy Sinatra.\nUna delle influenze di Madonna e idolo \u00e8 Marilyn Monroe. Durante i suoi primi anni di carriera, Madonna, infatti ha omaggiato la diva con il suo brano \"Material Girl\", un chiaro richiamo a \"Diamonds Are a Girl's Best Friend\". Durante un'intervista, ha rivelato la sua passione per Marilyn Monroe: \u00abAmavo Carole Lombard, Judy Holliday e Marilyn Monroe. Sono state incredibilmente divertenti\u2026 e vedevo in loro me stessa\u2026 la mia fanciullezza, la mia intelligenza e la mia innocenza.\u00bb Altra influenza, a livello di immagine, \u00e8 stata Marlene Dietrich che nei suoi anni d'oro ha sconvolto la figura femminile. Pi\u00f9 volte Madonna ha citato Debbie Harry come modello di riferimento, nella prima fase della sua carriera, sia in interviste pubblicate da giornali (\"Mojo\") sia in video postati su \"YouTube\", tra cui quello dell'assegnazione del Billboard Women of the year in Music 2016, e ringraziandola anche su \"Twitter\" per le sue affermazioni femministe.\nVideo ed esibizioni.\nChris Nelson, giornalista del \"New York Times\", ha scritto: \u00abArtiste come Madonna e Janet Jackson hanno definito un nuovo modo di intendere la musica per una donna, con concerti che includono non solo costumi elaborati e fuochi d'artificio, ma anche importanti numeri di danza, soprattutto moderna.\u00bb Questi effetti speciali diventano veri e propri protagonisti dell'evento, allo stesso modo, o addirittura pi\u00f9, delle canzoni. Secondo loro, molte delle sue canzoni hanno le immagini del video musicale in un contesto forte, mentre si riferiscono alla musica. Il critico culturale Mark C. Taylor nel suo libro \"Nots\" (1993) ha ritenuto che la forma d'arte postmoderna per eccellenza sia il video e la \"regina del video\" regnante sia Madonna. Ha inoltre affermato che \"la creazione pi\u00f9 straordinaria di MTV \u00e8 Madonna. Le risposte ai video eccessivamente provocatori di Madonna sono state prevedibilmente contraddittorie.\" I media e la reazione pubblica nei confronti delle sue canzoni pi\u00f9 discusse come \"Papa Don't Preach\", \"Like a Prayer\" o \"Justify My Love\" hanno a che fare con i video musicali creati per promuovere le canzoni e il loro impatto, piuttosto che le canzoni stesse. Morton pensava che \"artisticamente, la scrittura di Madonna \u00e8 spesso messa in ombra dai suoi sorprendenti video pop\".\nInizialmente, i video musicali di Madonna riflettevano il suo stile di strada misto americano e ispanico combinato con un glamour sgargiante. \u00c8 stata in grado di trasmettere il suo senso della moda nel centro di New York alla moda per il pubblico americano. Le immagini e l'integrazione della cultura ispanica e del simbolismo cattolico sono continuate con i video musicali dell'era \"True Blue\". L'autore Douglas Kellner ha osservato che \"tale multiculturalismo e le sue mosse culturalmente trasgressive si sono rivelate di grande successo e la hanno attratta a un vasto e variegato pubblico di giovani.\" Lo sguardo spagnolo di Madonna nei video \u00e8 diventato la tendenza della moda di quel tempo, sotto forma di boleri e gonne a strati, accessoriati con rosari e un crocifisso come nel video di \"La Isla Bonita\".\nGli accademici hanno notato che con i suoi video, Madonna stava sottilmente cambiando il ruolo del maschio come sesso dominante. Questo simbolismo e queste immagini erano probabilmente i pi\u00f9 diffusi nel video musicale di \"Like a Prayer\". Il video includeva scene di un coro di chiese afroamericane, con Madonna che era attratta da una statua di un santo nero e cantava davanti a croci in fiamme. Questo mix di sacro e profano sconvolse il Vaticano e provoc\u00f2 il ritiro commerciale della Pepsi, che aveva scritto un contratto con la cantante, in cui la canzone sarebbe stata usata per le pubblicit\u00e0. Nel 2003, MTV l'ha nominata \"La pi\u00f9 grande star di video musicali di sempre\" e ha affermato che \"l'innovazione, la creativit\u00e0 e il contributo di Madonna ai video musicali sono ci\u00f2 che le fa guadagnare il premio\".\nLa nascita di Madonna avvenne durante l'avvento di MTV; Chris Nelson del New York Times ha parlato di artisti pop come Madonna che dicevano: \"MTV, con i suoi video quasi esclusivamente sincronizzati con le labbra, ha inaugurato un'era in cui i fan della musica potrebbero trascorrere felicemente ore del giorno, ogni giorno, guardando i cantanti a bocca aperta.\" La relazione simbiotica tra il video musicale e la sincronizzazione labiale ha portato al desiderio di trasferire lo spettacolo e le immagini del video musicale in spettacoli dal vivo. Ha aggiunto: \"Artisti come Madonna e Janet Jackson stabiliscono nuovi standard per lo spettacolo, con concerti che includevano non solo costumi elaborati e articoli pirotecnici di precisione, ma anche danze altamente atletiche. Questi effetti andavano a scapito del canto dal vivo.\" Thor Christensen di \"The Dallas Morning News\" ha commentato che mentre Madonna si \u00e8 guadagnata la reputazione di sincronizzazione labiale durante il suo \"Blond Ambition World Tour\" del 1990, ha successivamente riorganizzato le sue esibizioni \"restando per lo pi\u00f9 ferme durante le sue parti pi\u00f9 difficili del canto e [lascia] la danza routine alla sua crew.\"\nPer consentire un maggiore movimento mentre balla e canta, Madonna \u00e8 stata una delle prime ad adottare microfoni auricolari a radiofrequenza a mani libere, con l'auricolare fissato sopra le orecchie o la parte superiore della testa e la capsula del microfono su un braccio che si estende fino alla bocca. A causa del suo uso di spicco, il design del microfono divenne noto come \"Madonna mic\". Metz ha osservato che Madonna rappresenta un paradosso in quanto viene spesso percepita come una sua intera esistenza. Mentre le sue esibizioni sul grande schermo sono programmate, le sue esibizioni dal vivo sono successi critici. Madonna \u00e8 stata la prima artista ad avere i suoi concerti come rievocazione dei suoi video musicali. L'autrice Elin Diamond ha spiegato che, reciprocamente, il fatto che le immagini dei video di Madonna possano essere ricreate in un ambiente dal vivo migliora il realismo dei video originali. Credeva che \"le sue esibizioni dal vivo sono diventate il mezzo con cui le rappresentazioni mediate sono state naturalizzate\".\nTaraborrelli ha affermato che, includendo contenuti multimediali, tecnologia e sistemi audio all'avanguardia, i concerti e le esibizioni live di Madonna sono \"stravaganti pezzi di spettacolo, [e] spettacoli d'arte viventi\". Madonna filma sempre i suoi concerti, dicendo: \"\u00c8 come documentare e archiviare le tue opere d'arte. \u00c8 una registrazione di qualcosa che ho creato con molte persone fantastiche e di talento\u2026 Sono fasi della mia carriera e raccontano una storia. Sono una parte importante della mia eredit\u00e0, quindi li sto documentando \", ha spiegato. Madonna ha espresso il suo desiderio di creare un concerto solo acustico ridotto al minimo \"che continua a coinvolgere musica e danza [ma anche] poesia e umorismo\". Voleva anche coinvolgere elementi idrici nelle sue produzioni, ma era stata scoraggiata a causa di problemi logistici.\nFilantropia.\nIn seguito al terremoto che ha colpito L'Aquila e parte dell'Abruzzo (regione di provenienza dei suoi nonni paterni, che sono di Pacentro, proprio nella provincia del capoluogo) il 6 aprile 2009, Madonna ha deciso di contribuire personalmente alla ricostruzione con una donazione di circa 500.000 dollari.\nNel 2006 ha fondato, insieme al codirettore della Kaballah Centre International Michael Berg, un'organizzazione no profit per il sostentamento alimentare, educativo, medico e psicologico degli oltre 1.400.000 orfani del Malawi, chiamata Raising Malawi. Per promuovere la causa ha finanziato un documentario sulla situazione dei bambini malawiani, intitolato \"I Am Because We Are\". Ha inoltre costituito una partnership con Jeffrey Sachs, economista e fondatore della Earth Institute, per migliorare l'agricoltura, l'economia e la salute di un villaggio vicino alla zona che ospita il centro d'assistenza della Raising Malawi. Nel 2012 l'associazione, dopo uno stallo dei progetti durato due anni per via di problemi amministrativi, ha portato a termine un progetto di 15 milioni di dollari per la costruzione di scuole in Malawi; sono state costruite in totale dieci scuole che serviranno ad istruire 4.871 bambini.\nImprese e marchi creati da Madonna.\nHard Candy Fitness.\nHard Candy Fitness era una serie di centri fitness che in partnership tra Madonna, il suo manager Guy Oseary e Mark Mastrov, fondatore e CEO di 24 Hour Fitness. Fondata nel 2010, l'impresa aveva sedi a Berlino (8 club), Citt\u00e0 del Messico, Mosca, Roma, Santiago, San Pietroburgo e Sydney. Nel 2012, Madonna ha pubblicato una serie di DVD, \"Addicted to Sweat\", in associazione con il suo personal trainer, Nicole Winhoffer. Il motto dell'azienda era \"Harder Is Better\" e il nome dell'azienda era un riferimento all'album in studio di Madonna del 2008 \"Hard Candy\".\nUn incontro iniziale tra Mark Mastrov (l'innovatore di 24 Hour Fitness e NEV) e Oseary si \u00e8 tenuto all'inizio del 2008. Con il partner di Mastrov Jim Rowley del NEV, Craig Pepin-Donat, Vice Presidente Marketing e Sviluppo, insieme a Madonna e Oseary, hanno creato l'impresa commerciale. Il primo club \u00e8 stato aperto a Citt\u00e0 del Messico nel novembre 2010 con Madonna in visita in palestra il 29 per il lancio. Da allora la societ\u00e0 ha aperto club in Russia, Australia e Cile. Nel gennaio 2013, \u00e8 stato annunciato che un sesto fitness club sarebbe stato aperto a Roma, in Italia, a maggio. Nel giugno 2013, \u00e8 stato annunciato che un settimo fitness club sarebbe stato aperto a Berlino, in Germania, a settembre.\n\"M by Madonna\".\nNel marzo 2007, Madonna ha collaborato con il rivenditore di moda H&amp;M per produrre la linea di moda \"M by Madonna\". In precedenza aveva modellato per la loro campagna del 2006 che coinvolgeva se stessa e l'equipaggio del \"Confessions Tour\" del 2006 e aveva disegnato una tuta da ginnastica indossata nelle pubblicit\u00e0. La collezione consisteva in trench in pelle, abiti a trapezio con paillettes, pantaloni al polpaccio color crema e giacche abbinate. H&amp;M ha affermato che la collezione riflette lo \"stile intramontabile, unico e sempre glamour\" di Madonna. Madonna ha anche diretto lo spot televisivo per pubblicizzare la collezione. La collaborazione ha coinvolto la responsabile del design di H&amp;M, Margareta Van Den Bosch e Madonna hanno commentato \"Non ho nascosto il mio amore per la moda e le tendenze. Lavorare con Margareta e H&amp;M \u00e8 stata una sfida creativa entusiasmante e nuova per me. Sono davvero felice con i risultati e non vedo l'ora di indossare 'M by Madonna' insieme al resto del mondo.\"\n\"MDG\".\nNel marzo 2010, Madonna ha collaborato con gli stilisti Dolce &amp; Gabbana per produrre una gamma di occhiali da sole chiamati \"MDG\" (le loro iniziali). Ha segnato la prima collaborazione co-branded che il duo di design abbia mai intrapreso. Hanno commentato la collaborazione: \"Siamo cos\u00ec entusiasti. Progettare una linea di occhiali con Madonna \u00e8 stata una nuova esperienza per noi. Ci\u00f2 ha ulteriormente rafforzato il nostro rapporto con Madonna, ed \u00e8 stata un'esperienza molto costruttiva per noi. \u00c8 molto esigente e un professionista che cerca la perfezione in tutto ci\u00f2 che fa, e questo non ha fatto eccezione. I disegni oversize e avvolgenti sono sexy e molto femminili, come i nostri vestiti. Il contributo creativo di Madonna e il punto di vista unico sono stati fondamentali, anche nella progettazione del logo MDG.\"\n\"Material Girl\".\nNell'agosto 2010, Madonna e sua figlia, Lourdes Ciccone Leon, hanno lanciato il marchio di moda per adolescenti \"Material Girl\", dal nome dell'omonimo singolo del 1985. La linea di abbigliamento ispirata agli anni '80, presa in prestito dallo stile punk-girl di Madonna quando \u00e8 diventata famosa negli anni '80, \u00e8 stata rilasciata sotto l'etichetta Macy's. Taylor Momsen \u00e8 stato scelto per essere il volto del marchio che comprende abbigliamento, calzature, borse, gioielli e accessori. Nel 2011, \u00e8 stata sostituita da Kelly Osbourne. Altri volti del marchio includono: Georgia May Jagger, Rita Ora, Zendaya e Sofia Richie. Prima della linea, il grande magazzino Macy's a New York ha creato una sezione chiamata \"Madonnaland\" nel 1985. \u00c8 stato istituito in coincidenza con i suoi concerti di Radio City Music Hall come parte del \"Virgin Tour\". Hanno venduto abbigliamento e gioielli simili a quelli indossati dal cantante in quel momento e hanno organizzato una gara simile nel negozio. Questo look ispirer\u00e0 in seguito la collezione di \"Material Girl\".\nMadonna \u00e8 stata citata in giudizio per violazione del copyright del nome della collezione da parte di LA Triumph, un rivenditore di abbigliamento con sede a Los Angeles che afferma di aver venduto abbigliamento \"Material Girl\" dal 1997 e ha un marchio registrato. In risposta, la cantante ha tentato di lanciare la causa presentando prove che ha creato una canzone di successo che ha portato \"Material Girl\" alla fama pi\u00f9 di 25 anni fa. Nei giornali giudiziari, Madonna ha affermato di essere la Material Girl, ed \u00e8 stata la prima utilizzatrice a partire dal 1985. Il giudice californiano S. James Otero non \u00e8 stato convinto e ha commentato \"L'argomentazione dei difensori secondo cui Madonna ha creato il marchio\" Material Girl \" attraverso le sue esibizioni fallisce come una questione di legge \", scrive il giudice in un ordine che nega un giudizio sommario. \"Questo tribunale e altri tribunali hanno riconosciuto che il canto di una canzone non crea un marchio\". Il giudice ha anche respinto le argomentazioni secondo cui 85 milioni di dollari di vendite di prodotti correlati a \"Material Girl\" negli anni ottanta sono sufficienti per stabilire di essere \"gli utenti senior del marchio\" perch\u00e9 l'armamentario per concerti non equivale strettamente alle vendite di abbigliamento.\n\"Truth or Dare by Madonna\".\nNel novembre 2011, Madonna ha annunciato i piani per il lancio del suo marchio di lifestyle globale, chiamato \"Truth or Dare by Madonna\"; il suo secondo marchio di lifestyle, dopo \"Material Girl\" con sua figlia Lourdes e la seconda impresa che coinvolge MG Icon e Macy's. Comprende borse, calzature, accessori, intimi e profumi. L'obiettivo di Madonna per il marchio erano le donne nella fascia d'et\u00e0 di 27-50 anni. In un'intervista per \"Women's Wear Daily\", Madonna ha rivelato l'ispirazione dietro al nome \"Truth or Dare\": \"Negli ultimi anni, mi sono impegnata innumerevoli volte per creare il mio marchio. Il tempismo \u00e8 giusto e ho trovato ottimi partner in Iconix, che pu\u00f2 aiutare a tradurre la mia visione in realt\u00e0. Sono sempre stato ossessionato dalla fragranza e per anni ho voluto creare qualcosa di personale che fosse un'espressione di me ma a cui anche altre persone potessero relazionarsi. Qualcosa di onesto e tuttavia audace, da cui nome 'Truth or Dare.\"\nIl primo prodotto, un profumo con lo stesso nome \u00e8 stato lanciato in collaborazione con Coty, Inc ed \u00e8 stato seguito da una linea di calzature prodotta con il Gruppo ALDO. Le calzature iniziali sono composte da oltre 60 modelli, tra cui appartamenti, tacchi, stivaletti e stivali sopra il ginocchio. Il prodotto sar\u00e0 venduto attraverso Nordstrom, ASOS.com e Macy negli Stati Uniti, Selfridges nel Regno Unito e The Bay e Little Burgundy Stores in Canada.\nLa campagna pubblicitaria presentava Madonna in topless e guardava verso la telecamera con la bottiglia di profumo \"Truth or Dare\" di fronte. Il poster \u00e8 stato creato riutilizzando le immagini del servizio fotografico di Madonna del 2010 con la rivista \"Interview\", che \u00e8 stato girato da Mert e Marcus. Jessica Vince della rivista \"Grazia\" si \u00e8 complimentata con l'annuncio, descrivendo il look della cantante come \"riciclare chic\". La scrittrice ha continuato: \"[Lei] guarda ogni centimetro del glamour di Hollywood, in topless tranne che per colpire il rossetto e il suo crocifisso, oltre a una massa di onde bionde. E no, non hai bevuto troppi bicchieri di vin brul\u00e9 - che \u00e8 davvero lei stessa a cui si sta avvicinando.\" Nel dicembre 2012 \u00e8 stata annunciata una seconda fragranza, \"Truth or Dare by Madonna: Naked\". La campagna pubblicitaria per la stampa presentava un'immagine di Madonna nuda con uno stendardo posteriore sul petto con su scritto \"Naked - una nuova fragranza\".\n\"MDNA Skin\".\nMDNA Skin \u00e8 una gamma di prodotti per la cura della pelle rilasciati in Giappone il 12 febbraio 2014. La premi\u00e8re si \u00e8 svolta a Omotesando, Tokyo, e il prodotto \u00e8 stato sviluppato in collaborazione con MTG Co. Ltd, uno dei principali sviluppatori di prodotti per la cura della bellezza in Giappone. Madonna aveva precedentemente pubblicato una foto sul suo account Instagram in cui aveva posato sul pavimento del suo bagno, mentre una didascalia diceva quanto segue: \"Ha finito per il giorno! Bagno o doccia? #MDNASKIN.\" Il link dell'hashtag si \u00e8 collegato al sito di \"MDNA Skin\".\nUna distribuzione esclusiva ha avuto luogo in un negozio il 13 febbraio 2014, a seguito di una disponibilit\u00e0 in tutto il paese a partire dal 26 febbraio. Come affermato nel sito di Madonna, il motto principale del prodotto era \"sfidare le donne e la loro consapevolezza sull'arte della bellezza e della cura della pelle. Il pop-up store \"MDNA Skin\" offrir\u00e0 ai clienti l'opportunit\u00e0 di vedere, sentire e sperimentare i prodotti e godetevi le immagini proiettate su pi\u00f9 schermi.\" Michelle Peck, che era stata nominata consulente per la pelle di Madonna negli ultimi dieci anni, \u00e8 stata arruolata come ambasciatrice del marchio per il prodotto e ha aiutato.\nImpatto culturale ed eredit\u00e0.\nVari giornalisti musicali, teorici della critica e autori hanno notato l'eredit\u00e0 di Madonna e la considerano la pi\u00f9 influente artista discografica femminile di tutti i tempi, mettendola in cima alla lista \"100 Greatest Women in Music\" di VH1 e alla lista \"20 Greatest Female Artists\" di \"The Daily Telegraph\". L'autrice Carol Clerk ha scritto che \"durante la sua carriera, Madonna ha trasceso il termine 'pop star' per diventare un'icona culturale globale.\" \"Rolling Stone of Spain\" ha scritto che \"\u00e8 diventata la prima virale Master of Pop della storia, anni prima del massivo uso di Internet: Madonna era ovunque; nei canali televisivi musicali onnipotenti, 'formule radiofoniche', copertine di riviste e persino nelle librerie. Una dialettica pop, mai vista dal regno dei Beatles, che le ha permesso di rimanere nella cima delle tendenze e del commercio.\" Laura Barcella e Jessica Valenti, nel libro \"Madonna and Me: Women Writers on the Queen of Pop\" (2012) hanno scritto che \"davvero, Madonna ha cambiato tutto il panorama musicale, gli anni '80 sembrano \"du jour\" e, cosa pi\u00f9 significativa, ci\u00f2 che il pop femminile mainstream potrebbe (e non potrebbe) dire, fare o realizzare sotto gli occhi del pubblico.\" William Langley del \"Daily Telegraph\" sentiva che \"Madonna ha cambiato la storia sociale del mondo, ha fatto pi\u00f9 cose, in veste di pi\u00f9 persone, di chiunque altro.\" Alan McGee di \"The Guardian\" ha ritenuto che \"Madonna sia un'arte postmoderna, cose del genere di cui non vedremo mai pi\u00f9.\" Ha inoltre affermato che Madonna e Michael Jackson \"hanno inventato i termini regina e re del pop.\"\nSecondo Tony Sclafani di MSNBC, \"Vale la pena notare che prima di Madonna, la maggior parte delle megastar della musica erano ragazzi rocker; dopo di lei, quasi tutte sarebbero state cantanti donne. Quando i Beatles arrivarono in America, cambiarono il paradigma dell'attore dal solo recitare in una band. Madonna lo ha cambiato di nuovo, con un'enfasi sulla femmina.\"\nHoward Kramer, direttore curatoriale della Rock and Roll Hall of Fame, ha affermato che \"Madonna e la carriera che ha escogitato per se stessa hanno reso possibile praticamente ogni altre cantanti pop femminili a seguire\u2026 Ha sicuramente alzato gli standard di tutti loro\u2026 Ha ridefinito i parametri per le interpreti femminili.\" Secondo Fouz-Hern\u00e1ndez, le cantanti come Britney Spears, Christina Aguilera, Kylie Minogue, le Spice Girls, Destiny's Child, Jennifer Lopez e Pink erano come \"le sue figlie nel senso molto diretto, per il fatto che sono cresciute ascoltando e ammirando Madonna, e si sono decise che volevano essere come lei.\"\nMadonna ha anche influenzato artisti maschili, ispirando i frontman rock Liam Gallagher degli Oasis e Chester Bennington dei Linkin Park a diventare musicisti. Altri cantanti che si sono ispirati a Madonna sono Sia, Nicki Minaj, Adele, Jessie J, Justin Bieber, Miley Cyrus, Robbie Williams, Avril Lavigne, Beyonc\u00e9, Cameron Diaz, Gwyneth Paltrow, Katy Perry, Lady Gaga Maluma, e Rihanna. L'uso delle immagini sessuali di Madonna ha giovato alla sua carriera e ha catalizzato il discorso pubblico sulla sessualit\u00e0 e il femminismo. Come documenta Roger Chapman in \"Culture Wars: An Encyclopedia of Issues, Viewpoints and Voices\", volume 1 (2010), ha attirato frequentemente condanne da parte di organizzazioni religiose, conservatori sociali e gruppi di controllo parentale per il suo uso di immagini e testi espliciti e sessuali, simbolismo religioso e comportamento altrimenti \"irriverente\" nelle sue esibizioni dal vivo. Il \"Times\" scrisse che aveva \"iniziato una rivoluzione tra le donne nella musica\u2026 I suoi atteggiamenti e opinioni su sesso, nudit\u00e0, stile e sessualit\u00e0 costrinsero il pubblico a sedersi e prenderne atto.\"\nIl professor John Fiske not\u00f2 che il senso del potenziamento che Madonna offre \u00e8 indissolubilmente connesso con il piacere di esercitare un certo controllo sui significati di s\u00e9, della sessualit\u00e0 e delle proprie relazioni sociali. In \"Doing Gender in Media, Art and Culture\" (2009), gli autori hanno notato che Madonna, in quanto celebrit\u00e0, interprete e icona pop femminile, \u00e8 in grado di turbare riflessioni e dibattiti femministi. Secondo la femminista lesbica Sheila Jeffreys, Madonna rappresenta l'occupazione femminile di quella che Monique Wittig definisce la categoria del sesso, come potente, e sembra abbracciare allegramente le prestazioni della corv\u00e9e sessuale assegnata alle donne. Il professor Sut Jhally ha indicato Madonna come \"un'icona femminista quasi sacra.\" Madonna ha ricevuto il plauso anche come modello di riferimento per le donne d'affari nel suo settore, \"ottenendo il tipo di controllo finanziario per il quale le donne avevano combattuto a lungo nel settore\" e generando oltre 1,2 miliardi di dollari di vendite nel primo decennio della sua carriera. Secondo Gini Gorlinski nel libro \"The 100 Most Influential Musicians of All Time\" (2010), i livelli di potere e controllo di Madonna erano \"senza precedenti\" per una donna nell'industria dell'intrattenimento. Il professore Colin Barrow della Cranfield School of Management l'ha descritta come \"la donna d'affari pi\u00f9 intelligente d'America\u2026 che si \u00e8 spostata ai vertici del suo settore e vi \u00e8 rimasta reinventando costantemente se stessa\". Gli accademici della London Business School la definirono \"un'imprenditrice dinamica\" che vale la pena copiare; hanno identificato la sua visione del successo, la sua comprensione del settore musicale, la sua capacit\u00e0 di riconoscere i propri limiti di performance (e quindi portare aiuto), la sua volont\u00e0 di lavorare sodo e la sua capacit\u00e0 di adattarsi come le chiavi del suo successo commerciale.\nSoprannominata l'artista femminile pi\u00f9 iconica di tutti i tempi, Madonna \u00e8 sinonimo di avanguardia nei campi del suo lavoro. Con il suo impatto e il suo contributo, \u00e8 stata analizzata dal punto di vista di numerosi studi, tra cui femminista, sessuale, gay, queer, musicale, sociale e postmoderno ecc., diventando nota come icona in tutti questi settori. L'autore Brian McNair ha scritto che \"Madonna ha pi\u00f9 che compensato lo status iconico e l'influenza culturale\". \"Rolling Stone\" la descrisse come un'icona musicale senza pari, mentre RTL Television Belgium disse che \"Madonna \u00e8 una figura chiave nella musica\". Bill Wyman, redattore di \"Chicago Reader\", ha definito Madonna una \"figura veramente bizzarra nella musica popolare\". Secondo i media e la critica internazionali, Madonna \u00e8 la pi\u00f9 influente artista femminile di tutti i tempi, e la pi\u00f9 grande donna nella storia della musica.\nI suoi contributi nella musica sono generalmente elogiati dalla critica, che \u00e8 anche nota per provocare polemiche. Tony Sclafani della compagnia MSNBC ha ritenuto che l'impatto e l'effetto di Madonna sulla direzione futura dei migliori brani musicali influenza ancora gli artisti, che usano tuttora le sue idee, che sembrano moderne e spigolose. Nell'industria musicale, Madonna \u00e8 stata la prima donna ad avere il controllo completo della sua musica e immagine. Gli autori hanno notato che prima di Madonna, le etichette discografiche determinano ogni fase degli artisti, ma lei introdusse il suo stile e diresse concettualmente ogni parte della sua carriera; l'industria della musica \u00e8 stata la base per cambiare in modo permanente il modo in cui le case discografiche trattano gli artisti. La giornalista Carol Benson ha scritto che Madonna \u00e8 entrata nel mondo della musica con idee precise sulla sua immagine, ma \u00e8 stato il suo curriculum che le ha permesso di aumentare il suo livello di controllo creativo sulla sua musica. Molti anni dopo, ha fondato la Maverick Records, diventando la \"vanity label\" di maggior successo nella storia della musica. Mentre sotto il controllo di Madonna ha generato ben oltre $ 1 miliardo per la Warner Bros. Records, pi\u00f9 soldi di qualsiasi altro laboratorio discografico. I critici hanno ritenuto che la presenza di Madonna \u00e8 stata definitiva per cambiare la storia della musica contemporanea per la scena femminile, principalmente rock, dance e pop.\nStatus di icona gay e femminista.\nMadonna \u00e8 spesso considerata un'icona gay, e una parte notevole della comunit\u00e0 gay l'ha abbracciata come icona della cultura pop. Secondo la rivista LGBT \"The Advocate\", Madonna \u00e8 la pi\u00f9 grande icona gay.\nMadonna \u00e8 stata presentata alla comunit\u00e0 gay quando era ancora adolescente. Fu il suo insegnante di balletto, Christopher Flynn, un uomo gay, che per primo disse a Madonna che era bella e che aveva qualcosa da offrire al mondo. La present\u00f2 anche alla comunit\u00e0 gay locale di Detroit, nel Michigan, portandola spesso nei bar e nelle discoteche gay locali. Flynn ha anche incoraggiato Madonna ad abbandonare la sua borsa di studio parziale per l'Universit\u00e0 del Michigan e trasferirsi a Manhattan per perseguire una carriera come ballerina professionista. Nell'agosto 2009, durante uno spettacolo in Romania, una delle tappe dello \"Sticky and Sweet Tour\", Madonna ha criticato la discriminazione contro i rom, parlando anche contro la discriminazione dei gay. Nella sua autobiografia del 2008 \"Hit Man\", il produttore discografico David Foster racconta un incontro con Madonna in cui esprime disgusto alla vista di due uomini che si baciano; Madonna si accigli\u00f2 e rispose \"Due uomini che si baciano dovrebbero essere guardati come al solito! Rappresenti tutto ci\u00f2 che sto cercando di cambiare.\"\nNel giugno 2010, Madonna ha rilasciato una dichiarazione in cui criticava la decisione di imprigionare due uomini in Malawi perch\u00e9 celebravano la loro unione con una cerimonia. La dichiarazione di Madonna includeva il seguente estratto: \"In linea di principio, credo negli stessi diritti per tutte le persone, indipendentemente dal sesso, dalla razza, dal colore, dalla religione o dall'orientamento sessuale. Questa settimana, il Malawi ha fatto un enorme passo indietro. il mondo \u00e8 pieno di dolore e sofferenza, quindi dobbiamo sostenere il nostro diritto umano fondamentale di amare ed essere amati. Invito gli uomini e le donne progressisti del Malawi - e in tutto il mondo - a sfidare questa decisione in nome della dignit\u00e0 umana e uguali diritti per tutti.\"\nNel novembre 2010, Madonna ha fatto un'apparizione speciale al \"The Ellen DeGeneres Show\" per parlare contro il bullismo di bambini e adolescenti in generale, incluso il bullismo di adolescenti gay e i recenti suicidi. Nella sua conversazione con Ellen, Madonna ha ribadito come si \u00e8 avvicinata alla comunit\u00e0 gay quando era adolescente, affermando che si sentiva diversa al liceo e ha trovato accettazione e simpatia tra gli amici gay, in particolare il suo istruttore di danza. Ha anche detto \"In effetti, non avrei una carriera se non fosse per la comunit\u00e0 gay.\" Nel giugno 2011, Madonna ha esortato i suoi fan a sostenere i matrimoni omosessuali a New York, pubblicando il seguente messaggio sul suo sito web: \"I newyorkesi devono essere ascoltati. D\u00ec ai deputati del tuo stato di sostenere il disegno di legge sul matrimonio omosessuale. Tutto ci\u00f2 di cui hai bisogno \u00e8 l'amore.\"\nNel marzo 2013, Madonna ha assegnato il Vito Russo Award0 al giornalista gay Anderson Cooper al 24 \u00b0 \"GLAAD Media Awards\" di New York. Vestita da boy scout, in segno di protesta contro il divieto dei boy scout americani di scout e leader omosessuali, ha tenuto un discorso in cui affermava che \"cose come il bigottismo, l'omofobia, i crimini d'odio, il bullismo e qualsiasi forma di discriminazione sembrano sempre essere una manifestazione della paura dell'ignoto, e scommetto che se ci prendessimo il tempo per conoscerci l'un l'altro, facessimo le nostre indagini, guardassimo sotto la superficie delle cose, scopriremmo che dopo tutto non siamo cos\u00ec diversi\". Ha anche detto \"non puoi usare il nome di Dio o la religione per giustificare atti di violenza per ferire, odiare, discriminare\". E chiese poi alla folla \"Siete con me? \u00c8 il 2013, gente. Viviamo in America - terra dei liberi e dimora dei coraggiosi? Questa \u00e8 una domanda, non un'affermazione.\" Madonna ha ricevuto il premio GLAAD come avvocato del cambiamento il 5 maggio 2019, che le \u00e8 stato consegnato da Rosie O'Donnell, Anderson Cooper e Mykki Blanco. Madonna \u00e8 stata anche nominata Ambasciatrice di Stonewall Inn per la \"Stonewall/WorldPride Celebration\" nel mese di giugno 2019.\nMadonna come icona femminista ha generato una variet\u00e0 di opinioni in tutto il mondo. \u00c8 frequentemente associata al movimento femminista ed \u00e8 considerata una figura rivoluzionaria che ha messo in discussione i confini del genere. \u00c8 anche responsabile dell'influenza, della mentalit\u00e0 e del comportamento delle donne e del modo in cui la societ\u00e0 interpreta questi cambiamenti. Il professor Sut Jhally ha ritenuto che \"Madonna \u00e8 un'icona femminista quasi sacra\". L'accademica Camille Paglia dell'Universit\u00e0 delle Arti ha definito Madonna una \"vera femminista\" e ha osservato che \"espone il puritanesimo e l'ideologia soffocante del femminismo americano, che \u00e8 bloccato in un modo piagnucoloso adolescenziale\". Secondo lei, \"Madonna ha insegnato alle giovani donne ad essere completamente femminili e sessuali mentre esercitavano ancora il controllo totale sulla loro vita\". La psicologa Jule Eisenbud in \"Sex Symbols\" (1999) ha osservato che il rifiuto di Madonna di accettare che il potere e la femminilit\u00e0 equivalgono alla mascolinit\u00e0 le ha permesso di mantenere il suo status di sex symbol.\nDoppiatrici italiane.\nNelle versioni in italiano dei suoi film, Madonna \u00e8 stata doppiata da:\nCome doppiatrice \u00e8 stata sostituita da:"}
{"id": "2242881", "revid": "110157", "url": "https://it.wikipedia.org/wiki?curid=2242881", "title": "S\u00fcderl\u00fcgum", "text": "S\u00fcderl\u00fcgum \u00e8 un comune di 2.234 abitanti dello Schleswig-Holstein, in Germania.\nAppartiene al circondario (\"Kreis\") della Frisia Settentrionale (targa NF) ed \u00e8 parte della comunit\u00e0 amministrativa (\"Amt\") di S\u00fcdtondern."}
{"id": "2242882", "revid": "2215742", "url": "https://it.wikipedia.org/wiki?curid=2242882", "title": "Chivasso", "text": "Chivasso (\"Civass\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nTra il XII e il XIV secolo la citt\u00e0 fu capitale del Marchesato del Monferrato, prima del trasferimento della corte a Casale; tuttavia a oggi non \u00e8 considerata parte geografica del Monferrato, sebbene ne faccia parte storicamente.\nOrigini del nome.\nIl toponimo della citt\u00e0, molto probabilmente, \u00e8 di origine tardo-latina e, documentato come \"Clavasium\", deriverebbe da \"clivus\" (\"collina\") e dall'aggiunta del suffisso \"-aceus\", con il significato di \"luogo fronteggiante la collina\".\nStoria.\nOrigini.\nI primi a insediarsi nel sito dell'attuale citt\u00e0 furono gli antichi popoli Celtici dei Salassi Canavesani e dei Galli cisalpini, in un periodo compreso tra l'VIII e il II secolo a.C.\nNella stessa area, intorno al II secolo a.C., i Romani fondarono una colonia, con la funzione di accampamento militare e stazione di rifornimento di un'importante strada romana, la \"via Gallica\".\nIl dominio degli Aleramici.\nNel 1164, sotto la protezione dell'Imperatore del Sacro Romano Impero germanico, \"Clavasium\" diventa parte del feudo della famiglia nobiliare degli Aleramici. Quando questi assumono il rango di Marchesi del Monferrato, per Chivasso inizia un periodo di grande prosperit\u00e0: infatti, la citt\u00e0 viene dotata di nuove fortificazioni difensive, di un castello, di una zecca (autorizzata per coniare monete d'oro e d'argento) e di una nuova chiesa parrocchiale, in sostituzione dell'antica Collegiata di San Pietro (situata, un tempo, all'incrocio tra la strada stradale Torino e via Paleologi), di cui rimane solo il Crocifisso dell'altare maggiore (attualmente conservato nella Chiesa di Santa Maria degli Angeli).\nIl dominio dei Paleologi e il Primo dominio dei Savoia.\nNel XIV secolo, a seguito dell'estinzione della dinastia Aleramica, la citt\u00e0 passa sotto il dominio dei Paleologi di Bisanzio: sotto di essi, Chivasso rimane capitale del marchesato del Monferrato e, sotto il Marchese Teodoro II Paleologo, ospita una colta e prestigiosa corte, ma i cittadini dovettero pi\u00f9 volte prendere parte alle spedizioni militari del signore.\nAgli inizi del XV secolo, inoltre, la citt\u00e0 diventa, grazie al mecenatismo dei nuovi signori, meta per pittori, poeti e filosofi provenienti da tutto il Piemonte, in un piano di arricchimento culturale che culmina con la costruzione del Duomo di Santa Maria Assunta.\nNel 1431, a seguito dell'elezione di Casale Monferrato a rango di capitale del Marchesato, la citt\u00e0 viene annessa ai territori dei Savoia divenendo uno dei pi\u00f9 importanti centri del Canavese, anche grazie all'arte della tipografia (Jacobino Suigo, uno dei pi\u00f9 importanti editori dell'epoca, apre la sua prima bottega a Chivasso).\nIl dominio dei Francesi.\nLa citt\u00e0, nel XVI secolo, vive un periodo di forte instabilit\u00e0 economica e sociale, quando le scorrerie e i saccheggi dei Lanzichenecchi portano la citt\u00e0 a uno stato di degrado e arretratezza senza precedenti. Nel 1536, inoltre, le truppe del Re Francesco I di Francia, in marcia verso Pavia, marciano su Chivasso, radendo al suolo le fortificazioni edificate dagli Aleramici e lasciando cos\u00ec la citt\u00e0 priva di difese.\nIl secondo dominio dei Savoia e l'Assedio del 1705.\nDopo la pace di Cateau-Cambr\u00e9sis Chivasso passa di nuovo sotto il dominio dei Savoia, che la forniscono di una nuova cinta muraria. Nel 1705, durante la guerra di successione spagnola, Chivasso subisce l'Assedio delle truppe francesi, dirette verso il capoluogo piemontese, riuscendo a fermarle per un po', prima di cadere sotto i colpi di cannone dell'esercito del Re Sole (che abbattono la guglia del Campanile del Duomo, simbolo della citt\u00e0). Per questo motivo, nel 1759, a Chivasso viene assegnato il \"\"Titolo di Citt\u00e0\",\" che va ad aggiungersi a quello di \"Contessa di Castelrosso, di Torassi, Berre e Margherita\" (1733).\nIn questo periodo Padre Giuseppe Borla (1728 - 1797), priore del locale Convento di Sant'Agostino (situato all'incrocio delle odierne via Borla e via Torino), scrive il libro \"\"Storia di Chivasso dalle origini al 1795\", la cui trascrizione \u00e8 stata data alle stampe nel 2013, a opera dei due storici chivassesi Flavio Rosso e Bruno Pasteris. I tre volumi, di circa 1800 pagine, corredati da un vasto apparato iconografico e storiografico, sono editi dalla \"Pro Loco Chivasso L'Agricola Editore\"\".\nDal dominio Napoleonico al Regno d'Italia.\nLa citt\u00e0 passa sotto il dominio Napoleonico nel 1800, dopo un Assedio durato parecchie settimane.\nCon il Congresso di Vienna del 1815 ritorna nuovamente sotto i Savoia, e, con il loro supporto, la citt\u00e0 vive una vera e propria \"Rivoluzione industriale\": vengono eseguiti lavori di ammodernamento all'Ospedale Civico e alla Stazione di Chivasso, vengono create nuove fabbriche in tutto il territorio comunale e, negli anni '60 dell'Ottocento, viene edificato il Canale Cavour, maestosa opera di ingegneria idraulica che permette di riqualificare le fertili risaie del Vercellese; nel 1870, infine, viene edificato un ponte sul Po per unire Chivasso alla collina del Monferrato.\nLe due guerre mondiali e gli anni del Ventennio.\nLe prime realt\u00e0 industriali cittadine furono il lanificio Emilio Gallo &amp; f.llo, fondato dagli omonimi imprenditori biellesi nel 1911, oltre alle officine Scacchi, fondate dall'Ing. Cesare Scacchi nel 1911, dove si producevano automobili con il marchio \"Caesar\". Nel 1915 la Scacchi fu rilevata dalla torinese Diatto che utilizz\u00f2 le officine chivassesi per la costruzione su licenza dei motori d'aviazione Gnome et Rh\u00f4ne, attivit\u00e0 che cess\u00f2 nel 1919. La prima guerra mondiale fece numerose vittime tra i chivassesi, che in loro onore eressero un monumento in piazza d'armi, inaugurato nel 1919 dal Principe di Piemonte in persona, raffigurante \"\"la dea Vittoria che incorona un Soldato Italiano\";\" inoltre, lo spopolamento delle campagne e delle fabbriche port\u00f2 a un periodo di grave crisi economica, che ebbe ripercussioni profonde sulla popolazione. In questo periodo, inoltre, la citt\u00e0 dovette ospitare dei Soldati Polacchi in attesa del rimpatrio, alloggiati negli appartamenti d'onore della Mandria di Chivasso.\nSuccessivamente, con l'ascesa al potere di Benito Mussolini, la situazione sembr\u00f2 migliorare: rifior\u00ec l'economia, con l'apertura di nuove fabbriche, l'inaugurazione di due nuove sedi per i mercati cittadini (la Tettoia del Mercato dei polli, in piazza Carlo No\u00e9, e quella del Foro Boario, davanti alla Caserma Giordana) e un grande progetto urbanistico di rinnovo degli edifici pubblici cittadini.\nPurtroppo, per\u00f2, la seconda guerra mondiale port\u00f2 nuovi morti alla citt\u00e0, che venne bombardata dagli Alleati, il 12 maggio 1944, divenendo in seguito il centro delle lotte tra i partigiani e i nazi-fascisti. Durante uno di questi attacchi, al primo piano dell'attuale palazzo Tesio, viene firmata la cosiddetta Dichiarazione di Chivasso, documento alle origini dell'attuale federalismo europeo.\nDalla Seconda guerra mondiale a oggi.\nNegli anni '50 e '60 del Novecento il \"boom\" economico travolge anche la piccola cittadina, che vive un periodo di forte esplosione demografica ed economica, con il raddoppio della popolazione residente (tra il 1951 e il 1971); in questo periodo, in citt\u00e0 vengono edificate una Centrale Termoelettrica, e uno stabilimento della Lancia che, in poco tempo, diventa una delle principali fabbriche automobilistiche in tutta Italia.\nLa decisione della chiusura dello stabilimento, nel 1993, provoca un periodo di gravissime conseguenze economiche e sociali, che si ripercuotono sulla citt\u00e0 e sulla sua popolazione; Inoltre, la citt\u00e0 subisce ingenti danni durante le alluvioni del Po del 1994 e del 2000: in particolare, nella notte tra il 5 e il 6 novembre 1994, crolla il ponte a dieci arcate di mattoni sul fiume, costruito oltre centotrenta anni prima, il quale viene ricostruito negli anni seguenti con una moderna struttura di calcestruzzo a campata unica.\nMonumenti e luoghi d'interesse.\nSuddivisione del territorio.\nIl centro storico di Chivasso \u00e8 diviso in nove borghi: quattro all'interno dell'antica cinta muraria (\"Borgo di San Guglielmo\" a est, \"Borgo Mincio\" a nord, \"Borgo di Santa Maria\" a ovest e \"Borgo del Castello\" a sud), e cinque all'esterno (\"Borgo Vercelli\" a est, \"Borgo Po\" a sud, \"Borgo Blatta\" e \"Borgo Posta Vecchia\" a nord e \"Borgo San Pietro\" a ovest). A questi, con il tempo, se ne sono aggiunti altri sei (\"Localit\u00e0 Baraggino\", \"Localit\u00e0 Coppina\", \"Borgo dei Pesci vivi\", \"Borgo Belvedere\", \"Borgo Sud - Est\" e \"Localit\u00e0 Cappuccini\"), che insieme formano la periferia della citt\u00e0.\nVia Francigena.\nFin dal Medioevo la citt\u00e0 di Chivasso \u00e8 stata un'importante stazione di passaggio e di sosta per i pellegrini che percorrevano i passi del Moncenisio e del Monginevro della via Francigena. Essa, dopo avere attraversato il ponte sul Po, percorre il Centro Storico, passando per Piazza della Repubblica, per poi dirigersi, costeggiando il Canale Cavour, verso Castelrosso, Torrazza e Saluggia.\nSociet\u00e0.\nEvoluzione demografica.\nNell'arco di sessant'anni (dal 1951 a oggi) la popolazione residente nella citt\u00e0 \u00e8 praticamente raddoppiata, con la conseguente espansione edilizia delle sue periferie, principalmente verso Verolengo e Castelrosso (a est).\nStranieri.\nSecondo i dati Istat al 31 dicembre 2017, i cittadini stranieri residenti a Chivasso sono , cos\u00ec suddivisi per nazionalit\u00e0, elencando per le presenze pi\u00f9 significative:\nSul territorio comunale, inoltre, \u00e8 presente una moschea (in localit\u00e0 Borgo Po), un Tempio Evangelico Valdese (in Via Caluso) e una Chiesa Parrocchiale Ortodossa, presso il cimitero comunale, dedicata ai Santi Giorgio di Cernica e Geremia.\nCultura.\nGastronomia.\nTra i prodotti tipici della citt\u00e0 i pi\u00f9 noti sono la \"Confettura di pomodori di Chivasso\"\", il \"Liquore Nocciolino Capella\" e i \"Nocciolini di Chivasso\", dei minuscoli dolci a base di albume d'uovo, zucchero e Nocciole del Piemonte I.G.P. , presentati all'Esposizione universale di Parigi nel 1900 e che oggi sono riconosciuti come prodotti agroalimentari tradizionali italiani (P.A.T.) italiano.\nEventi.\nFestival-Concorso Teatrale Internazionale Citt\u00e0 di Chivasso\nBiblioteca.\nLa biblioteca \"MoviMente\" di Chivasso \u00e8 situata in un'area dismessa e ristrutturata dal comune nei pressi della stazione ferroviaria, denominata \"Movicentro\". La biblioteca, in progettazione dal 2003 ma aperta nel 2012, \u00e8 dal 2018 Polo dell'Area Est dello SBAM. Ha inoltre, in accordo con l'ASL To4, aperto un punto prestito nell'ospedale di zona dal 2015. Offre attivit\u00e0 di lettura anche all'esterno della sua sede, in particolar modo nell'ospedale per i corsi pre-parto e nell'RSA di quartiere col supporto del Servizio Civile Nazionale. Nella biblioteca \u00e8 inoltre situato lo Sportello Turistico della citt\u00e0.\nStorico Carnevale di Chivasso.\nLo Storico Carnevale di Chivasso \u00e8 considerato, per la sua incredibile sfilata di carri allegorici e per la sua storia, tra i pi\u00f9 importanti del Piemonte.\nAnche il Carnevale di Chivasso, come quello di Ivrea, prende il via il 6 gennaio con la presentazione della Bella Tolera e dell'Abb\u00e0, Signore del Carnevale. Precedono il Gran Carnevalone, momento culminante della manifestazione, diversi altri appuntamenti, come la cerimonia d'investitura dell'Abb\u00e0 in Duomo, e il successivo concerto in in onore di San Sebastiano. Questi ricordano le origini cinquecentesche della manifestazione, quando l'Abb\u00e0, il giorno di San Sebastiano, acclamato dalla popolazione, distribuiva per le vie dolciumi e arance. Oggi l'Abb\u00e0, entrato a fare parte del coreo storico nel 1948, riceve l'investitura in Duomo proprio davanti alla cappella dedicata al Santo, indossando una divisa che si rif\u00e0 a quella dei generali napoleonici di inizio ottocento. Altro importante momento del Carnevale \u00e8 la Solenne Incoronazione della Bela Tolera, personaggio principale del Carnevale chivassese dal 1905, interpretata da una giovane ragazza che in qualit\u00e0 di \u201cRegina del Mercato\u201d viene chiamata a rappresentare \"il tessuto economico e sociale della citt\u00e0\".\nLa sfilata conclusiva, quella del Gran Carnevalone (la prima domenica di quaresima), vede incredibili carri allegorici, accompagnati dalle maschere a terra, percorrere le strade di Chivasso in un tripudio di colori e coriandoli per il divertimento di tutti.\nPer la lunga tradizione e per l'importanza e la ricchezza della sfilata il Carnevale di Chivasso \u00e8 considerato uno dei pi\u00f9 importanti carnevali storici di tutto il Piemonte.\nEconomia.\nDall'inizio degli anni Sessanta a oggi il nome della citt\u00e0 \u00e8 sempre stato associato alla casa automobilistica \"Lancia\", in quanto \u00e8 qui che, nel 1963, venne inaugurato il principale impianto di produzione dell'azienda italiana. Ceduta nel 1993 alla \"Carrozzeria Maggiora\", la fabbrica \u00e8 rimasta in produttivit\u00e0 fino al 2002, producendo modelli d'auto quali la Fiat Barchetta, la cui produzione \u00e8 stata successivamente trasferita all'impianto di Mirafiori (TO). Adiacente all'ex impianto \"Lancia\", attualmente, si trovano l'Area di Produzione del Consorzio Industriale \"Chind\", gli uffici della Societ\u00e0 \"Diasorin\" e vari stabilimenti di importanti multinazionali, quali la \"Knauf Insulation\" e la \"Dytech Automotive\".\nNel territorio comunale, inoltre, sono presenti un'importante centrale termoelettrica, alimentata a gas naturale e gestita dalla societ\u00e0 \"Edipower\" (Gruppo \"A2A\"), un centro per il trattamento dei rifiuto (gestito dalla locale Societ\u00e0 \"SETA spa\"), con annessa discarica comunale, e numerose altre aziende private.\nInfrastrutture e trasporti.\nStrade.\nLa citt\u00e0 \u00e8 servita dall'autostrada A4 Torino-Trieste, mediante tre uscite denominate \"Chivasso Ovest\", \"Chivasso Centro\" e \"Chivasso Est\", e dalle strade statali 11 (Padana Superiore), 26 (della Valle d'Aosta) e 590 (della Val Cerrina).\nFerrovie e tramvie.\nChivasso \u00e8 un importante nodo ferroviario lungo la ferrovia Torino-Milano, nella quale confluiscono le Linee Regionali Chivasso-Aosta e Chivasso-Alessandria; a esse si aggiunge la Linea Chivasso-Asti, il cui traffico \u00e8 stato sospeso dal 2011.\nIl territorio comunale ospita due stazioni ferroviarie: la stazione di Chivasso, servita da Trenitalia (nell'ambito del Contratto di Servizio stipulato con la Regione Piemonte) e dal Servizio ferroviario metropolitano di Torino linea 2 Pinerolo-Chivasso, e la stazione di Castelrosso, in cui fermano alcuni treni regionali.\nTra il 1883 e il 1949, inoltre, Chivasso ha rappresentato il capolinea della tranvia Torino-Chivasso/Brusasco.\nMobilit\u00e0 urbana.\nChivasso \u00e8 un punto di intercambio per le Autolinea extraurbane della provincia di Torino, gestite dal GTT e da altre imprese locali. Tutte le linee degli autobus e i taxi operanti in citt\u00e0 fanno capolinea al \"Movicentro\", situato in piazzale XII Maggio 1944, di fronte alla Biblioteca Civica \"Movimente\".\nAmministrazione.\nGemellaggi.\n,dal 2014\n,dal 2016\n,dal 2017"}
{"id": "2242883", "revid": "248632", "url": "https://it.wikipedia.org/wiki?curid=2242883", "title": "Multi Tap", "text": ""}
{"id": "2242885", "revid": "46291", "url": "https://it.wikipedia.org/wiki?curid=2242885", "title": "Rosa \u00d7 noisettiana", "text": "Rosa \u00d7 noisettiana \u00e8 una pianta appartenente alla famiglia delle Rosaceae.\nDescrizione.\nLa pianta si presenta in cespugli ampi, dalla forma tondeggiante ed alti fra i 0,5 e i 1,5 metri. Le foglie sono sottili e dentellate, dalla forma piuttosto allungata; i fiori si presentano bianchi, larghi e tondeggianti; i petali ombreggiati verso la base. Il fusto \u00e8 sottile, scuro, con spine (purpuree) spesse e generalmente punteggiate di nero.\nDistribuzione e habitat.\n\u00c8 diffusa nelle praterie e sui rilievi del Sud Carolina.\nVariet\u00e0.\nRosa\" \"\u00d7\" \"noisettiana\" f. \"manettii "}
{"id": "2242888", "revid": "1573940", "url": "https://it.wikipedia.org/wiki?curid=2242888", "title": "Tenchu Z", "text": "Tenchu Z, pubblicato originariamente in Giappone come , \u00e8 un videogioco della serie \"Tenchu\" uscito in Giappone il 5 ottobre 2006, disponibile per la console Xbox 360. Il gioco \u00e8 uscito negli Stati Uniti il 12 giugno 2007, ed in Europa il 29 dello stesso mese.\nL'ottavo capitolo della saga si presenta differente dai precedenti, aumentando la longevit\u00e0 e la grafica del gioco; livelli e ambientazioni sono pi\u00f9 estesi, sono presenti nuovi personaggi e la possibilit\u00e0 di creare personaggi e squadre personalizzate."}
{"id": "2242889", "revid": "160832", "url": "https://it.wikipedia.org/wiki?curid=2242889", "title": "Strada Provinciale 42 dei Due Mari", "text": ""}
{"id": "2242891", "revid": "110157", "url": "https://it.wikipedia.org/wiki?curid=2242891", "title": "Nieb\u00fcll", "text": "Nieb\u00fcll \u00e8 una citt\u00e0 di 9.257 abitanti dello Schleswig-Holstein, in Germania.\nAppartiene al circondario (\"Kreis\") della Frisia Settentrionale (targa NF) ed \u00e8 capoluogo della comunit\u00e0 amministrativa (\"Amt\") di S\u00fcdtondern."}
{"id": "2242892", "revid": "1418004", "url": "https://it.wikipedia.org/wiki?curid=2242892", "title": "Tutti a Zanzibar", "text": "Tutti a Zanzibar (\"Stand on Zanzibar\") \u00e8 un romanzo fantascientifico distopico scritto da John Brunner e pubblicato per la prima volta nel 1968.\nIl romanzo ha vinto il premio Hugo, il premio BSFA e il Premio Apollo ed \u00e8 stato candidato al premio Nebula.\nTrama.\nLe vicende dei due personaggi principali sono alternate a frammenti di notiziari e brevi vicende parallele. Si delinea cos\u00ec il quadro di una societ\u00e0 in cui ognuno, pur senza cadere in evidenti eccessi di oppressione, \u00e8 comunque estremamente condizionato dalla pubblicit\u00e0 e da alcuni stereotipi di comportamento a cui viene implicitamente imposto di conformarsi. \nAnno 2010: sette miliardi di persone popolano la terra. Assegnando ad ognuno uno spazio di 30 x 60 cm, l\u2019umanit\u00e0 occuperebbe per intero i 1658 chilometri quadrati di Zanzibar. Norman \u00e8 un brillante dirigente della General Technics, una multinazionale con sede negli USA. Divide le spese e lo spazio di un lussuoso miniappartamento con Donald, ufficialmente studioso ma in realt\u00e0 agente dei servizi segreti. La General Technics \u00e8 potentissima soprattutto per aver realizzato il supercomputer Shalmanezer, che secondo molti potrebbe aver raggiunto l\u2019autonomia intellettuale, dato che in alcune occasioni manifesta un certo umorismo un po\u2019 ironico. Meta di pellegrinaggi turistici, il computer ha anche nemici.\nNorman deve intervenire per bloccare un\u2019ammoccatrice che, ascia alla mano, tenta di distruggerlo gridando che \u00e8 opera del diavolo. Gli ammoccatori sono persone molto temute, perch\u00e9 perdono l\u2019equilibrio mentale a causa di disadattamento sociale, eccesso di promiscuit\u00e0, uso di droghe ed ideologie esasperate. Esplodono improvvisamente massacrando a caso la folla o colpendo un obiettivo specifico. Tornato a casa, per\u00f2, Norman non riferisce l\u2019episodio a Donald, che ha notato il suo turbamento. Shalmanezer presiede all\u2019informazione pubblica fornita dal seguitissimo network Skanalizer, che tra l\u2019altro permette a chi dispone di dispositivi personalizzati di attribuire ai beniamini della tv, i signori Dovunque, le proprie sembianze. Ovviamente per\u00f2 deve occuparsi di elaborare situazioni ben pi\u00f9 importanti. \nLa General Technics deve trovare un modo per realizzare un importantissimo e lucroso progetto di estrazione mineraria oceanica, e Shalmanezer viene programmato per elaborare il programma di fattibilit\u00e0 in un piccolo Paese africano, la Beninia. Si tratta di una nazione estremamente arretrata e povera, schiacciata tra Paesi confinanti che vorrebbero invaderla, dove tuttavia la popolazione non si lamenta, \u00e8 coesa e solidale con le decisioni del venerato presidente Obomi, un anziano saggio e lungimirante. Lo sviluppo della Beninia, oltre a costituire una testa di ponte per gli affari della General Technics, \u00e8 ben visto dal governo che desidera creare stabilit\u00e0 in un\u2019area potenzialmente rischiosa per la pace internazionale. Norman partecipa agli incontri preliminari ed alle discussioni su tempi e modalit\u00e0 di costituzione delle infrastrutture. Nell\u2019arco di tre generazioni la Beninia potrebbe raggiungere livelli di istruzione e progresso sociale simili a quelli degli Stati pi\u00f9 evoluti.\nQuasi a fare da contraltare alla Beninia, per\u00f2, di fronte alla Cina un arcipelago di cento isole, lo stato di Yatakang, ha raggiunto un\u2019enorme prosperit\u00e0 e la totale autosufficienza grazie alle scoperte scientifiche. Il principale artefice della fortuna nel campo della genetica \u00e8 il dottor Sugaiguntung, emerito docente universitario, sottoposto a fortissime pressioni dal governo autoritario. Non riesce a far comprendere che i risultati gi\u00e0 sbandierati non sono ancora raggiunti, e forse gli effetti collaterali renderebbero vane le sue ricerche. Il suo presidente ha infatti annunciato al mondo intero che la popolazione di Yatakang sar\u00e0 ottimizzata. L\u2019eugenetica \u00e8 una realt\u00e0 accettata ormai ovunque, ma poco praticata per gli alti costi ed i rischi correlati alla manipolazione di geni umani. Ma l\u2019annuncio della scoperta fa insorgere il resto del mondo: la gente che non pu\u00f2 avere figli, dato che le leggi escludono dalla procreazione portatori di difetti ereditari anche di poco conto, vuole che la nuova tecnologia venga messa a disposizione di tutti. \nSeguono disordini e manifestazioni. Il governo americano decide che \u00e8 il caso di rapire Sugaiguntung ed incarica della missione Donald.\nIl giovane, che sperava ormai di non essere pi\u00f9 chiamato in servizio, subisce un trattamento di \u2018amplificazione\u2019 in una base militare segreta. Alla fine del duro addestramento ha acquisito le attitudini psicologiche e fisiche di un militare d\u2019assalto, anche se non si sente a suo agio nella nuova personalit\u00e0. Una volta in Yatakang, nella falsa veste di giornalista, ha tuttavia modo di utilizzare le sue abilit\u00e0 eccezionali salvando dall\u2019attacco di un ammoccatore armato di spada proprio il dottor Sugaiguntung. Ci\u00f2 gli permette di entrare in confidenza con il professore, che gli rivela le sue preoccupazioni per le conseguenze dell\u2019ottimizzazione: quattro dei suoi cinque orangutan modificati si sono suicidati, con l\u2019ultimo si possono scambiare un centinaio di parole. Teme anche le possibili malformazioni fisiche dei soggetti e la loro eventuale mancanza di inibizioni all\u2019omicidio\u2026 Donald trova il terreno adatto alla proposta di fuga e promette al professore che in America potr\u00e0 condurre serenamente e senza fretta le sue ricerche: l\u2019importante \u00e8 smentire subito le false affermazioni del suo governo. Con l\u2019aiuto dei guerriglieri antigovernativi di Yatakang i due riescono a sottrarsi alla sorveglianza e fuggire nella foresta, dove il professore si ammala gravemente perdendo a lungo conoscenza. Quando si riprende vorrebbe tornare indietro, ma Donald lo costringe a imbarcarsi con lui su un peschereccio che li lascia in alto mare, dove attendono il sommergibile mandato a prelevarli. Sugaiguntung non ce la fa pi\u00f9 e si uccide con il coltello di Donald.\nNel frattempo in America anche Norman deve affrontare guai: Shalmanezer si rifiuta di elaborare i dati sulla popolazione della Beninia scartandoli come impossibili. Solo l\u2019intervento del sociologo Chad Mulligan, che fa accettare al computer l\u2019esistenza di una forza sconosciuta che influenza il comportamento dei beniniani, riesce a sbloccarlo. Chad, autore di testi famosissimi, \u00e8 tornato alla ribalta dopo un periodo di vita da barbone, pur essendo ricchissimo, solo per prendersi la soddisfazione di provare che Shalmanezer ormai ragiona come un essere umano, non accettando ci\u00f2 che gli sembra impossibile. Il sociologo diventa amico di Norman e si entusiasma del progetto Beninia: partono insieme per raccogliere ulteriori informazioni sul posto. Donald, ritornato distrutto dall\u2019esperienza in Yatakang, riesce a contattare Norman e raggiungerlo in Beninia, anche se \u00e8 seguito ovunque da un attendente che non esita a fargli iniezioni di tranquillanti perch\u00e9 dopo l\u2019amplificazione \u00e8 diventato un soggetto pericoloso. Lo sgomento nel rivedere l\u2019amico cos\u00ec cambiato \u00e8 per\u00f2 mitigato dalla scoperta di una mutazione genetica dei beniniani, che naturalmente traspirano una sostanza tranquillante: basta anche stare semplicemente accanto a loro per inalarla e perdere l\u2019aggressivit\u00e0. Gli studi proseguiranno e sar\u00e0 compito di Shalmanezer trovare un modo per replicare la mutazione, salvando cos\u00ec l\u2019umanit\u00e0 dall\u2019autodistruzione. \nIl romanzo ha anche una quantit\u00e0 di personaggi minori, le cui vicende non interferiscono con le storie dei protagonisti ma spiegano i problemi di una societ\u00e0 sovrappopolata e con scarse risorse per il futuro: gente comune che le leggi restrittive del diritto di procreare costringono a fuggire o rischiare adozioni illegali; persone che ricordano con rimpianto i tempi in cui c\u2019era tanta acqua che ci si poteva fare la doccia tutti i giorni; donne potenti capitani d\u2019industria e ragazze che sopravvivono trasferendosi da un appartamento di scapolo all\u2019altro. La droga \u00e8 legale e non manca chi tra un \u2018volo\u2019 e l\u2019altro fornisce, anche senza internet, istruzioni per realizzare ordigni esplosivi. Pubblicit\u00e0 martellante: povero \u00e8 chi ha l\u2019ultimo modello di qualcosa, ma non i soldi per iniziare a pagare le rate del successivo.\nEdizioni.\nLa prima edizione italiana, tradotta da Renato Prinzhofer, \u00e8 del 1977, nella collana \"SF Narrativa d'Anticipazione\" dell'Editrice Nord (ISBN 88-429-0614-X)."}
{"id": "2242893", "revid": "149727", "url": "https://it.wikipedia.org/wiki?curid=2242893", "title": "St. Peter-Ording", "text": ""}
{"id": "2242899", "revid": "110157", "url": "https://it.wikipedia.org/wiki?curid=2242899", "title": "T\u00f6nning", "text": "T\u00f6nning \u00e8 una citt\u00e0 di 4.936 abitanti dello Schleswig-Holstein, in Germania.\nAppartiene al circondario (\"Kreis\") della Frisia Settentrionale (targa NF)."}
{"id": "2242913", "revid": "114644578", "url": "https://it.wikipedia.org/wiki?curid=2242913", "title": "Syke", "text": "Syke () \u00e8 una citt\u00e0 di abitanti della Bassa Sassonia, in Germania. Appartiene al circondario di Diepholz.\nGeografia fisica.\nSyke \u00e8 il terzo comune pi\u00f9 popoloso del circondario di Diepholz dopo Stuhr e Weyhe. \u00c8 situata a est del Parco naturale Wildeshauser Geest, a circa 19 km a sud di Brema. \u00c8 attraversata dal fiume Hache. Quanto alle \"aree verdi\", Syke vanta oltre 900 ettari di foreste demaniali, Friedeholz e Westermark, visitate durante la bella stagione non solo dai locali. Il paesaggio dominante \u00e8 quello morenico, con boschi e valli glaciali. A nord-ovest del comune si erge l'Hohe Berg. In corrispondenza della strada principale del centro storico, un tempo era ubicato l'argine di una diga.\nGeografia antropica.\nIl comune di Syke (11.108 abitanti il 1\u00ba gennaio 2017) comprende le seguenti frazioni in ordine alfabetico:"}
{"id": "2242916", "revid": "451735", "url": "https://it.wikipedia.org/wiki?curid=2242916", "title": "Johnny Taylor (cestista)", "text": ""}
{"id": "2242918", "revid": "3115", "url": "https://it.wikipedia.org/wiki?curid=2242918", "title": "Nienburg/Weser", "text": "Nienburg/Weser \u00e8 una citt\u00e0 di 32.710 abitanti della Bassa Sassonia, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa NI).\nNienburg si fregia del titolo di \"Comune indipendente\" (\"Selbst\u00e4ndige Gemeinde\").\nGeografia fisica.\nLa citt\u00e0 di Nienburg si trova precisamente sul fiume Weser, nel centro della Bassa Sassonia, tra Hannover (che dista 51\u00a0km) e Brema (64\u00a0km). \u00c8 la pi\u00f9 grande citt\u00e0 della regione del \"Mittelweser\".\nStoria.\nNienburg \u00e8 menzionata per la prima volta nel 1025, in un documento del Vescovato di Minden. Poich\u00e9 Nienburg significa letteralmente \"borgo nuovo\", in passato doveva sorgere in quel luogo un altro borgo, oppure si tratta di un borgo pi\u00f9 antico che si trovava nelle vicinanze (come per esempio W\u00f6lpe o Drakenburg).\nNel 1215 Nienburg pass\u00f2 nelle mani del Conte di Hoya e nel 1225 ottenne lo status giuridico di citt\u00e0. Nel 1582, Ottone VII von Hoya mor\u00ec senza lasciare eredi. Nienburg pass\u00f2 sotto il dominio dei Duchi di Braunschweig-L\u00fcneburg, che si suddivisero la contea e trasformarono Nienburg in una fortezza.\nDurante la guerra dei trent'anni, Nienburg fu teatro di diverse azioni belliche. Nel 1623 il duca Georg von Calenberg raccolse le sue truppe a Nienburg. Nel 1625 Nienburg fu assediata invano da Johann Tserclaes, conte di Tilly. Durante quell'assedio, in un assalto notturno, alcuni abitanti di Nienburg s'impadronirono della tenda e dello stemma di Tilly. Questo gruppo si chiam\u00f2\n\"Dat W\u00e4hlige Rott\" ed appartiene ancora oggi alla tradizione folkloristica di Nienburg.\nNegli anni seguenti Nienburg dovette affrontare con forza ulteriori invasioni, distruzioni, guerre e persino la peste.\nNel 1627 Nienburg fu conquistata dall'esercito imperiale. Tilly si ferm\u00f2 pi\u00f9 volte a Nienburg e anche Pappenheim vi si recava di frequente. Nel 1635 il duca Georg riport\u00f2 Nienburg sotto il suo dominio.\nDopo la pace di Praga (1635), la citt\u00e0 fu occupata dalle truppe svedesi, che, nonostante la pace di Vestfalia, rimasero a l\u00ec fino al 1650. Passarono molti anni prima che le fortificazioni, le porte della citt\u00e0 e le abitazioni fossero ricostruite.\nDurante la guerra dei sette anni, Nienburg fu invasa dall'esercito francese. Ancora una volta la citt\u00e0 dovette sopportare acquartieramenti e versare ingenti tributi. Nel 1758 i Francesi furono sconfitti dal Duca Ferdinando.\nDurante le guerre napoleoniche, Nienburg fu di nuovo occupata dalle truppe francesi. La popolazione dovette subire ancora una volta un'occupazione militare. Dal 1810 al 1813, Nienburg fece parte del Comune di Nienburg, appartenente all'omonimo Arrondissement. L'Arrondissement Nienburg a sua volta apparteneva al Dipartimento della Foce del Weser dell'Impero di Francia. In quel periodo furono abbattute le fortificazioni. Dopo la fallimentare Campagna di Russia portata avanti da Napoleone, le truppe francesi dovettero lasciare Nienburg nel 1813.\nNel 1847 Nienburg fu connessa alla rete ferroviaria dello Stato Reale di Hannover (\"K\u00f6niglich Hann\u00f6verschen Staatseisenbahnen\").\nIl 9 aprile 1945 le truppe inglesi marciarono su Nienburg.\nLa riforma regionale della Bassa Sassonia (1974) stabil\u00ec che i comuni limitrofi di Erichshagen-W\u00f6lpe, Holtorf, Langendamm e Sch\u00e4ferhof/Kattriede fossero annessi alla citt\u00e0.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 300,\n \"height\": 140,\n \"data\": [\n \"name\": \"table\",\n \"values\": [\n \"x\": 1987,\n \"y\": 29427\n {\n \"x\": 1992,\n \"y\": 31444\n {\n \"x\": 1997,\n \"y\": 32837\n {\n \"x\": 2000,\n \"y\": 32611\n {\n \"x\": 2003,\n \"y\": 32543\n {\n \"x\": 2006,\n \"y\": 32764\n {\n \"x\": 2009,\n \"y\": 32152\n {\n \"x\": 2011,\n \"y\": 31862\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nPolitica.\nConsiglio cittadino (\"Stadtrat\")\nI 38 seggi del consiglio cittadino sono cos\u00ec suddivisi:\nCultura e luoghi d'interesse.\nTeatri\nMusica\nNel seminterrato del Jazz-Club di Nienburg, che si trova in Leinstra\u00dfe 48 (ingresso accanto al \"Marion-D\u00f6nhoff-Gymnasium\") si svolgono regolarmente degli eventi musicali. Inoltre, nello stesso edificio, ha sede la Scuola di Musica di Nienburg (\"Musikschule\"), che partecipa attivamente alla vita musicale della citt\u00e0 nelle occasioni pi\u00f9 varie: dal tiro al bersaglio (\"Nienburger Scheibenschie\u00dfen\") al concerto di Pentecoste. Le allieve e gli allievi della scuola di musica tengono regolarmente concerti in situazioni di minore importanza, oppure fanno da cornice musicale ad eventi come il mercatino di Natale (\"Adventsbasar\") o la festa del museo (\"Museumsfest\") ecc.\nUna volta all'anno, anche l'orchestra swing (\"Swingorchester\") e da concerto (\"Konzertorchester\") della Scuola di Musica di Nienburg tengono un concerto.\nOpere architettoniche\nSuddivisione amministrativa.\nNienburg si divide in 5 zone, corrispondenti all'area urbana e a 4 frazioni (\"Ortschaft\"):"}
{"id": "2242924", "revid": "729019", "url": "https://it.wikipedia.org/wiki?curid=2242924", "title": "Northern City Line", "text": "La Northern City Line \u00e8 una linea ferroviaria che va da Moorgate a Finsbury Park sita a Londra e facente parte della \"Great Northern Electrics line\". Essa non va confusa con la diramazione City della Northern Line, n\u00e9 con la North London Line.\nIl nome ufficiale della linea \u00e8 Moorgate Line ma questo viene raramente utilizzato per evitare confusione con un'altra linea dello stesso nome che va da Kentish Town a Farringdon.\nIl nome \"Northern City Line\" deriva dal fatto che la linea faceva parte della Metropolitana di Londra e nel corso della sua storia \u00e8 stata gestita o inclusa sia nella linea Metropolitan che nella Northern, anche se non \u00e8 connessa con alcuna delle due. Essa fa oggi parte della rete della National Rail ed \u00e8 di propriet\u00e0 del Network Rail. Il servizio passeggeri lungo la linea \u00e8 gestito dalla \"Great Northern\". Dal dicembre 2015, gli orari di servizio sono stati estesi alla sera tardi e ai fine settimana per raggiungere i nuovi obiettivi della compagnia di sei treni per ora fino alla mezzanotte nei giorni feriali e di quattro treni per ora durante i fine settimana.\nLa linea \u00e8 sotterranea da Moorgate fino a Drayton Park, e viaggia in trincea da l\u00ec fino al congiungimento con la \"East Coast Main Line\" a sud di Finsbury Park. I treni sulla linea vanno a nord a Hertford North, Welwyn Garden City, Stevenage o a Letchworth Garden City.\nNel 2016, \u00e8 stato proposto che tutti i servizi ferroviari di Londra siano trasferiti alla Transport for London, per creare una rete suburbana unica, il che porterebbe la linea sotto il controllo della TfL.\nCollegamenti.\nLa linea collega la \"East Coast Main Line\" verso Welwyn Garden City e la \"Hertford Loop Line\" verso Stevenage (via Hertford North). La maggior parte delle stazioni sulla linea consentono interconnessioni con le linee della metropolitana o altre linee del Network Rail:\nStoria.\nLa linea venne fondata con il nome di \"Great Northern &amp; City Railway\", e fu progettata per consentire il collegamento della \"Great Northern Railway\" (GNR) da Finsbury Park direttamente con la City of London alla stazione di Moorgate. Per questo motivo il tunnel venne dimensionato per far passare i treni delle linee principali, diversamente da quanto era uso fare a quel tempo a Londra. Il diametro interno era di 4,9 metri, comparato con i 3,7 metri di quelli per la \"Central London Railway\" e quelli ancora pi\u00f9 piccoli della \"City &amp; South London Railway\" (oggi parte della Northern Line). Alla fine tuttavia la GNR si oppose al progetto e la linea apr\u00ec nel 1904, con il capolinea nord situato in tunnel sotto la stazione della GNR di Finsbury Park. Fu originariamente elettrificata con un insolito sistema di \"quarta rotaia\", con una doppia terza rotaia all'esterno di entrambe le rotaie del binario.\nLa GN&amp;CR venne rilevata nel 1913 dalla \"Metropolitan Railway\", che allora gestiva quelle che oggi sono le linee Metropolitan, Hammersmith &amp; City e la ex East London Line. La MR fece diversi studi per collegarla alla Circle Line o alla Waterloo &amp; City Line, senza riuscire nell'intento. Durante questo periodo, la linea rimase una branca isolata, senza collegamenti con nessun'altra parte della rete ferroviaria. Il materiale rotabile veniva immesso sulla linea tramite un collegamento con un deposito merci nei dintorni di Drayton Park, dove fu costruito un piccolo deposito per la manutenzione dei convogli.\nDopo la nazionalizzazione della Metropolitan (assieme alle altre linee della metropolitana) nel 1933 e la formazione dell'ente unificato del \"London Passenger Transport Board\", la linea venne rinominata in Northern City Line e divenne parte della \"Edgware-Morden Line\" (che divenne la Northern Line nel 1937). Nell'ambito del \"New Works Programme\" della London Transport, il piano di sviluppo noto come \"Northern Heights Plan\" era di collegare la Northern City Line a Finsbury Park con delle linee esistenti per Edgware, Alexandra Palace e High Barnet. Queste linee sarebbero state rilevate dalla London Transport ed elettrificate. Il ramo di Highgate della \"Edgware-Morden Line\" si sarebbe connesso a questa parte della rete poco a nord della stazione di Highgate. Questo piano fu completato solo in parte, in quanto interrotto dallo scoppio della seconda guerra mondiale. Il collegamento della metropolitana con Highgate e l'elettrificazione della diramazione di Barnet (e del ramo secondario di Edgware fino a Mill Hill East) furono portati a termine, mentre il progetto di connessione della NCL con Highgate fu dapprima rimandato e in seguito cancellato.\nDopo la guerra ci furono proposte per estendere la Northern City Line verso nord e verso sud. Il \"London Plan Working Party Report\" del 1949 proponeva diverse nuove linee e piani di elettrificazione, designati con lettere dalla A alla M. Le linee J e K prevedevano l'estensione della NCL verso Woolwich (linea J) e verso Crystal Palace (linea K), e il mantenimento dei piani di espansione dei \"Northern Heights\". La linea sarebbe stata prolungata verso sud da Moorgate in tunnel di diametro standard della metropolitana attraverso Bank e London Bridge. A sud, la linea avrebbe dovuto raggiungere la stazione di \"Crystal Palace (High Level)\" (all'epoca ancora aperta) passando da Peckham Rye. Nessuna di queste proposte fu approvata e nel 1954 le diramazioni di Edgware, Alexandra Palace e Crystal Palace chiusero al traffico passeggeri. Il risultato fu che la Northern City Line rimase isolata dal resto della rete.\nNel 1964 il servizio fu accorciato da Finsbury Park a Drayton Park, che divenne il nuovo capolinea nord, per consentire alla Victoria line di utilizzare le piattaforme sotterranee della NCL a Finsbury Park. Le piattaforme nord e sud della Piccadilly line diventarono le piattaforme in direzione nord della Victoria e della Piccadilly, e le ex piattaforme della NCL diventarono invece le equivalenti in direzione sud. Al tempo stesso un cambiamento fu effettuato anche alla stazione di Highbury &amp; Islington, dove la linea in direzione nord della NCL fu spostata a una nuova piattaforma accanto alla Victoria line in direzione nord, mentre la ex piattaforma in direzione nord della NCL fu usata per la Victoria line in direzione sud, in modo da consentire il cambio di linea al livello delle piattaforme. Di conseguenza i passeggeri che desideravano viaggiare da Moorgate a Finsbury Park usavano la NCL fino a Highbury &amp; Islington e qui cambiavano per la Victoria line. Il tratto di tunnel fra Drayton Park e Finsbury Park fu chiuso.\nNel 1970 la linea fu ribattezzata Northern line (Highbury Branch) e l'anno seguente fu raggiunto un accordo per trasferirla dalla gestione della metropolitana alla British Rail in modo da collegarla alla rete ferroviaria (la \"East Coast Main Line\") tramite un nuovo tratto di linea in superficie tra Drayton Park e Finsbury Park, e piattaforme di superficie a Finsbury Park, come era stato nei piani originali dei progettisti. Dirottando alcuni dei treni dei pendolari su Moorgate, si mirava a ridurre la congestione nella stazione di King's Cross.\nI servizi della London Underground cessarono nell'ottobre 1975 e i servizi della British Rail cominciarono nell'agosto 1976, sostituendo i servizi per la stazione di Broad Street (in seguito chiusa nel 1986) sulla \"North London Line City Branch\". Questo nuovo servizio era denominato \"Great Northern Electrics\". Il nome \"Northern City Line\" \u00e8 stato ripreso per riferirsi al tratto sotterraneo della linea.\nInfrastrutture.\nDa Finsbury Park a Drayton Park la trazione \u00e8 fornita da una linea aerea a 25 kV 50Hz in AC. Da Drayton Park a Moorgate la trazione \u00e8 fornita tramite terza rotaia a 750 V in CC. I treni cambiano da un tipo di alimentazione all'altro alla stazione di Drayton Park. Il semaforo nella stazione \u00e8 settato in permanenza sul rosso, in modo da accertarsi che tutti i treni si fermino e abbassino il pantografo prima di entrare nel tunnel.\nLe stazioni di Moorgate, Old Street, Essex Road e Highbury &amp; Islington hanno ancora sulle piattaforme la vecchia segnaletica del precedente operatore \"Network SouthEast\", che \u00e8 quasi scomparsa sul resto della rete.\nMateriale rotabile.\nI servizi sono operati da convogli a unit\u00e0 multiple a doppio voltaggio della Classe 313, l'unico tipo di treni abilitati per la linea. Questi hanno uscite di emergenza alle estremit\u00e0 di ciascuna unit\u00e0, come previsto dalle norme di sicurezza per i treni che operano in tunnel singoli senza spazio per l'uscita laterale. Tutte le unit\u00e0 della classe 313, quando viaggiano su questa linea, hanno la motrice \"B\" all'estremit\u00e0 dalla parte di Londra e nel tratto ad alimentazione a 750 V la velocit\u00e0 \u00e8 limitata elettronicamente a 30 miglia orarie (48 km/h). che \u00e8 il limite di velocit\u00e0 sulla linea. Tutte le stazioni sono abbastanza lunghe da permettere l'uso di treni a sei carrozze.\nLa Classe 313 \u00e8 fra le unit\u00e0 elettriche pi\u00f9 vecchie che operano sulla rete della National Rail. Quando ha preso in carico il servizio Thameslink/Great Northern, la nuova compagnia \"Govia Thameslink\" ha annunciato che avrebbe acquistato un totale di 150 nuovi treni di Classe 717 per rimpiazzare completamente i 313 impiegati sulla NCL.\nIncidenti.\nIncidente ferroviario di Moorgate.\nLa stazione di Moorgate del ramo \u00e8 nota per un gravissimo incidente verificatosi il 28 febbraio 1975 alle 8 e 46, quando un treno dell\"'Highbury Branch\", giunto in stazione ad una velocit\u00e0 stimata di 35 miglia per ora, senza frenare, imbocc\u00f2 la galleria cieca posta alla fine del ramo arrestando la propria corsa contro la parete di fondo della galleria. Nel sinistro perirono complessivamente 43 persone compreso il conducente. Dopo questo incidente, il pi\u00f9 grave avvenuto nella storia della metropolitana di Londra in tempo di pace, venne messo a punto un sistema automatico che ferma i treni all'arrivo in stazione, chiamato in gergo \"Moorgate control\". La causa dell'incidente a tutt'oggi non \u00e8 stata determinata con certezza.\nSfondamento del tunnel.\nL'8 marzo 2013, durante le operazioni di scavo per i pilastri di un edificio in costruzione in East Road, a Hackney, 13 metri al di sopra del tunnel, questo venne perforato e ostruito fra le stazioni di Old Street ed Essex Road. Un grave incidente fu evitato solo grazie alla prontezza del conducente di un treno, e la linea rimase chiusa per riparazioni per diversi giorni. Una successiva indagine dell'organismo investigativo del \"Rail Accident Investigation Branch\" mosse pesanti critiche sia alla mancanza di protezione delle proprie infrastrutture da parte della Network Rail, sia alla trascuratezza dei costruttori dell'edificio, della compagnia incaricata della trivellazione e dell'ufficio locale incaricato della pianfificazione."}
{"id": "2242926", "revid": "110157", "url": "https://it.wikipedia.org/wiki?curid=2242926", "title": "Exploratorium", "text": "L'Exploratorium di San Francisco \u00e8 un museo interattivo, dedicato interamente alla scienza. \u00c8 stato fondato nel 1969 dal fisico statunitense Frank Oppenheimer, fratello minore del pi\u00f9 noto Robert Oppenheimer, all'interno del Palace of Fine Arts, sede che ha mantenuto fino al 2 gennaio 2013. Dal 17 aprile dello stesso anno 2013 \u00e8 stato trasferito ai moli 15 e 17 dell'Embarcadero. Con pi\u00f9 di 500.000 visitatori all'anno \u00e8 uno dei principali musei della citt\u00e0.\nIl museo consente l'interazione dei visitatori con postazioni che consentono la sperimentazione diretta di principi della fisica e della scienza. Il museo nacque dall'idea del fisico sperimentale Frank Oppenheimer, il quale costru\u00ec personalmente pi\u00f9 di cento postazioni per esperimenti che costituirono il primo nucleo del museo."}
{"id": "2242927", "revid": "6923", "url": "https://it.wikipedia.org/wiki?curid=2242927", "title": "Moorgate station", "text": ""}
{"id": "2242931", "revid": "124529007", "url": "https://it.wikipedia.org/wiki?curid=2242931", "title": "Aschen", "text": "Gli Aschen sono una razza umanoide dell'universo di Stargate apparsa in Stargate SG-1 negli episodi 2010 e 2001; pur avendo dichiarato Joseph Mallozzi che forse avrebbero potuto comparire ancora questi non sono pi\u00f9 apparsi nella serie.\nGli Aschen sono una popolazione tecnologicamente molto avanzata rispetto ai terrestri e ai Goa'uld. Questi hanno tendenze espansionistiche e colonialiste e sono a capo della \"Confederazione Aschen\". La designazione alfanumerica del loro pianeta di origine, Aschen Prime, \u00e8 \"P4C-970\".\nCaratteri generali.\nGli Aschen intrattengono rapporti di fiducia con le popolazioni sottomesse, ma sono di natura sospettosi, temendo che la loro strategia sia scoperta. Inoltre, almeno rispetto al nostro punto di vista, sembrano avere poca personalit\u00e0 individuale e sembrano apparentemente privi di spirito dell'umorismo.\nAspetto politico.\nGenerale.\nGli Aschen sono una societ\u00e0 colonialistica e sono a capo della \"Confederazione Aschen\". La confederazione \u00e8 formata dai pianeti che sono stati soggiogati dagli Aschen. La strategia degli Aschen per\u00f2 fa in modo che le razze sottomesse credano che questi siano stati da sempre dei buoni alleati, cos\u00ec che non debbano stare in allerta per timore di ribellioni. Dopo che il Comando Stargate \u00e8 riuscito a svelare le loro intenzioni di estendere il loro dominio al nostro pianeta, sono stati dichiarati nemici degli Stati Uniti e quindi della Terra.\nConfederazione Aschen.\nLa confederazione \u00e8 un'alleanza formata dai pianeti con a capo gli Aschen. I pianeti sono sotto la protezione degli Aschen, che forniscono medicinali e tecnologie avanzate; in cambio, gli Aschen ricevono prodotti agricoli. Infatti tutti i pianeti della confederazione sono popolati da piccole comunit\u00e0 agricole di cui gli Aschen hanno bisogno; ma in realt\u00e0 i pianeti della confederazione sono soggiogati inconsapevolmente dagli Aschen.\nStrategia di conquista.\nGli Aschen usano piani a lungo termine per soggiogare i vari pianeti che vogliono utilizzare come grandi terreni da coltivare; usano una strategia ingegnosa che gli permette di conquistare nuovi pianeti senza effettuare guerre, ma solo usando la loro avanzatissima tecnologia e l'inganno.\nEssi si mostrano socievoli con le varie popolazioni con cui vengono a contatto condividendo con loro la propria tecnologia e i medicinali, i quali aumentano notevolmente la durata di vita. Conquistata la loro fiducia, gli Aschen iniziano a somministrare con questi farmaci altre sostanze che rendono sterili la popolazione. Passato molto tempo, a volte anche qualche centinaio di anni, la popolazione soggiogata viene decimata diminuendo drasticamente di numero; i pochissimi discendenti non ricorderanno nulla del passato della loro razza e crederanno inconsapevolmente che gli Aschen siano da sempre dei buoni alleati. Gli Aschen rimuoveranno quindi tutte le tracce del loro passato e i pochi sopravvissuti coltiveranno la terra del loro pianeta per conto degli Aschen in cambio dei loro medicinali. Cos\u00ec i vari pianeti soggiogati diventano grandi \"granai\" per la popolazione Aschen.\nTecnologia.\nLa tecnologia Aschen \u00e8 molto pi\u00f9 avanzata di quella dei terrestri e dei Goa'uld e le loro conoscenza variano in tutti i campi.\nArmi.\nNonostante la loro normale procedura di conquista non richieda l'uso di armi, gli Aschen sono molto avanzati in questo campo.\nArma biogenica.\nQuest'arma \u00e8 stata progettata esclusivamente per causare un genocidio: la sua potenza distruttiva pu\u00f2 causare danni su scala mondiale. \u00c8 composta da un materiale radioattivo sconosciuto sulla Terra. Gli Aschen provarono a inviarne una sulla Terra attraverso lo Stargate, ma non riuscirono ad oltrepassare l'iride.\nDrone difensivo.\nIl drone \u00e8 una piccola arma di forma sferica che lancia piccoli proiettili di energia e fanno parte dei sistemi di allarme Aschen. Un singolo colpo non \u00e8 molto efficace ma dato che spesso anche in una sola stanza ce ne possono essere alcune decine l'intruso non ha vita facile.\nNavi.\nHarvester.\nL'Harvester (in inglese \"raccoglitore\") \u00e8 una nave automatizzata con il compito di raccogliere i prodotti coltivati dalle popolazioni sfruttate dagli Aschen e ce ne sono migliaia per ogni pianeta. Sono lunghi 37 metri e larghi 17, possono raggiungere i 4.900\u00a0km/h, trasportare un carico di 20 tonnellate e sono dotate anche di un impianto di teletrasporto Aschen. Una volta piena, il contenuto della nave viene scaricato dentro uno Stargate posizionato in posizione orizzontale e dirette verso Aschen Prime.\nSatellite di monitoraggio.\nI satelliti Aschen sono usati per studiare lo spazio; essi possono calcolare e prevedere vari fenomeni astronomici come le eclissi di sole. Nell'episodio 2010 Carter riesce a calcolare con uno di questi un'eruzione solare per mandare il messaggio indietro nel tempo e cos\u00ec avvertire il Comando Stargate di non recarsi su P4C-970.\nAstronavi.\nSi sa poco delle astronavi Aschen, se non che queste possono compiere viaggi spaziali anche molto lunghi. Gli Aschen per\u00f2 non hanno molta vocazione per l'esplorazione e le usano solo per viaggiare all'interno della loro confederazione.\nMedicina.\nGli Aschen hanno una conoscenza cos\u00ec all'avanguardia della medicina che rende il mestiere di medico totalmente obsoleto. I loro macchinari possono eseguire diagnosi istantanee e guarire fratture in pochi secondi. Sul pianeta Volia furono in grado di debellare un'epidemia che affliggeva la popolazione in pochissimo tempo, anche se poi si scopre che furono gli stessi Aschen a creare la malattia.\nVaccino anti-et\u00e0.\nSi tratta di un vaccino che allunga incredibilmente la durata della vita; come il vaccino anti-cancro, contiene sostanze che rendono sterili le donne.\nVaccino anti-cancro.\nSi tratta di un vaccino che debella ogni tipo di cancro; come il vaccino anti-et\u00e0, contiene sostanze che rendono sterili le donne.\nVarie.\nTeletrasporto.\nIl teletrasporto Aschen pu\u00f2 trasportare una persona fino al massimo di quattro in qualsiasi altra parte del pianeta. Il teletrasporto Aschen ha un funzionamento molto simile agli anelli trasportatori goa'uld e ori. L'utente infatti deve salire su una piattaforma, interfacciarsi e selezionare la destinazione, dove verr\u00e0 immediatamente trasportato.\nTecnologia olografica.\nGli Aschen hanno sviluppato un'avanzata tecnologia olografica. Essa pu\u00f2 essere usata durante le conferenze sugli Harvester o per riprodurre qualunque altra cosa nei laboratori scientifici.\nRapporti con il Comando Stargate.\nLa prima apparizione degli Aschen \u00e8 nell'episodio 2010, dove viene mostrata la Terra dieci anni avanti al filone narrativo della trama. In questa linea temporale il Comando Stargate ha stretto alleanza con una razza aliena, gli Aschen, che si sono subito dimostrati favorevoli a condividere la loro pi\u00f9 avanzata tecnologia, determinando la sconfitta dei Goa'uld. Inoltre adesso lo Stargate \u00e8 di dominio pubblico. Gli Aschen iniziano cos\u00ec il loro caratteristico piano di conquista. Ma Samantha Carter riesce a scoprire la verit\u00e0 e raduna la ex SG-1. Il suo piano \u00e8 usare lo Stargate per rimandare indietro nel tempo un biglietto con scritto: \u00ab\"non andate su P4C-970\"\u00bb; il piano riesce, ma tutta la SG-1 perisce nel tentativo. Il biglietto raggiunge l'anno 2000 e il Generale Hammond ordina che P4C-970 sia cancellato dal database.\nNell'episodio 2001 la SG-1 arriva su Volia (P3A-194, ) dove incontra alcune piccole comunit\u00e0 contadine. Queste comunit\u00e0 sono ignare vittime degli Aschen, i quali, saputo dell'arrivo della squadra, insistono subito per intavolare un'alleanza con la Terra per poi iniziare la loro strategia di conquista. La SG-1 \u00e8 inizialmente entusiasta per aver trovato una razza disposta alla condivisione di tecnologie, ma si insospettiscono di tanta benevolenza. Indagando, ancora una volta la SG-1 svela le vere intenzioni degli Aschen salvando la Terra.\nCollegamenti esterni.\nAschen su Stargate Wiki"}
{"id": "2242933", "revid": "88740", "url": "https://it.wikipedia.org/wiki?curid=2242933", "title": "Vienenburg", "text": "Vienenburg \u00e8 una frazione (\"Ortsteil\") della citt\u00e0 tedesca di Goslar.\nStoria.\nLa citt\u00e0 di Vienenburg venne aggregata alla citt\u00e0 di Goslar il 1\u00ba gennaio 2014, divenendone una frazione."}
{"id": "2242934", "revid": "729019", "url": "https://it.wikipedia.org/wiki?curid=2242934", "title": "Guido von Starhemberg", "text": "Biografia.\nStarhemberg combatt\u00e9 con valore durante il secondo assedio di Vienna (1683) come aiutante di campo del cugino Ernst R\u00fcdiger von Starhemberg (1638 \u2013 1701), seguendo poi l'esercito nella successiva campagna contro l'Impero ottomano e partecipando con onore all'assedio di Buda nel 1686, alla seconda battaglia di Moh\u00e1cs nel 1687, all'assedio di Belgrado del 6 settembre 1688, alla battaglia di Slankamen (19 agosto 1691) ed a quella Zenta (11 settembre 1697).\nAllo scoppio della guerra di successione spagnola, and\u00f2 in Italia al seguito del principe Eugenio di Savoia e qui, in qualit\u00e0 di colonnello, nel 1703 riusc\u00ec ad impedire il congiungimento dei francesi con gli alleati bavaresi in Tirolo.\nNominato feldmaresciallo nel 1704, assunse il comando dell'esercito austriaco in Spagna e concluse vittoriosamente la sua piccola guerra, nonostante la limitatezza del contingente militare affidatogli.\nNel 1710, dopo le vittorie di Almenara e Saragozza, entr\u00f2 in Madrid, ma a causa della carenza di rifornimenti e della mancanza di collaborazione della popolazione per la causa del pretendente austriaco, Carlo, fu costretto a ritirarsi a Barcellona. Quando Carlo, dopo la morte dell'imperatore Giuseppe I rientr\u00f2 in patria, Starhemberg rimase a Barcellona come Vicer\u00e9. Tuttavia, nonostante la genialit\u00e0 militare ed il coraggio che gli avevano fruttato il soprannome di \"el gran capit\u00e1n\", non pot\u00e9 rimanere a lungo a causa della mancanza di appoggio e di rifornimenti e, in forza del trattato di neutralit\u00e0 del 14 maggio 1713, si spost\u00f2 a Genova ove s'imbarc\u00f2, con il resto del proprio esercito, su navi inglesi che lo trasportarono in patria. Da allora visse a Vienna. Durante la guerra austro-turca dal 1716 al 1718 assunse, in assenza del Principe Eugenio, la presidenza del Consiglio Aulico di Corte. Mor\u00ec come governatore della Slavonia."}
{"id": "2242936", "revid": "486946", "url": "https://it.wikipedia.org/wiki?curid=2242936", "title": "Pi Greco Day", "text": ""}
{"id": "2242937", "revid": "729019", "url": "https://it.wikipedia.org/wiki?curid=2242937", "title": "M79 (lanciagranate)", "text": "Il lanciagranate M79 \u00e8 un lanciagranate monocolpo ad apertura posteriore.\nTecnica.\nL'arma camera granate da e pu\u00f2 lanciare una grande variet\u00e0 di munizioni, incluse esplosive, anti-uomo, fumogeni, granate accecanti e razzi luminosi. Vennero progettate anche due particolari munizioni per il fuoco ravvicinato che contenevano pallini da caccia e 45 freccette. Per sparare, l'arma necessitava di essere imbracciata come un comune fucile e puntata con l'apposita tacca di mira ripiegabile. L'alzo era calibrato ad intervalli di 25 m, fino ai 375 m. La traiettoria dei colpi veniva stabilizzata grazie ad alcune alette e da un movimento rotatorio impresso dalle scanalature della canna.\nDurante il volo, il proiettile raggiunge la velocit\u00e0 di 75\u00a0m/s.\nImpiego.\nIl lanciagranate, introdotto nel 1961, venne impiegato per la prima volta durante la guerra del Vietnam. L\u00ec venne soprannominato \"Thumper\" (dal verbo \"to thump\", \"emettere un rumore sordo\") per il caratteristico suono emesso durante lo sparo. Ogni squadra composta da 10 uomini doveva avere un granatiere equipaggiato con un M79.\nCon la fine del conflitto vietnamita, l'M79 rimase in servizio nell'US Army fino alla fine degli anni '90, quando venne rimpiazzato quasi totalmente dall'M203. Ci\u00f2 nonostante, l'M79 \u00e8 rimasto in servizio in molte unit\u00e0 nel mondo in ruoli di nicchia."}
{"id": "2242941", "revid": "33689", "url": "https://it.wikipedia.org/wiki?curid=2242941", "title": "Lucio Petronio Tauro Volusiano", "text": "La sua carriera fu un'ascesa, inusualmente rapida secondo alcune ricostruzioni, dai ranghi dell'esercito fino al consolato e alla prefettura.\nBiografia.\nLa sua carriera \u00e8 nota attraverso un'iscrizione dedicatagli dal \"municipium\" di \"Arretium\" (moderna Arezzo), citt\u00e0 di cui era patrono, intorno al 261; il consolato \u00e8 attestato anche nei \"Fasti\" e nella \"Historia Augusta\". Come \"praefectus urbi\" \u00e8 noto come \"Petronius Volusianus\" nel \"Cronografo del 354\".\nFiglio di Lucio Petronio, apparteneva alla trib\u00f9 di voto \"Sabatinae\", nell'Etruria: la sua trib\u00f9 di voto e il suo legame di patrono con la citt\u00e0 di \"Arretium\" suggeriscono un'origine italica. Fu probabilmente il padre di Lucio Publio Petronio Volusiano, patrono di Puteoli. Apparteneva per nascita all'ordine equestre.\nVolusiano percorse la carriera militare a partire dai ranghi inferiori dell'esercito; fu centurione, in quanto la sua prima carica registrata \u00e8 quella di \"centurio deputatus\", cio\u00e8 ufficiale di complemento presso l'imperatore, di stanza nei \"castra peregrina\" a Roma. Successivamente divenne \"primus pilus\" della Legio XXX \"Ulpia Victrix\", di stanza a \"Castra Vetera\", in Germania inferiore (moderna Xanten, Germania), forse intorno al 245. Fu poi \"praepositus equitum singulares Augusti nostri\", comandante della guardia del corpo imperiale a cavallo, intorno al 253; questo incarico \u00e8 fuori dalla norma e mostra la fiducia degli imperatori in Volusiano, in quanto normalmente era affidato ad un ex-tribuno dei \"vigiles\". I due imperatori cui si fa riferimento nell'iscrizione potrebbero essere stati Valeriano e Gallieno (253-260), e in tal caso la carriera di Volusiano sarebbe stata molto rapida, o forse Filippo l'Arabo e suo figlio Marco Giulio Severo Filippo (247-249), che invece permetterebbe di ricostruire una carriera di durata pi\u00f9 comune. Nel 254 circa fu comandante, con il grado di tribuno o con quello di \"praepositus\", prima di una legione della Dacia, poi di un distaccamento formato da \"vexillationes\" della Legio X \"Gemina\" e della XIIII \"Gemina\" in Pannonia superiore, in entrambi i casi in servizio lungo il Danubio; si tratt\u00f2 probabilmente di incarichi resi necessari dalla situazione bellica in quel teatro, da collocarsi temporalmente intorno al 253 nell'ipotesi pi\u00f9 conservativa.\nFu tra il 255 e il 257 che segu\u00ec il normale \"cursus\" equestre, ricoprendo incarichi a Roma: tribuno della coorte III dei \"vigiles\", tribuno della XI coorte urbana, due volte tribuno della IIII coorte pretoria. Fu invece intorno al 258 che ricevette un incarico inusuale per il normale \"cursus\": fu infatti nominato tribuno della I coorte pretoria e \"protector Augusti nostri\"; si tratta della prima occorrenza del rango di \"protector\", e i due imperatori dovrebbero essere ancora Valeriano e Gallieno. \u00c8 possibile che tale incarico gli abbia permesso di seguire l'imperatore Gallieno in una o pi\u00f9 campagne militari. Un'altra eccezionale accelerazione al suo \"cursus\" fu la nomina a \"preafectus vigilum\", cio\u00e8 comandante dei vigili, direttamente da tribuno pretoriano; la nomina dovrebbe risalire al 259.\nVolusiano raggiunse poi il rango di prefetto del pretorio; la data suggerita \u00e8 quella del 260, forse in concomitanza con la cattura di Valeriano da parte dei Sasanidi e la rivolta del suo prefetto del pretorio contro Balista contro Gallieno, con il quale Volusiano condivise il consolato per il 261.\nTra il 267 e il 268 fu \"praefectus urbi\" di Roma."}
{"id": "2242942", "revid": "135224", "url": "https://it.wikipedia.org/wiki?curid=2242942", "title": "Maestro Mazza", "text": ""}
{"id": "2242949", "revid": "110157", "url": "https://it.wikipedia.org/wiki?curid=2242949", "title": "Nettetal", "text": "Nettetal \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE).\nNettetal si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nLa citt\u00e0 di Nettetal fu creata nel 1970 dall'unione delle citt\u00e0 di Kaldenkirchen e Lobberich, e dei comuni di Breyell, Hinsbeck e Leuth.\nSuddivisione amministrativa.\nLa citt\u00e0 di Nettetal comprende 5 centri abitati (\"Stadtteil\"):\nGemellaggi.\nNettetal intrattiene \"relazioni amichevoli\" (\"freundschaftliche Beziehungen\") con:"}
{"id": "2242950", "revid": "149727", "url": "https://it.wikipedia.org/wiki?curid=2242950", "title": "Kaldenkirchen", "text": ""}
{"id": "2242952", "revid": "1431409", "url": "https://it.wikipedia.org/wiki?curid=2242952", "title": "David Caruso", "text": "Carriera.\nNato da una famiglia italo-irlandese, debutta nel mondo del cinema e della televisione nel 1980, e la prima occasione di partecipare a produzioni di successo si presenta gi\u00e0 nel 1982, quando interpreta, da attore non protagonista, i film \"Ufficiale e gentiluomo\" di Taylor Hackford e \"Rambo\" di Ted Kotcheff. La sua carriera continua soprattutto sul piccolo schermo, con vari film per la televisione e serie TV, tra cui \"Crime Story\" (1986) e \"H.E.L.P.\" (1990). Nel 1987 \u00e8 Mercury in \"China Girl\" di Abel Ferrara; l'anno successivo appare invece ne \"I gemelli\" di Ivan Reitman, al fianco di Danny DeVito e Arnold Schwarzenegger. \u00c8 poi uno dei protagonisti di \"King of New York\" (1991), ancora di Abel Ferrara.\nTuttavia \u00e8 solo nel 1993 che l'attore riesce ad ottenere la prima parte importante, entrando nel cast regolare del telefilm \"NYPD - New York Police Department\" nel ruolo del detective John Kelly, cui rester\u00e0 legato per due anni, sino al 1995. Da questo momento la sua carriera televisiva \u00e8 in ascesa, tant'\u00e8 che nel 1997 \u00e8 scelto come protagonista di \"Michael Hayes\", trasmesso per una stagione di 22 episodi totali.\nDal 2002, il suo nome \u00e8 indissolubilmente legato al personaggio del tenente di polizia Horatio Caine, che interpreta, sempre da protagonista, in un'altra serie di genere poliziesco, \"\", nata da una costola di \"CSI - Scena del crimine\", che ha ottenuto uno straordinario successo mondiale. La serie \u00e8 stata cancellata dalla CBS il 13 maggio 2012, dopo dieci stagioni trasmesse. Al termine della serie, ha annunciato il ritiro dalle scene.\nVita privata.\n\u00c8 stato sposato tre volte: prima dal 1979 al 1984 con l'attrice Cheri Maugans; poi dal 1984 al 1987 con l'attrice Rachel Ticotin dalla quale ha avuto una figlia, Greta, nel 1984; nel 1996 si \u00e8 risposato con Rachel Ticotin ma si separano anni dopo a causa della sua relazione con Liza Marquez dalla quale ha poi divorziato nel 2009.\nDalla Marquez ha avuto due figli: Anthony Marquez (15 settembre 2005) e Paloma Raquel (16 ottobre 2007); la loro relazione \u00e8 finita nel 2009.\nVive tra Los Angeles e Miami.\nDoppiatori italiani.\nNelle versioni in italiano delle opere in cui ha recitato, David Caruso \u00e8 stato doppiato da:"}
{"id": "2242953", "revid": "767487", "url": "https://it.wikipedia.org/wiki?curid=2242953", "title": "Rock Band Track Pack Volume 1", "text": "Rock Band Track Pack Volume 1 \u00e8 un'espansione della serie videoludica \"Rock Band\" sviluppata da Harmonix Music Systems e pubblicata da MTV Games uscita nella seconda met\u00e0 del 2008 per PlayStation 2 e Wii.\nCaratteristiche.\nQuesta espansione \u00e8 stata realizzata da Harmonix con l'intento di proporre delle canzoni aggiuntive per le utenze delle console PlayStation 2 e Wii in quanto le rispettive edizioni dei due \"Rock Band\" pubblicati non supportava la possibilit\u00e0 di scaricare canzoni aggiuntive. Le canzoni sono suddivise in gruppi come nei capitoli della serie principale.\nCompatibilit\u00e0 degli strumenti.\nL'espansione \u00e8 ovviamente compatibile con gli strumenti dei capitoli della serie principale. La versione Wii non supporta gli strumenti di \"Guitar Hero World Tour\".\nTracce.\nLe canzoni sono 20 e sono tutte in versione originale. Qua di seguito la tracklist completa:"}
{"id": "2242954", "revid": "547034", "url": "https://it.wikipedia.org/wiki?curid=2242954", "title": "Vie Crucis", "text": "Vie Crucis \u00e8 il nono album in studio inciso dal cantante christian metal Fratello Metallo. Tutti i brani sono firmati da Cesare Bonizzi per i testi e Alessandro Carl\u00e0 per le musiche. Al disco partecipano come turnisti:\nAlessandro Carl\u00e0: Pianoforte e tastiere, arrangiamenti\nEugenio Mori: Batteria e percussioni\nStefano Melchiorre: chitarra\nAndra De Filippo: basso elettrico\nGianluigi Fazio: cori e arrangiamento vocale."}
{"id": "2242958", "revid": "834", "url": "https://it.wikipedia.org/wiki?curid=2242958", "title": "Bestwig", "text": "Bestwig \u00e8 un comune di 11.596 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed al circondario dell'Alto Sauerland."}
{"id": "2242961", "revid": "834", "url": "https://it.wikipedia.org/wiki?curid=2242961", "title": "Sulzbach", "text": ""}
{"id": "2242962", "revid": "54253", "url": "https://it.wikipedia.org/wiki?curid=2242962", "title": "Action Fran\u00e7aise", "text": ""}
{"id": "2242966", "revid": "74801", "url": "https://it.wikipedia.org/wiki?curid=2242966", "title": "Meschede", "text": "Meschede \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed \u00e8 capoluogo del circondario dell'Alto Sauerland.\nMeschede si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2242967", "revid": "15756", "url": "https://it.wikipedia.org/wiki?curid=2242967", "title": "Francesco Antonio Zaccaria", "text": "Biografia.\nFrancesco Antonio Zaccaria nacque a Venezia il 27 marzo 1714 da Tancredi e da Teresa Ferretti. Alcuni suoi detrattori, come Giovanni Bernardino Capriata e Urbano Tosetti, avevano diffuso la voce che fosse figlio di uno sbirro che aveva trovato rifugio in Laguna. Proveniva invece da una buona famiglia: il padre, casentinese, era un avvocato che lavorava soprattutto da \"interveniente\", cio\u00e8 faceva da procuratore nei tribunali veneziani in rappresentanza di comunit\u00e0 di terraferma o di famiglie patrizie. A conferma delle sue origini civili, fu tenuto a battesimo dal nobile Francesco Priuli, fratello del cardinale Pietro.\nInizi\u00f2 la sua formazione nel Collegio cittadino dei Gesuiti, entrando egli stesso nella Compagnia di Ges\u00f9 il 18 ottobre 1731; trascorse tuttavia il noviziato a Vienna. Al termine, divenne insegnante di retorica nel Collegio di Gorizia (1733-1737), occupandosi inoltre di predicazione nelle congregazioni mariane e della traduzione dal francese dell\"'Histoire romaine depuis la foundation de Rome\" di Fran\u00e7ois Catrou e Pierre-Julien Rouill\u00e9. Dal 1737 al 1740 studi\u00f2 teologia al Collegio di Roma e il 30 ottobre di quest'ultimo anno fu ordinato sacerdote dal vescovo di Pesaro Filippo Carlo Spada.\nNel 1751 fu chiamato a succedere a Ludovico Antonio Muratori come bibliotecario e archivista del Duca di Modena. A Modena continu\u00f2 sino al 1759 un periodico letterario, \"Storia letteraria d'Italia\", gi\u00e0 iniziato a Venezia nel 1750, e fece ad esso seguire gli \"Annali letterari d'Italia\" (1762-64). Dei suoi periodici fece l'organo dei gesuiti; intrepido campione dei diritti pontifici, suscit\u00f2 aspre polemiche. Nel 1768 fu rimosso dall'incarico di bibliotecario ducale a causa delle polemiche scatenate dalla pubblicazione dell\"'Antifebronio\", provocatorio trattato nel quale difendeva strenuamente le prerogative pontificie. Fu allora chiamato a dirigere la biblioteca della Casa professa dei Gesuiti a Roma.\nCome riconoscimento dell'importanza dei suoi studi e dei servigi alla Santa Sede, ebbe il privilegio di una pensione da papa Clemente XIII, riconfermata da papa Clemente XIV, e aumentata da papa Pio VI, che lo nomin\u00f2 professore ordinario di Storia della Chiesa alla Sapienza e direttore dell'Accademia dei Nobili Ecclesiastici.\nFu un membro di numerosissime accademie italiane (almeno diciannove).\nAttivit\u00e0 letteraria.\nZaccaria fu un autore prolifico. Scrisse, fra l'altro, l'\"Antifebronio, ossia Apologia storico-polemica del primato di Roma\" (2\u1d43 ed., Cesena 1770), contro l'opera di Giustino Febronio, pseudonimo del vescovo di Treviri Johann Nikolaus von Hontheim; la \"Storia polemica del celibato sacro\" (Roma 1774); la \"Storia polemica della proibizione de' libri\" (ivi 1777). Zaccaria compose pi\u00f9 di 100 opere in stile ineguale (pi\u00f9 colto in latino che in italiano), ma vivaci; tra le quali hanno maggiore importanza quelle di erudizione: la \"Bibliotheca Pistoriensis\" (Torino 1742); gli \"Excursus litterarii per Italiam ab a. 1742 ad a. 1752\" (Venezia 1754); la \"Anecdotorum medii aevi collectio\", notizie estratte dagli archiv\u00ee di Pistoia (Torino 1755); l'\"Iter litterarium per Italiam ab a. 1753 ad a. 1757\" (Venezia 1762), descrizione di manoscritti trovati in molte biblioteche dell'Italia settentrionale e centrale; la \"Bibliotheca selecta historiae ecclesiasticae\" (ivi 1776); la \"Bibliotheca ritualis\" (Roma 1776-81); le \"Dissertazioni varie di storia ecclesiastica\" (ivi 1780); le dissertazioni \"De rebus ad historiam atque antiquitates Ecclesiae pertinentibus\" (Foligno 1781). Si occup\u00f2 anche di erudizione classica: Iacopo Morelli consider\u00f2 degne di ristampa l'\"Istituzione antiquario-lapidaria\" (Venezia 1793) e l\"'Istituzione antiquario-numismatica\" (ivi 1793), con le quali Zaccaria volle dare una guida allo studio delle antiche epigrafi e medaglie. morto a Roma il 15 ottobre 1795"}
{"id": "2242968", "revid": "287204", "url": "https://it.wikipedia.org/wiki?curid=2242968", "title": "Equatore galattico", "text": "L'equatore galattico \u00e8, secondo il sistema di coordinate galattiche, il cerchio massimo della sfera celeste che si trova circa 2\u00b0 a nord della linea mediana della Via Lattea ed \u00e8 inclinato di circa 62\u00b0 rispetto all'equatore celeste; ha per poli i due poli della Galassia e coincide quasi esattamente con il piano galattico. \nL'equatore galattico passa in prossimit\u00e0 di stelle brillanti e famose costellazioni, come Deneb, Cassiopea, Capella e Sirio; logicamente lungo la sua direzione si concentrano diversi addensamenti stellari e oggetti non stellari, dato che la sua linea di vista attraversa vari bracci di spirale.\nEsso \u00e8 il cerchio fondamentale di riferimento contenuto nel piano galattico, che \u00e8 definito come il piano simmetrico dello strato di idrogeno che si rivela alla radiazione a 21 cm ottenuta con i telescopi.\nNel 1950 il polo nord galattico si trovava nella costellazione della Chioma di Berenice avente come coordinate:\n\u03b1 = 12h 49,0m\n\u03c3 = + 27\u00b0 24' \nAnnualmente questo punto varia di posizione di un valore :\n\u0394\u03b1 = + 0',73\n\u0394\u03c3 = - 0',33\nIl disco della Via Lattea ha un diametro di 100.000 anni luce; all'esterno di essa si staglia l'alone galattico con un diametro di 180.000 anni luce, perci\u00f2 una circonferenza di 565.200 anni luce; (5.347,3572xformula_1km).\nInteressante \u00e8 il ruolo che gioca l'equatore galattico nel definire le coordinate, e pi\u00f9 precisamente la latitudine e la longitudine galattica. Prendendo come riferimento il piano della nostra galassia, che giace sull'equatore stesso, la latitudine misura l'altezza di una stella sull'arco del cerchio massimo che vi si proietta perpendicolarmente; invece la longitudine si misura sull'equatore a partire dal punto di origine che corrisponde prospetticamente alla direzione del centro galattico."}
{"id": "2242971", "revid": "834", "url": "https://it.wikipedia.org/wiki?curid=2242971", "title": "Brilon", "text": "Brilon \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed al circondario dell'Alto Sauerland.\nBrilon si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2242972", "revid": "1934238", "url": "https://it.wikipedia.org/wiki?curid=2242972", "title": "Salmo macrostigma", "text": "La trota dell'Atlante (Salmo macrostigma Dum\u00e9ril, 1858) \u00e8 un pesce d'acqua dolce appartenente alla famiglia Salmonidae e all'ordine Salmoniformes, endemico delle acque del Nord Africa e assente da quelle italiane.\nIn Italia, dove la specie non \u00e8 presente, questo pesce pu\u00f2 essere confuso con la \"trota macrostigma italiana\", meglio detta trota sarda (\"Salmo cettii\"), che costituisce specie a s\u00e9, seppur sia piuttosto simile alla trota dell'Atlante."}
{"id": "2242973", "revid": "767487", "url": "https://it.wikipedia.org/wiki?curid=2242973", "title": "Rock Band Track Pack Volume 2", "text": "Rock Band Track Pack Volume 2 \u00e8 un'espansione della serie videoludica \"Rock Band\" sviluppata da Harmonix Music Systems e pubblicata da MTV Games il 18 novembre 2008.\nCaratteristiche.\nQuesta espansione \u00e8 stata realizzata da Harmonix con l'intento di proporre delle canzoni aggiuntive per tutti i principali formati dell'epoca per poter permettere a tutte le utenze di disporre di canzoni aggiuntive anche qualora non si potesse avere la possibilit\u00e0 di scaricare le canzoni online. Le canzoni sono suddivise in gruppi come nei capitoli della serie principale e come anche nel \"Volume 1\" e, come nell'espansione \"\", le versioni per Xbox 360 e PlayStation 3 hanno sul retro del manuale un codice che permette l'esportazione delle tracce nei capitoli principali della serie.\nTracklist.\nLe canzoni sono 20 e sono tutte in versione originale. Qua di seguito la tracklist completa:"}
{"id": "2242975", "revid": "15756", "url": "https://it.wikipedia.org/wiki?curid=2242975", "title": "Fiorino renano", "text": "Il fiorino renano o fiorino del Reno (in tedesco rheinischer Gulden - \"florenus Rheni\") \u00e8 la moneta d'oro del XIV e XV secolo che circolava nella zona del Reno. Nelle tariffe italiane dell'epoca \u00e8 anche indicato con il nome di \"rainese\".\nFu coniato per la prima volta dai principi vescovi di Colonia, Treviri e Magonza e dall'elettore del Palatinato, che formarono nel 1386 la lega monetaria del Reno (in tedesco \"Rheinischer M\u00fcnzverein\"). Il fiorino renano rimase la principale moneta usata negli scambi commerciali nella Germania occidentale.\nAveva un titolo pi\u00f9 basso rispetto al fiorino ed al ducato che circolavano allora in Italia. Ad esempio mentre il ducato di Venezia valeva 6 lire il rainese ne valeva 4.\nNel 1559 fu coniato il \"Reichsguldiner\", una moneta d'argento il cui valore era equivalente al fiorino renano.\nStoria.\nIl fiorino renano ebbe origine dopo che gli arcivescovi di Colonia Treviri e Magonza, avendo dato il loro sostegno all'elezione di Carlo IV, furono premiati con il titolo di principi elettori (con la promulgazione della Bolla d'oro del 1356) e il privilegio di poter battere monete d'oro. Il privilegio fu concesso a Treviri il 25 novembre 1346, a Colonia, il 26 novembre 1346 e a Magonza il 22 gennaio 1354.\nGrazie all'ampia coniazione del fiorino d'oro da parte dei principi elettori di Colonia, Magonza, Treviri e del Palatinato il fiorino crebbe in importanza nel XIV e nel XV secolo e divenne la moneta di scambio nella regione del Reno. A causa delle carenze di oro la coniazione del fiorino d'oro diminu\u00ec alla fine del XV e nel XVI secolo. Furono addirittura coniati fiorini con met\u00e0 del contenuto aureo previsto.\nFine.\nCon il \"Reichsm\u00fcnzordnung\" (ordinanza monetaria imperiale) come moneta di riferimento fu scelto l'equivalente in argento del fiorino aureo (Reichsguldiner). Come moneta d'oro il fiorino fu gradualmente sostituito dal ducato. Come moneta di conto, il fiorino renano fino al XVII secolo aveva il valore di 60 Kreuzer."}
{"id": "2242980", "revid": "287204", "url": "https://it.wikipedia.org/wiki?curid=2242980", "title": "Keith Booth", "text": ""}
{"id": "2242982", "revid": "1776051", "url": "https://it.wikipedia.org/wiki?curid=2242982", "title": "Il LA cristiano", "text": "Il LA cristiano \u00e8 l'ottavo album in studio registrato dal cantante christian metal Fratello Metallo."}
{"id": "2242985", "revid": "1313191", "url": "https://it.wikipedia.org/wiki?curid=2242985", "title": "Ceratophyllum demersum", "text": "Il ceratofillo comune (Ceratophyllum demersum ) \u00e8 una pianta acquatica della famiglia Ceratophyllaceae, originaria del Nord America ma con distribuzione cosmopolita, prevalente nelle regioni temperate e tropicali.\nDescrizione.\n\u00c8 una pianta acquatica sommersa, che cresce in filamenti che possono raggiungere anche 1\u20133 metri di lunghezza, con numerosi aghi morbidi che ne aumentano il volume. Le foglie, sono raggruppate a sei o dodici con una lunghezza singola variabile dagli 8 ai 40\u00a0mm di lunghezza, e possono essere semplici o biforcate. I fiori raggiungono come massima i 2\u00a0mm di lunghezza e sono difficilmente notabili in quanto i loro petali hanno una colorazione verde come il resto della pianta, per poi divenire leggermente pi\u00f9 scuri. Il frutto consiste in una noce di 4\u20135\u00a0mm di lunghezza, solitamente con tre spine, due basali ed una apicale, per un totale di 1\u201312\u00a0mm di lunghezza.\nDistribuzione e habitat.\nQuesta specie ha una distribuzione cosmopolita: il suo areale si estende dalle Azzorre e dall'Europa, attraverso il Medio Oriente e il subcontinente Indiano, sino al sud-est asiatico e alla Cina; \u00e8 inoltre presente in Africa, a nord e a sud del Sahara, in Madagascar, in Australasia e in tutto il continente americano.\nCresce in prevalenza in acque immobili o poco mosse, in stagni od acquitrini con una temperatura estiva di 15-30\u00a0\u00b0C ed uno status nutriente molto ricco.\nAcquariofilia.\nQuesta specie \u00e8 sovente utilizzata per ossigenare acquari e vasche con temperatura media o tropicale. La sua struttura, inoltre, le consente facilmente di convivere con la presenza dei pesci che, soprattutto nei primi mesi di vita, trovano rifugio in queste piante, che sono anche un valido riparo contro il freddo invernale. Si propaga per tagli."}
{"id": "2242986", "revid": "1305772", "url": "https://it.wikipedia.org/wiki?curid=2242986", "title": "Rochlitz", "text": "Rochlitz \u00e8 una citt\u00e0 di 6.481 abitanti della Sassonia, in Germania.\nAppartiene al circondario della Sassonia Centrale ed \u00e8 capoluogo della Verwaltungsgemeinschaft Rochlitz.\nRochlitz si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAmministrazione.\nGemellaggi.\nRochlitz \u00e8 gemellata con:"}
{"id": "2242989", "revid": "287204", "url": "https://it.wikipedia.org/wiki?curid=2242989", "title": "Koson", "text": ""}
{"id": "2242993", "revid": "838137", "url": "https://it.wikipedia.org/wiki?curid=2242993", "title": "Benz 50PS", "text": "La Benz 50PS era un'autovettura di gran lusso prodotta dal 1906 al 1910 dalla Casa automobilistica tedesca Benz &amp; Cie.\nStoria e caratteristiche.\nLa \"50PS\" venne introdotta principalmente per contrastare il successo delle Mercedes di lusso, in particolare del modello 55PS. Si trattava di un'auto di gran lusso che assieme ai modelli 60PS e 70PS avrebbe rappresentato il top della gamma Benz durante la seconda met\u00e0 degli anni '900.\nLa \"50PS\" nasceva su un telaio in lamiera d'acciaio stampata. Tale telaio, molto robusto, ospitava le sedi delle sospensioni ad assale rigido con balestre semiellittiche. L'impianto frenante era a ceppi ed agiva sull'albero di trasmissione. Quest'ultima poteva essere a catena oppure ad albero cardanico: dipendeva dalla scelta del cliente. Il cambio era a 4 marce con frizione a cono dotata di guarnizioni d'attrito in cuoio.\nIl motore era un 4 cilindri in linea di tipo biblocco, da 7430 cm\u00b3 (130x140 mm). Tale motore era alimentato ovviamente a carburatore, in questo caso del tipo a getto, e montava uno schema di distribuzione a valvole laterali disposte a T, con due alberi a camme, uno per lato.\nLa potenza massima erogata era di 50 CV a 1400 giri/min, quanto bastava per assicurare alla vettura una velocit\u00e0 massima di 90 km/h.\nLa \"50PS\" fu utilizzata nel 1907 in campo agonistico. Tale vettura, denominata 50PS Sport, montava un motore con cilindrata maggiorata a 8016 cm\u00b3.\nNel 1909 la \"50PS\" di serie mut\u00f2 denominazione in 28/50PS, ma le prestazioni rimasero immutate e cos\u00ec anche le caratteristiche tecniche.\nLa \"50PS\" fu tolta di produzione nel 1910: le sue eredi furono gli ultimi modelli della gamma \"60PS\", vale a dire la \"29/60 PS\", e le ultime Prinz-Heinrich-Wagen. Queste ultime avrebbero raccolto anche l'eredit\u00e0 sportiva delle \"50PS\", in quanto anch'esse largamente utilizzate in campo agonistico."}
{"id": "2242994", "revid": "122355790", "url": "https://it.wikipedia.org/wiki?curid=2242994", "title": "E. R. Thomas Motor Company", "text": "La E. R. Thomas Motor Company \u00e8 stata una casa automobilistica e motociclistica statunitense attiva dal 1901 al 1919.\nGli inizi.\nIl fondatore Erwin Ross Thomas (1851-1936) inizi\u00f2 la sua attivit\u00e0 alla fine dell'800 a Buffalo nello Stato di New York, come costruttore di biciclette. L'era dei veicoli a motore era agli inizi e Thomas se ne interess\u00f2 immediatamente trasformando la produzione in cicli motorizzati rilevando la \"Buffalo Automobile and Auto-Bi Company\". La \"Auto-Bi\", contrazione di \"Auto-Bike\", del 1900 era una bicicletta motorizzata con un monocilindrico di 442 cm\u00b3 con trasmissione a cinghia, mantenendo anche il movimento a pedali e catena.\nLe prime automobili prodotte fino 1902 nel nuovo grande stabilimento di Buffalo erano delle piccole due posti con motore monocilindrico da 3,5 o 6 hp, rimpiazzate nel 1903 da un nuovo modello bicilindrico, il primo sotto la nuova denominazione societaria \"E. R. Thomas Motor Company\".\nNel 1904 inizi\u00f2 la produzione di una autovettura a cinque posti con un motore a tre cilindri in linea da 24 hp.\nNella sua attivit\u00e0 di costruttore, curiosamente E.R. Thomas non impar\u00f2 mai a guidare un'automobile.\nLa \"Model 35\" e la corsa New York-Parigi.\nLa \"Model 35\" del 1907, conosciuta come \"Thomas Flyer\", era una autovettura di serie diventata famosa per aver vinto nel 1908 la corsa da New York a Parigi.\nLa \"Thomas Flyer\" era dotata di un motore a 4 cilindri in linea di 9369 cm\u00b3, con alesaggio e corsa di 146 x 139,7 mm (5,75 x 5,5 pollici), per una potenza dichiarata di 70 hp, raffreddato ad acqua con pompa e ventilatore. La frizione era a dischi multipli e il gruppo cambio-differenziale era separato dal motore e trasmetteva il moto alle ruote posteriori tramite catene. Le ruote a raggi in legno montavano gomme da 36 x 4 pollici all'anteriore e 36 x 5 al posteriore.\nIl robusto telaio era in profilati d'acciaio con sospensioni a balestra per entrambi gli assi. Tra le poche modifiche rispetto al modello di serie applicate per la corsa, ci fu l'adozione di una sospensione anteriore pi\u00f9 alta, assi sui parafanghi da utilizzarsi nei passaggi pi\u00f9 insidiosi (come sulla Itala 35/45 HP della Pechino-Parigi) e un serbatoio supplementare cilindrico posizionato nell'ampio spazio tra i sedili anteriori e posteriori. La macchina aveva un passo di 2997 mm.\nLa corsa part\u00ec il 12 febbraio del 1908 a Times Square, New York. Al via si presentarono sei equipaggi in rappresentanza di quattro nazioni, oltre alla Thomas Flyer, la tedesca Protos, l'italiana Z\u00fcst e tre equipaggi francesi con una De Dion-Bouton, una Motobloc e una Sizaire-Naudin. Il percorso prevedeva di attraversare tutti gli Stati Uniti fino all'Alaska da dove si sarebbe dovuto attraversare lo Stretto di Bering, per proseguire fino a Parigi. Le difficilissime condizioni invernali in Alaska costrinsero gli organizzatori a un cambio di percorso, con ritorno a Seattle per imbarcarsi verso il Giappone e poi per la Russia; i tedeschi, pur proseguendo con quattro giorni di vantaggio per Parigi, non completarono questo tratto e vennero penalizzati di 30 giorni dando cos\u00ec la vittoria alla Thomas Flyer che giunse a Parigi il 30 luglio 1908. Oltre alla Protos penalizzata, solo la Z\u00fcst degli italiani arriv\u00f2 al traguardo a settembre.\nLa \"Flyer\" restaurata nelle esatte condizioni all'arrivo a Parigi \u00e8 conservata alla Harrah's Collection del National Automobile Museum di Reno in Nevada."}
{"id": "2242995", "revid": "287204", "url": "https://it.wikipedia.org/wiki?curid=2242995", "title": "Rochlitz (disambigua)", "text": ""}
{"id": "2242996", "revid": "46291", "url": "https://it.wikipedia.org/wiki?curid=2242996", "title": "Vallisneria nana", "text": "Vallisneria nana \u00e8 una pianta acquatica della famiglia Hydrocharitaceae.\nDistribuzione e habitat.\nLa specie \u00e8 diffusa in Cambogia, Filippine, Nuova Guinea, Australia settentrionale e Nuova Caledonia."}
{"id": "2242997", "revid": "9", "url": "https://it.wikipedia.org/wiki?curid=2242997", "title": "Thomas Motor Company", "text": ""}
{"id": "2243000", "revid": "320578", "url": "https://it.wikipedia.org/wiki?curid=2243000", "title": "Brava gente - storie di fine secolo", "text": ""}
{"id": "2243002", "revid": "125731919", "url": "https://it.wikipedia.org/wiki?curid=2243002", "title": "Eredit\u00e0 non mendeliana", "text": "L'espressione eredit\u00e0 non mendeliana si riferisce ad un qualsiasi modello ereditario in cui i singoli componenti non segregano secondo i principi dell'ereditariet\u00e0 mendeliana. \nL'eredit\u00e0 non mendeliana pu\u00f2 giocare un ruolo fondamentale in alcune malattie genetiche.\nEredit\u00e0 extranucleare.\nNon tutti i geni di un individuo sono collocati nei cromosomi, alcuni sono collocati in organelli (mitocondri e cloroplasti).\nUn tipo di eredit\u00e0 non mendeliana \u00e8 l'eredit\u00e0 extranucleare. I modi di trasmissione mostrati dai geni localizzati negli organelli differiscono completamente da quelli dei geni nucleari, la cui trasmissione \u00e8 descritta appunto dalla eredit\u00e0 mendeliana; per stabilire che un fenotipo \u00e8 dovuto a un gene extranucleare piuttosto che ad un gene nucleare ci si basa quindi primariamente sulla comparsa di risultati completamente divergenti dalle attese di un incrocio di geni nucleari, che come \u00e8 noto sono allocati nei cromosomi e seguono il processo riproduttivo detto meiosi.\nI geni extranucleari non subiscono quindi la ricombinazione del materiale genetico (crossing over), proveniente dai genitori, potente mezzo di variabilit\u00e0 genetica, ma manifestano invece generalmente il fenomeno di eredit\u00e0 uniparentale: tutta la progenie, sia femminile sia maschile ha il fenotipo degli organuli di un genitore soltanto.\nNegli eucarioti superiori \u00e8 il genotipo materno extranucleare che \u00e8 espresso in modo pressoch\u00e9 esclusivo, cio\u00e8 la trasmissione dal maschio \u00e8 esigua o nulla; gli organuli che contengono tale tipo di materiale genetico, pur esistendo negli individui maschili, non sono recati dai loro gameti.\nIl materiale genetico soggetto alla eredit\u00e0 non mendeliana presenta una sua stabilit\u00e0 strutturale dovuta alla mancata ricombinazione, ma tale stabilit\u00e0 \u00e8 insidiata dalla possibilit\u00e0 di mutazione, che \u00e8 invece alquanto influente; molte combinazioni mutazionali vitali sono spesso presenti anche all'interno dello stesso organulo.\nConoscendo la frequenza stimata di tali mutazioni si possono praticare interessanti indagini collaterali alla genetica delle popolazioni.\nEssendo affluente da una sola origine il materiale genetico degli organuli, pur stabile e strutturalmente semplice, \u00e8 fortemente vulnerabile. Appunto per la sua semplicit\u00e0 ed elementarit\u00e0 le eventuali anomalie non sono mediate da un diverso afflusso, le combinazioni degenerate possono produrre patologie spesso gravissime ed incompatibili con la sopravvivenza; sono spesso causa primaria grave di sterilit\u00e0.\nUn esempio importante di eredit\u00e0 extranucleare \u00e8 l'eredit\u00e0 mitocondriale.\nImprinting genomico.\nUn altro esempio di ci \u00e8 fornito dall'imprinting genomico. Come nell'eredit\u00e0 mendeliana, alcuni geni per determinati caratteri sono trasmessi alla progenie da entrambi i genitori. Tuttavia, questi geni vengono marcati chimicamente (metilati, ad esempio) prima di essere trasmessi, in modo tale che ne venga inibita la loro espressione. Tale modificazione avviene a livello della meiosi, mentre nelle cellule somatiche non viene effettuata. Di conseguenza avr\u00e0 effetto solo sui gameti (e quindi sul futuro zigote), in modo che sia possibile una diversa combinazione di geni marcati ad ogni generazione. \nNei topi, ad esempio, il gene che codifica per il Fattore di crescita insulino-simile 2 (IGF2), fondamentale per il corretto sviluppo dell'embrione, \u00e8 sottoposto ad imprinting, precisamente dalla madre. Ci\u00f2 significa che un organismo eterozigote per questo gene che eredita il gene funzionante dalla madre sar\u00e0 affetto da nanismo. Questo avviene poich\u00e9 il gene igf2 ereditato per via materna \u00e8 marcato, e non potr\u00e0 essere espresso nelle cellule somatiche degli individui della progenie.\nTale processo ha un significato ben preciso, che \u00e8 quello di bilanciare il dosaggio genico. I geni che sono sottoposti ad imprinting devono presentare un livello di espressione relativamente basso, poich\u00e9 la completa attivazione di entrambi, nei due differenti cromosomi, produrrebbe una quantit\u00e0 eccessiva di proteina.\nInfatti, anche due geni non marcati ( di cui uno dovrebbe essere sottoposto ad imprinting) possono generare alcune anomalie genetiche, come dimostrano esperimenti effettuati su topi il cui corredo genetico ha un'origine di tipo uniparentale.\nAd oggi sono stati individuati circa 100 geni sottoposti ad imprinting."}
{"id": "2243005", "revid": "1442080", "url": "https://it.wikipedia.org/wiki?curid=2243005", "title": "Chara hispida", "text": "Chara hispida L. \u00e8 una specie del genere Chara, che raggruppa alghe d'acqua dolce.\nEssa si presenta in filamenti dai quali, a distanze pi\u00f9 o meno regolari, spuntano dei ciuffi di aghetti morbidi, raggruppati in numero di 6 o 12. La pianta si diffonde prevalentemente in acqua dolce e come tale ama i corsi d'acqua a scorrimento regolare."}
{"id": "2243019", "revid": "124792759", "url": "https://it.wikipedia.org/wiki?curid=2243019", "title": "Kleve (Renania Settentrionale-Vestfalia)", "text": "Kleve (\"Kleff\" nel dialetto locale, \"Kleef\" in olandese) \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 il capoluogo, e il centro maggiore, del circondario omonimo.\nKleve possiede lo \"status\" di \"Media citt\u00e0 di circondario\" (\"Mittlere kreisangeh\u00f6rige Stadt\").\nFu capitale del Ducato di Kleve, che ebbe una storia illustre.\nStoria.\nLa citt\u00e0 dette il nome ad uno stato del sacro romano impero.\nIl ducato di Kleve (Cleve) fece parte del circolo di Vestfalia, ed era posto sulle due rive del basso Reno. Gi\u00e0 contea dall'XI secolo, divenne ducato sovrano nel 1417; i suoi sovrani furono molto legati agli indirizzi politici dei vicini ducati di Juelich, Berg e Gheldria e la contea della Mark (in unione personale dal 1368). \nFamoso sovrano fu Johann III il pacifico, reggente dei ducati di Juelich, Kleve e Berg dal 1521, e signore di Ravensburg nel 1528. \nLa sua politica equilibrata nel trovare una linea di accordo tra cattolici e protestanti, lo rese famoso e fu portato come esempio di sovrano equilibrato ed equo verso i sudditi. \nEbbe come figlie la principessa Sibilla, poi sposa di Johann Friedrich, elettore di Sassonia e capo della riforma protestante ed Anna, che spos\u00f2 Enrico VIII d'Inghilterra.\nNel 1521 i duchi ereditarono anche Juelich e Berg costituendo un unico stato. \nNel 1609 con la morte dell'ultimo duca scoppi\u00f2 la guerra di successione del ducato, finch\u00e9 venne diviso tra gli elettori del Palatinato Neuburg, che ebbero Juelich e Berg, e del Branburgo che acquist\u00f2 Kleve e la Mark (1614). \nOccupato in gran parte dalle truppe olandesi dal 1672, Kleve dopo l'occupazione francese nella guerra dei Sette Anni (1757-62), torn\u00f2 definitivamente al Brandeburgo-Prussia, fino alle annessioni francesi del 1795-1805, facendo parte del Granducato di Berg fino al 1811.\nGeografia antropica.\nAppartengono alla citt\u00e0 di Kleve le frazioni di Bimmen, Brienen, Donsbr\u00fcggen, D\u00fcffelward, Grieth, Keeken, Kellen, Materborn, Reichswalde, Rindern, Salmorth, Schenkenschanz, Warbeyen e Wardhausen."}
{"id": "2243032", "revid": "36426", "url": "https://it.wikipedia.org/wiki?curid=2243032", "title": "Concattedrale di Sant'Antimo", "text": ""}
{"id": "2243038", "revid": "22262577", "url": "https://it.wikipedia.org/wiki?curid=2243038", "title": "Pellecalamaio", "text": ""}
{"id": "2243039", "revid": "599013", "url": "https://it.wikipedia.org/wiki?curid=2243039", "title": "Charles Smith (cestista 1975)", "text": ""}
{"id": "2243040", "revid": "262457", "url": "https://it.wikipedia.org/wiki?curid=2243040", "title": "Iupiter", "text": ""}
{"id": "2243044", "revid": "1967163", "url": "https://it.wikipedia.org/wiki?curid=2243044", "title": "Alberico Sala", "text": "Biografia.\nAlberico Sala \u00e8 lombardo di Vailate, comune Cremasco della Gera d'Adda.\nGiovanissimo, ha intrapreso la carriera giornalistica. Dopo una parentesi bergamasca e una sosta romana, negli anni sessanta assunse la critica cinematografica del \"Corriere d'Informazione\", di cui Montale era critico musicale. Con Dino Buzzati, avvi\u00f2 la pagina d'arte del \"Corriere della Sera\", al quale torn\u00f2 nel 1978, dopo essere stato, per cinque anni, titolare della critica d'arte de \"Il Giorno\".\nScrisse pi\u00f9 di un romanzo che riscosse vivo successo di critica e di pubblico, \"La prigione verde\", e \"Piazza del Duomo\", inoltre la sua biografia si compone di vari titoli di poesia: \"Epigrafi e canti\" del 1957, \"Sempre pi\u00f9 difficile\" con cui vinse il Premio Cervia nel 1960.\nPoesie di Alberico Sala sono incluse nelle pi\u00f9 autorevoli antologie, da quella di Anceschi e Chiara a quella di Falqui, di Ravegnani e Titta Rosa a quella di Quasimodo. \u00c8 stato tradotto in varie lingue, tra cui l'arabo."}
{"id": "2243045", "revid": "767487", "url": "https://it.wikipedia.org/wiki?curid=2243045", "title": "Reeves Gabrels", "text": "I primi anni.\nReeves Gabrels \u00e8 nato nell'isola di Staten Island, uno dei cinque \"borough\" di New York, nel giugno 1956. Sua madre era una dattilografa e suo padre ha lavorato sui rimorchiatori nel porto di New York. Gabrels cominci\u00f2 a suonare chitarra all'et\u00e0 di 13 anni, e l'anno seguente (1971) suo padre gli organizz\u00f2 delle lezioni col suo amico e coetaneo Turk Van Lake, abitante nel vicinato, un musicista professionista che aveva suonato con Benny Goodman ed altri grandi interpreti.\nDopo la scuola superiore, Gabrels frequent\u00f2 una Scuola di specializzazione nelle Arti Visuali a New York ma continu\u00f2 a suonare la chitarra. Lavorando come sessionman incontr\u00f2 il noto chitarrista jazz John Scofield, da cui prese alcune lezioni. Gabrels si trasfer\u00ec a Boston per frequentare il famoso Berklee College of Music, che lasci\u00f2 nel 1981, ben prima di laurearsi.\nLa carriera.\nA Boston Gabrels ebbe una carriera di successo ed attiva prima e dopo che la sua associazione professionale con David Bowie cominciasse verso la fine degli anni ottanta. Durante quegli anni e i primi anni novanta Gabrels fu membro di gruppi musicali di Boston, come The Dark, Life on Earth, Rubber Rodeo, The Bentmen e Modern Farmer.\nIl primo incontro con David Bowie risale al 1987 durante uno dei suoi tour e per il quale la futura moglie di Gabrels, Sara Terry, lavorava come addetto stampa. Pi\u00f9 tardi Gabrels, dal 1989 al 1993 si un\u00ec a Bowie ed ai fratelli Sales (il batterista Hunt Sales e il bassista Tony Sales) nella complesso rock Tin Machine, per poi divenire una componente essenziale delle sonorit\u00e0 di Bowie, specialmente in \"1.Outside\" (1995), \"Earthling\" (1997) e hours... (1999), gli ultimi album con lui coprodotti. Nel 1999 Gabrels e Bowie crearono anche la colonna sonora del gioco di computer per l'editore francese del gioco. Gabrels concluse la sua collaborazione professionale con Bowie alla fine del 1999.\nIn parallelo, mantenne una propria carriera eclettica come compositore ed autore di brani, come collaboratore musicale e come compositore ed esecutore di assolo. Le registrazioni di assolo di Gabrels comprendono \"The Sacred Squall of Now\" del 1995, \"Ulysses (Della Notte)\" del 2000, \"Live, Late, Loud\" del 2003 e \"Rockonica\" del 2005. \"Ulysses\" ha ricevuto una nomination nei Grammy del 1999 come produzione internet prima di essere resa disponibile su CD l'anno successivo.\nAl musicista newyorchese si debbono colonne sonore come \"The Farmer's wife\" di David Sutherland del 1995 e collaborazioni col gruppo Public Enemy nella canzone \"Go Cat Go\" della colonna sonora del film He got game di Spike Lee (etichetta Def Jam Recordings, 1998). Ha anche scritto parti della colonna sonora per il videogame Deus Ex.\nGabrels e il chitarrista David Tronzo si associarono nel 1995 per produrre un album strumentale, \"Night in Amnesia\", su etichetta Rounder Records. David ha anche lavorato con Robert Smith del gruppo The Cure negli anni novanta, collaborando alla traccia \"Wrong Number\", a \"A Sign From God\" ed alla stesura della canzone \"Yesterday's Gone\", cantata dallo stesso Smith nell'album \"Ulysses\" di Gabrels.\nGabrels appare insieme al gruppo Club D'Elf nell'album \"Now I Understand\", opera prima della band di Boston guidata dal bassista Mike Rivard; nell'album si esibiscono anche John Medeski &amp; Billy Martin (del trio jazz Medeski Martin and Wood), DJ Logic, Mat Maneri, Duke Levine, Alain Mallet, Mister Rourke ed altri. Nel 2008 l'etichetta tedesca AFM ha pubblicato l'album \"New Universal Order\" del supergruppo heavy metal X-World/5, composto dai chitarristi Gabrels e Andy LaRocque, dal cantante Nils K. Rue, dal bassista Magnus Ros\u00e9n e dal batterista di Los Angeles Big Swede.\nNel 2006 si \u00e8 stabilito a Nashville, nel Tennessee dove si esibisce col batterista Jeff Brown e il bassista Kevin Hornback in un trio chiamato \"Reeves Gabrels and His Imaginary Friends\".\nDal 25 maggio 2012 \u00e8 entrato a far parte dei Cure per il loro Tour Summer Festivals.\nStrumentazione.\nGabrels suona abitualmente una chitarra Fernandes Guitars. \u00c8 noto per suonare le chitarre elettriche Steinberger e Parker Fly. Ha affermato durante delle interviste che preferisce suonare questi marchi innovativi e meno conosciuti, dato che i suoni delle marche pi\u00f9 famose sono gi\u00e0 stati resi famosi da altri chitarristi. Gabrels suona anche chitarre Gibson, Les Paul e The Flying V. Dal 2008 utilizza anche chitarre Reverend, della quale ha anche due modelli signature."}
{"id": "2243046", "revid": "110157", "url": "https://it.wikipedia.org/wiki?curid=2243046", "title": "Ocean City (Maryland)", "text": "Ocean City \u00e8 una \"town\" degli Stati Uniti d'America, situata nella Contea di Worcester in Maryland. Il comune si affaccia sull'oceano Atlantico."}
{"id": "2243048", "revid": "110157", "url": "https://it.wikipedia.org/wiki?curid=2243048", "title": "Gheldria (citt\u00e0)", "text": "Gheldria (in tedesco: Geldern, in olandese \"Gelderen\") \u00e8 una citt\u00e0 di 33.730 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Kleve (targa KLE, GEL).\nGheldria si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nLa citt\u00e0 \u00e8 posta nelle pianure settentrionali della Renania, sulla sponda sinistra del Reno, \u00e8 inoltre toccata dal fiume Niers.\nStoria.\nSecondo una leggenda locale, Gheldria sarebbe stata fondata da due nobili nel punto in cui avrebbero ucciso un dragone che, prima di morire avrebbe detto: \"Gelre!\" \"Gelre!\" Il primo documento che la menziona risulta datato 812. Attorno al 1107 vi fissarono la loro residenza i conti di Gheldria, che proprio dalla citt\u00e0 presero il nome. Nel XIII secolo Gheldria si dot\u00f2 di un sistema di mura difensive, ottenne lo status di citt\u00e0 e divenne capitale della contea. Nel XVI secolo venne disputata a lungo tra gli spagnoli e gli olandesi, infatti tra il 1543 ed il 1578, fu sotto il controllo dei primi che, dopo un intervallo di nove anni, la riebbero in loro possesso fino al 1703. Al termine della guerra di successione spagnola Gheldria, che gi\u00e0 dal 1703 era caduta sotto il controllo prussiano, entr\u00f2 a far parte del Regno di Prussia. Nel 1764 il re Federico II di Prussia ordin\u00f2 la demolizione delle mura cittadine. Esattamente trent'anni dopo Gheldria fu occupata dai francesi, entr\u00f2 quindi nel circondario di Kleve, nel dipartimento della Roer. Ritornata sotto il dominio prussiano nel 1816, venne inglobata nella nuova provincia di J\u00fclich-Kleve-Berg, inoltre, nel 1863, grazie alla costruzione di una ferrovia, le comunicazioni con Colonia vennero facilitate. Durante la seconda guerra mondiale, tra il 1944 ed il 1945 venne pesantemente bombardata ed andarono distrutti tra l'altro il castello \"Haag\" e la chiesa di \"Maria Maddalena\", ricostruita nel 1952.\nSociet\u00e0.\nEvoluzione demografica.\nPer tutta la seconda met\u00e0 del XIX secolo e la prima del XX la popolazione di Gheldria non aveva subito grandi aumenti, infatti se nel 1885 vi erano 5.690 abitanti, nel 1937 ve n'erano 7.228. Dopo la fine della Seconda guerra mondiale per\u00f2, la popolazione, grazie a migliori condizioni economiche, crebbe sensibilmente passando ai 33.314 del 2003.\nCultura.\nL'evento pi\u00f9 importante che ospita Gheldria \u00e8 una manifestazione di arte di strada, che attira diversi artisti internazionali.\nGeografia antropica.\nSuddivisioni amministrative.\nAlla citt\u00e0 di Gheldria appartengono 7 frazioni (\"Ortschaft\"):\nEconomia.\nTurismo.\nLa citt\u00e0 non possiede monumenti di pregio, ma nei dintorni si possono effettuare delle passeggiate attorno ai ruderi del castello \"Haag\" e lungo la \"Fossa Eugeniana\", un canale mai completato. Sempre nelle vicinanze vi sono diversi mulini a vento.\nInfrastrutture e trasporti.\nGheldria possiede una propria rete di trasporti pubblici ed ha inoltre una stazione ferroviaria lungo la linea che collega D\u00fcsseldorf e Kleve. Vicino vi \u00e8 l'Aeroporto di Weeze e quello, decisamente pi\u00f9 importante, di D\u00fcsseldorf.\nAmministrazione.\nGemellaggi.\nGheldria \u00e8 gemellata con:"}
{"id": "2243054", "revid": "188323", "url": "https://it.wikipedia.org/wiki?curid=2243054", "title": "Motore biblocco", "text": "Il motore biblocco \u00e8 un particolare tipo di motore a scoppio utilizzato nei primi decenni del XX secolo e poi caduto in disuso. Di simile costruzione \u00e8 stato il motore triblocco.\nDescrizione.\nIn questo tipo di motore non vi era un monoblocco in un pezzo unico, ma due blocchi di dimensioni minori, solitamente grossi la met\u00e0, accoppiati e disposti in linea a formare un motore di dimensioni doppie rispetto a quello che si avrebbe utilizzando uno solo dei sottoblocchi utilizzati.\nI motori biblocco potevano essere utilizzati congiuntamente ad una testata unica oppure a due sottotestate che andavano ognuna a completare ciascun sottoblocco.\nMolte Case automobilistiche d'inizio Novecento hanno utilizzato tale soluzione. Tra queste vi erano la Hotchkiss, la Daimler, la Benz, la Opel, la Itala, la SCAT e la Ceirano.\nTra cui le vetture Fiat S76, Fiat 1920/30, Fiat 24-40 HP, Horch 10PS\nPoco dopo il termine della Prima guerra mondiale tale soluzione tecnica cadde in disuso."}
{"id": "2243056", "revid": "74801", "url": "https://it.wikipedia.org/wiki?curid=2243056", "title": "Sankt Goar", "text": "Sankt Goar \u00e8 una citt\u00e0 di abitanti della Renania-Palatinato, in Germania.\nAppartiene al circondario (\"Landkreis\") Rhein-Hunsr\u00fcck-Kreis (targa SIM) ed \u00e8 parte della comunit\u00e0 amministrativa (\"Verbandsgemeinde\") di Sankt Goar-Oberwesel. Copre un'area di .\nLa citt\u00e0 \u00e8 divisa in 4 aree urbane.\nEtimologia.\nIl nome proviene da San Goar, un monaco originario dell'Aquitania, che nel VI secolo si stabil\u00ec nel luogo ove oggi sorge il comune e vi fond\u00f2 una chiesa. Mor\u00ec nel 575 in odore di santit\u00e0 e la venerazione della sua memoria port\u00f2 alla costruzione di una nuova chiesa, collegata alla vicina abbazia di Pr\u00fcm, e conseguentemente alla nascita, grazie ai numerosi pellegrini che accorrevano alla sua tomba, del comune di Sankt Goar. La sua vita venne narrata nel IX secolo da un monaco della stessa abbazia, Vandalberto di Pr\u00fcm."}
{"id": "2243058", "revid": "15756", "url": "https://it.wikipedia.org/wiki?curid=2243058", "title": "Akseli Gallen-Kallela", "text": "Il lavoro di rappresentazione del mito all'interno delle sue opere \u00e8 stato ritenuto rilevante per la valorizzazione dell'identit\u00e0 nazionale finlandese.\nVita.\nAkseli Gallen-Kallela nasce a Pori, 26 aprile 1865 in una famiglia di lingua svedese. Suo padre Ax\u00e9l Waldemar Gall\u00e9n lavora prima come il capo della polizia a Tyrv\u00e4\u00e4 e poi come avvocato. La madre Mathilda (Wahlroos) Gall\u00e9n, figlia di un capitano navale, incoraggia le tendenze artistiche del figlio.\nNel 1876 Gallen-Kallela si trasferisce a Helsinki per studiare al liceo svedese. Dal 1878 al 1881 studia anche disegno durante le sere nella scuola di Disegno della Societ\u00e0 d'Arte finlandese.\nNel 1880 comincia gli studi nella scuola centrale di arti applicate e continua gli studi nella scuola di disegno durante i giorni. Studia anche presso l'accademia privata di Adolf von Becker prima di trasferirsi a Parigi nel 1884 per studiare presso l'Acad\u00e9mie Julian, l'Atelier Cormon e altre scuole.\nDurante il soggiorno parigino realizza disegni caricaturali e ritratti degli amici, per esempio il pittore finlandese Albert Edelfelt, il pittore norvegese Adam D\u00f6rnberger, lo scrittore svedese August Strindberg e l'artista svedese Nils Forsberg.\nIn seguito divide il suo tempo fra Parigi e la Finlandia. Nella patria vive in villaggi remoti e disegna e dipinge il popolo, i contadini poveri e le loro famiglie. L'opera di questo periodo \u00e8 caratterizzata da una forte spinta realistica.\nNel 1890 sposa Mary Helena Sl\u00f6\u00f6r di cui aveva dipinto prima il ritratto. Usa la moglie come modella anche in altri quadri. Durante la loro luna di miele in Carelia il pittore s'interessa di paesaggio e cultura careliana. Cos\u00ec nasce il cosiddetto carelianismo, una corrente importante nell'arte finlandese di fine Ottocento, in cui pittori, compositori e scrittori traevano spunto per il loro lavoro dal folklore careliano, sentito come cultura autentica finlandese.\nUna parte importante della vita e l'opera di Gallen-Kallela sono le sue numerose esperienze internazionali.\nNel 1895 viaggia a Berlino dove organizza una mostra insieme al pittore norvegese Edvard Munch e illustra la rivista Art Nouveau, \"Pan\".\nIl viaggio finisce in un modo drammatico quando l'artista viene a sapere che la sua figlia Impi-Marjatta \u00e8 morta di difterite a casa.\nLo stesso anno \u00e8 inaugurata Kalela, la casa progettata dall'artista e situata nelle foreste di Ruovesi. Kalela \u00e8 una combinazione d'atelier e residenza e un esempio dell'architettura romantica nazionale finlandese.\nNel 1897 parte per l'Italia per imparare a dipingere gli affreschi.\nNel 1905 si trasferisce a \u201cPirtti\u201d (letteralmente \"soggiorno della casa di campagna\") a Helsinki dove nasconde Maksim Gor'kij dalle autorit\u00e0 russe per cui lo stato Ungherese gli d\u00e0 una medaglia d'oro l'anno 1907. Lo stesso anno cambia il nome ufficialmente da Gall\u00e9n a Gallen-Kallela, un nome che suona pi\u00f9 finlandese.\nNel 1908 organizza una mostra a Budapest.\nNel 1909-1911 viaggia con la famiglia nell'Africa Orientale Britannica, attuale Kenya. La famiglia abita vicino a Nairobi. Durante il viaggio Gallen-Kallela dipinge circa 150 quadri espressionisti dei paesaggi e animali africani con colori forti e chiari.\nDurante gli anni in Africa l'artista va a caccia, fa safari sul Monte Kenya e sul fiume Tana e incontra Theodore Roosevelt, l'ex presidente degli Stati Uniti. Il libro \"Afrikka-kirja\" (libro d'Africa) descrive il viaggio.\nDopo il ritorno da Africa negli anni 1911-1913 costruisce l'atelier e residenza a Tarvasp\u00e4\u00e4.\nLa guerra civile finlandese dell'anno 1918 \u00e8 un duro colpo all'artista che ha creduto in una patria indipendente e unita e simpatizza per contadini ma si sente lontano dagli operai e ideali del socialismo. Durante la guerra \u00e8 l'aiutante di Mannerheim, il capo della Guardia Bianca.\nNel 1923 Gallen-Kallela parte per gli Stati Uniti. La mostra nell'istituto delle arti a Chicago \u00e8 un successo e porta ad altre mostre. Nel 1924 la famiglia si stabilisce a Taos, Nuovo Messico, dove l'artista dipinge tra l'altro un ritratto del capo indiano Clear Water e dell'indiano Sioux Ohutaa e numerose opere mistiche e fantastiche. L'artista festeggia il suo 60\u00ba compleanno a Chicago dove produce anche illustrazioni per Kalevala.\nNell'anno 1926 ritorna ad abitare in Finlandia a Tarvasp\u00e4\u00e4.\nNel 1931 viaggia a Copenaghen per fare una conferenza e muore di polmonite a Stoccolma nell'Hotel Reisen il 7 marzo.\nOpere.\n1900 Gli affreschi del Kalevala nel padiglione della Finlandia nella Esposizione mondiale di Parigi. All'epoca la Finlandia faceva ancora parte dell'Impero russo, anche se godeva tanti privilegi come una regione autonoma. Uno degli affreschi, \"campo delle vipere\", \u00e8 infatti una presa di posizioni politica contro la dominazione russa. Le vipere che l'eroe sta cacciando via dal campo sono dipinti nei colori della Russia, blu, bianco e rosso, una ha addirittura la corona dello zar di Russia.\n1901-1903 Gli affreschi del mausoleo di Juselius a Pori.\nGli affreschi sono stati ordinati da F.A. Juselius, un industriale ricco per commemorare la figlia morta di tubercolosi a 11 anni, ma hanno anche una dimensione personale come lavoro di lutto per la figlia Impi Marjatta.\nGli affreschi originali sono stati distrutti a causa degli errori durante la costruzione e da un incendio nel 1931, ma sono stati ridipinti da Jorma Gallen-Kallela nello stile del padre usando gli abbozzi originali.\n1907 Ritratto del compositore Gustav Mahler dipinto a Vienna.\n1914 Ha una sezione proprio nella Biennale di Venezia.\nDopo la biennale il ministero dell\u2019istruzione italiana ordina l'autoritratto dell'artista per la Galleria degli Uffizi.\n1918 Disegna bandiere, uniformi militari e decorazioni ufficiali per la Repubblica di Finlandia, diventata indipendente l'anno prima, il 1917.\n1928 Dipinge repliche degli affreschi dell'esposizione mondiale di Parigi per il museo nazionale di Finlandia con il figlio Jorma e altri assistenti. Il lavoro, anche se molto apprezzato, non lo rende felice perch\u00e9 sente che sta solo rifacendo lavoro gi\u00e0 fatto.\n1930 Comincia a progettare un affresco per la Banca Nazionale di Finlandia ma il lavoro rimane incompiuto.\nGallen-Kallela ha anche concepito mobili, tessuti e altri manufatti che si possono ammirare in Kalela e Tarvasp\u00e4\u00e4, la villa-studio dell'artista che ora \u00e8 diventata un museo. Si \u00e8 ispirato da Arts and Crafts Movement e ha usato motivi nazionali.\nLe idee e impressioni Di Gallen-Kallela sono documentati nei diari e nei quaderni, di cui gran parte rimangono inediti. L'artista ha anche scritto alcune poesie. Dopo la morte di Gallen-Kallela il figlio Jorma ha cominciato a editare le carte di suo padre raccogliendole nel \"Amerikka-kirja\", il libro d'America, ma muore nella guerra d'inverno nel 1939 e il lavoro \u00e8 rimasto incompiuto.\nIllustrazioni.\n1920-22 Illustrazioni per l'edizione speciale del Kalevala e supervisione della stampa.\n1906-07 illustrazioni per il primo romanzo finlandese, \"Sette fratelli\" di Aleksis Kivi.\n1928 Continua a lavorare con le illustrazioni del grande Kalevala, cominciato negli Stati Uniti, ma rimasto incompiuto a causa della morte dell'artista."}
{"id": "2243059", "revid": "729019", "url": "https://it.wikipedia.org/wiki?curid=2243059", "title": "Il senso religioso", "text": "Il senso religioso \u00e8 un saggio del sacerdote cattolico e teologo Luigi Giussani, fondatore del movimento Comunione e Liberazione. \u00c8 il primo volume del \"PerCorso\", opera in tre parti, pubblicata per la prima volta tra il 1986 e il 1992, nella quale don Giussani riassume il suo itinerario di pensiero e di esperienza e che rappresenta la base, sviluppata in quarant'anni di insegnamento, della sua proposta educativa.\nTra i libri pi\u00f9 conosciuti e pi\u00f9 letti di Giussani, \"Il senso religioso\" divenne, con i volumi successivi del \"PerCorso\", uno dei testi base della \"Scuola di Comunit\u00e0\", il gesto di catechesi degli aderenti al movimento di CL.\nStoria editoriale.\nIl \"PerCorso\" nacque, come impianto iniziale, quale base delle lezioni di religione tenute da don Giussani al liceo Berchet di Milano negli anni cinquanta e in seguito rielaborate per l'insegnamento di introduzione alla teologia all'Universit\u00e0 Cattolica.\nL'opera ricalca, sviluppandola, l'impostazione data da don Giussani in una sua prima opera intitolata proprio \"Il senso religioso\" e pubblicata originariamente nel 1966. Seguendo lo schema l\u00ec adottato, il \"PerCorso\" inizia col tema del \"senso religioso\" inteso come \u00abessenza stessa della razionalit\u00e0 e la radice della coscienza umana\u00bb. Il secondo volume riguarda il tema della \"rivelazione\", mentre il terzo verte sul tema della Chiesa.\n\"Il senso religioso\" fu pubblicato nel marzo del 1986 da Jaca Book e fu seguito, negli anni successivi, dagli altri volumi del \"PerCorso\": \"All'origine della pretesa cristiana\" nel 1988 e \"Perch\u00e9 la Chiesa\", in due tomi, nel 1990 e nel 1992.\nNel 1997 Rizzoli Editore, che aveva iniziato a pubblicare i libri di Giussani e la collana \"I libri dello spirito cristiano\" diretta dallo stesso, realizz\u00f2 quella che, riveduta e corretta, con un nuovo apparato bibliografico e di note, una nuova introduzione dell'autore e una prefazione dell'allora presidente del Pontificio Consiglio per i Laici, cardinal James Francis Stafford, \u00e8 considerata l'edizione \"definitiva\" de \"Il senso religioso\". Il testo fu poi pubblicato anche in edizione economica nella Biblioteca Universale Rizzoli nel 2003.\nL'intero \"PerCorso\" \u00e8 stato pubblicato da Rizzoli nel volume antologico \"L'itinerario della fede\" nel 2007 all'interno della collana \"Firme Oro\".\nNel 2010 Rizzoli ha pubblicato una edizione rinnovata del volume del 1997 con l'identico testo, ma con un aggiornamento dell'aparato delle note. Nello stesso anno l'editore ha pubblicato un audiolibro de \"Il senso religioso\" su CD-ROM in formato MP3 con un fascicoletto allegato che ripropone i capitoli 5\u00b0 e 10\u00b0 del testo cartaceo.\nL'edizione in lingua inglese de \"Il senso religioso\", pubblicata da McGill-Queen's University Press di Montr\u00e9al, fu presentata al Palazzo di Vetro delle Nazioni Unite a New York l'11 dicembre del 1997 per iniziativa di monsignor Renato Martino, Osservatore permanente della Santa Sede all'ONU, con interventi del monaco buddista e professore dell'Universit\u00e0 del Monte Koya Shingen Takagi, del musicista di origine ebrea David Horowitz e del teologo cattolico David Schindler.\n\"Il senso religioso\" e gli altri testi del \"PerCorso\" sono alla base del volume per l'insegnamento della religione cattolica rivolto agli studenti delle scuole superiori intitolato \"Scuola di religione\" e pubblicato dalla SEI di Torino nel 1999 (e in una nuova edizione nel 2003).\nContenuti.\nNel libro don Giussani \u00abespone il concetto che la vera essenza della razionalit\u00e0 e la radice della coscienza umana sono reperibili nel senso religioso dell'io\u00bb. \u00abLa ragione \u00e8 ci\u00f2 che ci definisce uomini\u00bb, per questo Giussani si rif\u00e0 alla ragione nella sua pi\u00f9 ampia definizione: \u00abocchio spalancato sulla realt\u00e0\u00bb e non un insieme ridotto di categorie, in cui solo ci\u00f2 che \u00e8 forzato ad entrare ha valore e ci\u00f2 che non entra \u00e8 considerato irrazionale dalla mentalit\u00e0 moderna.\nTre premesse di metodo: realismo, ragionevolezza, moralit\u00e0.\nIl \"senso religioso\" inizia con tre premesse di metodo che sono diventate, nel tempo, tra le pagine pi\u00f9 celebri di Luigi Giussani e che esemplificano il suo metodo educativo.\nL'autore introduce il tema del \"realismo\" con una citazione del Premio Nobel per la Medicina Alexis Carrel:\nSecondo Carrel \u00abinvece di imparare dalla realt\u00e0 in tutti i suoi dati, costruendo su di essa, si cerca di manipolare la realt\u00e0 secondo le coerenze di uno schema prefabbricato dall'intelletto\u00bb.\nNe consegue, secondo Giussani, che per ogni indagine seria su ci\u00f2 che ci circonda occorre \"realismo\", cio\u00e8 una mentalit\u00e0 aperta che abbia come oggetto dell'osservazione l'interezza dell'avvenimento reale. Anche nell'osservazione dell'esperienza religiosa che, osserva l'autore, \u00e8 la pi\u00f9 diffusa nell'attivit\u00e0 umana. La domanda del senso religioso \u00abche senso ha tutto?\u00bb \u00e8 un dato oggettivo e diffuso nell'attivit\u00e0 dell'uomo di ogni tempo e investe, coinvolge tutta l'attivit\u00e0 umana.\nIl primo problema \u00e8 quindi che il \u00abmetodo \u00e8 imposto dall'oggetto\u00bb. Nell'osservazione di un oggetto il metodo non pu\u00f2 essere immaginato o creato dal soggetto. Il metodo per conoscere un oggetto \u00e8 invece dettato dall'oggetto stesso. E poich\u00e9 l'esperienza religiosa \u00e8 un fenomeno umano, il pi\u00f9 diffuso dell'esperienza umana, \u00e8 necessaria quella che l'autore chiama una \u00abindagine esistenziale\u00bb.\nLa domanda che l'autore si pone riguarda quindi il metodo di valutazione dell'esperienza umana. \u00abQual \u00e8 il criterio che ci permette di giudicare ci\u00f2 che vediamo accadere in noi stessi?\u00bb. Il criterio \u00e8 \u00abdato\u00bb, \u00e8 l'\u00abesperienza originale\u00bb. \u00abLa natura lascia l'uomo nell'universale paragone con s\u00e9 stesso, con gli altri, con le cose, dotandolo - come strumento di tale universale confronto - di un complesso di evidenze ed esigenze originali, talmente originali che tutto ci\u00f2 che l'uomo dice o fa da esse dipende\u00bb Sono le esigenze elementari (esigenza di felicit\u00e0, di verit\u00e0, di giustizia, ecc.) scintilla dell'azione umana. Il metodo corretto per valutare l'esperienza umana \u00e8 quindi il realistico confronto con l\"'esperienza elementare\", con ci\u00f2 che Giussani chiama, seguendo la tradizione cristiana, \"cuore\". Per diventare adulti senza essere alienati, strumentalizzati, ingannati, \u00e8 necessario paragonare tutto con l'esperienza elementare.\nLa prima premessa, il realismo, tratta del oggetto, la seconda invece mette in primo piano l'uomo, il soggetto che agisce, colui che giudica. La \"ragionevolezza\" \u00e8, secondo l'autore, una esigenza strutturale dell'uomo. L'esperienza \u00e8 ragionevole quando ha \u00abragioni adeguate\u00bb. Giussani sottolinea quali sono gli usi riduttivi della ragione: la presunta \u00abdimostrabilit\u00e0\u00bb secondo la posizione razionalista o la \u00ablogica\u00bb intesa come mero ideale di coerenza: \u00ab[...] che una madre voglia bene al figlio non costituisce il termine di un procedimento logico: \u00e8 una evidenza, o una certezza, una proposta della realt\u00e0 la cui esistenza \u00e8 cogente ammettere.\u00bb\nLa radice del problema \u00e8 nel concetto di \"ragione\" che per Giussani, da sempre ed evidente in ogni aspetto del suo percorso educativo, \u00e8 \u00abapertura alla realt\u00e0, capacit\u00e0 di afferrarla nella totalit\u00e0 dei suoi fattori\u00bb.\nL'autore esemplifica alcuni metodi ragionevoli di uso della ragione: un metodo che porta certezze matematiche, un metodo che porta certezze scientifiche, un metodo che porta certezze filosofiche. Esiste un quarto metodo, altrettanto ragionevole, che porta a \u00abcertezze morali\u00bb, un metodo che attraverso i segni offerti dall'oggetto, la realt\u00e0, porta a \u00abcertezze esistenziali\u00bb. \u00ab\u00c8 come se l'uomo facesse un paragone veloce con s\u00e9 stesso, con la propria \"esperienza elementare\", con il proprio \"cuore\" e dicesse: fin qui corrisponde, e perci\u00f2 \u00e8 vero, e mi posso \"fidare\".\u00bb\nSecondo l'autore la \u00abfede\u00bb \u00e8 un'applicazione del metodo della certezza morale, cio\u00e8 \u00abaderire a ci\u00f2 che afferma un altro\u00bb. Pu\u00f2 essere irragionevole se non ci sono adeguati motivi, \u00e8 ragionevole se invece ci sono. L'esperienza umana dimostra per\u00f2 che pretendere di giudicare il comportamento dell'uomo solo attraverso il metodo scientifico, e che senza questo non si possano avere certezze, \u00e8 irragionevole.\nNella terza premessa l'autore approfondisce il tema della \"certezza morale\". La ragione, strumento dato all'uomo per il suo rapporto con il reale, \u00e8 correlato in modo inscindibile con l\"'io\", ed \u00e8 legato al \"sentimento\". Tanto pi\u00f9 una cosa interessa l'uomo, tanto pi\u00f9 ha \"valore\" (\u00abval la pena\u00bb). E il metodo di ricerca ha come intermediario nell'esperienza umana proprio il sentimento. Ma eliminare il sentimento, come pretenderebbe una rigorosa analisi scientifica, riduce l'osservazione, elimina uno dei fattori in gioco, in un errore che Giussani definisce comune nella mentalit\u00e0 modernista, razionalista e illuminista.\nSecondo Giussani il centro del problema della ragione, non eliminando pezzi di realt\u00e0, \u00e8 realmente una posizione giusta del cuore, una \"moralit\u00e0\". Anche la moralit\u00e0 \u00e8 determinata dall'oggetto in questione, non pu\u00f2 essere astratta. Ne consegue che per conoscere un oggetto \u00e8 necessario \u00abun desiderio di conoscere ci\u00f2 che l'oggetto \"veramente \u00e8\"\u00bb. Il \"preconcetto\" non \u00e8 per l'autore necessariamente un errore. \u00c8 impossibile l'assenza di preconcetto, per il fatto stesso che l'uomo assorbe \u00abper osmosi\u00bb idee e immagini sui valori, sul significato delle cose (specie nel campo affettivo, in quello del destino proprio e in quello politico). Il giudizio sulla realt\u00e0 senza preconcetti alienanti, irragionevoli, richiede un \u00abdistacco da s\u00e9\u00bb (cfr. ), un lavoro faticoso che, nella tradizione religiosa, si chiama \"ascesi\", e che pu\u00f2 essere realizzato solo dalla persuasione dell'\u00ab\"amore a noi stessi come destino\", come affezione al nostro \"destino\". \u00c8 questa commozione ultima, \u00e8 questa emozione suprema che persuade la virt\u00f9 intera\u00bb.\nLa natura del senso religioso.\nNei successivi capitoli l'autore si addentra nel tema del libro, il \"senso religioso\". Prima definisce i termini caratteristici della ricerca della verit\u00e0: il punto di partenza \u00e8 \u00abs\u00e9 stessi\u00bb, un \u00abio in azione\u00bb, non statico, l\u00e0 dove i fattori costitutivi dell'umano sono impegnati nell'azione. Un io impegnato con la vita, intera, senza dimenticare nulla, poich\u00e9 \u00abdentro ogni gesto sta il passo verso il proprio destino.\u00bb Gli aspetti di questo impegno sono una lealt\u00e0 verso la \"tradizione\", secondo un \"principio critico\", nativo in noi, cio\u00e8 l'esperienza elementare, e il valore del \"presente\", cio\u00e8 l'uomo in azione ora. L'autore descrive una \u00abduplice realt\u00e0\u00bb che l'uomo scopre nel suo presente: la prima \u00e8 una realt\u00e0 \"misurabile\" e quindi frazionabile, divisible, ma anche \"mutevole\", in sintesi \"materiale\"; la seconda realt\u00e0 non \u00e8 invece misurabile, non dipende dal tempo, appare \"non mutevole\", \u00e8 la realt\u00e0 dell'idea, del giudizio, della decisione. L'io \u00e8 fatto di \u00abdue realt\u00e0 diverse e tentare di ridurre l'una all'altra sarebbe negare l'evidenza dell'esperienza\u00bb (cfr. ), come avviene nella \u00abriduzione materialista\u00bb.\nCome aveva gi\u00e0 fatto nella prima versione de \"Il senso religioso\" del 1966, Giussani parte, per descrivere il tema delle domande ultime, dalla figura del \"pastore errante\" di Leopardi (che, insieme a Shakespeare, \u00e8 l'autore pi\u00f9 citato nel testo).\n\u00abQueste domande si attaccano nel fondo del nostro essere, sono \"inestirpabili\"\u00bb dice don Giussani, sono l'esigenza di una risposta totale, \u00abdomande che esigono una risposta totale che copra l'intero orizzonte della ragione, esaurendo tutta la \"categoria della possibilit\u00e0\"\u00bb (cfr. ). L'uomo scopre una \u00absproporzione strutturale\u00bb alla risposta totale alle sue domande pi\u00f9 profonde, una \"inesauribilit\u00e0\" a tali domande che pone una contraddizione. Tanto pi\u00f9 ci si avvicina alla risposta, tanto pi\u00f9 l'orizzonte, il \"quid\" significato ultimo dell'esistenza, pare allontanarsi. La vita, come dimostrano i tanti riferimenti letterari che Giussani utilizza, sembra mandare oltre. Come dice P\u00e4r Lagerkvist:\nGiussani conclude che \u00absolo l'ipotesi di Dio, solo l'affermazione del mistero come realt\u00e0 esistente oltre la nostra capacit\u00e0 di ricognizione corrisponde alla struttura originale dell'uomo\u00bb. Solo l'ipotesi dell'esistenza di Dio, colui che colma il cuore con la sua assenza, \u00e8 la risposta alle domande del cuore e al senso religioso.\nL'uomo risponde alla sua \u00abdomanda di totalit\u00e0 costitutiva\u00bb affermando un \u00abultimo\u00bb: \u00abper ci\u00f2 stesso che uno vive cinque minuti, afferma l'esistenza di un \"quid\" per cui valga la pena \"in fondo in fondo\" vivere quei cinque minuti.\u00bb\nAtteggiamenti irragionevoli.\nNei capitoli successivi don Giussani elenca alcuni atteggiamenti irragionevoli di fronte agli interrogativi del cuore. Irragionevoli perch\u00e9 non tengono conto di \u00abtutti i fattori implicati\u00bb. Lo svuotamento della domanda, attraverso una negazione teoretica (le domande sono \u00absenza senso\u00bb), la sostituzione volontaristica, personalistica (fino al progetto sociale), la negazione pratica (il \u00abnon pensarci!\u00bb, la dimenticanza) e gli atteggiamenti riduttivi della domanda attraverso il sentimentalismo o l'estetica, la disperazione dell'impossibilit\u00e0 e dell'illusione, l'eliminazione dell'\u00abio\u00bb (le domande non mi riguardano). Conseguenza dello svuotamento e della riduzione della domanda sono la rottura con il passato, la solitudine dell'uomo e la perdit\u00e0 della libert\u00e0 (anche sociale e antropologica). L'uomo \u00e8 libero perch\u00e9 \u00abrapporto diretto con l'infinito\u00bb.\nL'autore sviluppa poi il giudizio su preconcetto, inteso come pregiudizio senza apertura alla categoria della possibilit\u00e0 e quindi l'ideologia, la \u00abcostruzione teorico-pratica sviluppata su un preconcetto\u00bb.\nL'itinerario del senso religioso.\nIl decimo capitolo de \"Il senso religioso\" \u00e8 uno degli scritti pi\u00f9 conosciuti e citati dell'opera di don Giussani. L'autore pone il problema di come fanno a destarsi le domande ultime che sono costitutive della coscienza umana. La risposta \u00e8 nel rapporto, nella reazione che ha l'uomo di fronte alla realt\u00e0. Occorre cio\u00e8 \u00abosservare la dinamica umana nel suo impatto con la realt\u00e0\u00bb.\nQual \u00e8 la prima reazione che l'uomo ha di fronte alla realt\u00e0? Secondo don Giussani \u00e8 lo stupore delle cose come \"presenza\", cio\u00e8 \u00abl'\"essere\", non come entit\u00e0 astratta, ma come presenza, presenza che non faccio io, che trovo, una presenza che mi si impone\u00bb. \u00c8 concretamente l'esperienza dell\"'altro\", della realt\u00e0 come \"dato\" e quindi come \"dono\". La reazione umana di fronte al \"dato\" \u00e8 quella di \u00abricevere, constatare, riconoscere\u00bb. Il primo sentimento dell'uomo di fronte alla realt\u00e0 non \u00e8 la paura, ma l\"attrattiva\". \u00abLa religiosit\u00e0 \u00e8 innanzitutto l'affermarsi e lo svilupparsi dell'attrattiva\u00bb. Con una immagine don Giussani spiega che \u00abse io nascessi con la coscienza attuale dei miei anni, e spalancassi per il primo istante gli occhi, la presenza della realt\u00e0 si paleserebbe come presenza di \"altro\" da me.\u00bb\nL'ultima sfumatura \u00e8 che solo dopo l'esperienza della meraviglia del \"dato\", dell\"'altro da me\" l'uomo coglie l'io come cosa distinta dalle altre cose. \u00abNon esiste niente di pi\u00f9 adeguato, di pi\u00f9 aderente alla natura dell'uomo che essere posseduti per una originale dipendenza: infatti la natura dell'uomo \u00e8 quella di essere creato.\u00bb\nL'uomo, fatta l'esperienza dell\"essere\", si accorge che dentro questa realt\u00e0 c'\u00e8 un \"ordine\". \u00abLo stupore originale implica un senso di bellezza, l'attrattiva della bellezza armonica\u00bb. Ma l'uomo si accorge anche questa realt\u00e0, oltre a essere bella, \u00absi \"muove\" secondo un disegno che pu\u00f2 essergli favorevole.\u00bb. \u00c8 cio\u00e8 una realt\u00e0 \"provvidenziale\".\nL'uomo prende quindi coscienza di s\u00e9 come \"io\", non pu\u00f2 negare, se attento, che l'evidenza pi\u00f9 grande \u00e8 che non si fa da s\u00e9. L'uomo non si pu\u00f2 dare l\"essere\", \u00ab\"non mi faccio da me\"\u00bb, ma \u00ab\"da altro\"\u00bb. Secondo don Giussani questa \u00e8 l'intuizione pi\u00f9 grande, pi\u00f9 importante che lo spirito umano, in ogni tempo, abbia mai avuto. \u00ab\"Io\" sono \"tu-che-mi-fai\"\u00bb. \"Tu che mi fai\" \u00e8 quello che la tradizione religiosa chiama Dio. Conclude quindi l'autore: \u00abL'io, l'uomo, \u00e8 quel livello della natura in cui essa si accorge di non farsi da s\u00e9\u00bb. L'uomo non pu\u00f2 dire consapevolmente \u00abIo sono\u00bb se non identificandolo con \u00abIo sono fatto\u00bb. Qui don Giussani utilizza, come di consueto, l'esempio del bambino \u00abtra le braccia di sua madre\u00bb. Don Giussani chiama \u00abla legge nel cuore\u00bb \u00abl'esperienza dell'io che reca con s\u00e9 la coscienza del bene e del male\u00bb ed \u00e8 inestirpabile.\nSegno, ragione, libert\u00e0.\nDopo la spiegazione dell'itinerario al significato ultimo della realt\u00e0, don Giussani descrive l'esperienza del \"segno\", cio\u00e8 l'esperienza del reale, del vivere la realt\u00e0 come esperienza che rimanda ad altro: \u00abIl segno \u00e8 una realt\u00e0 il cui senso \u00e8 un'altra realt\u00e0.\u00bb Qui l'autore sviluppa quattro categorie che costituiscono la trama di esigenze elementari dell'uomo: la \"verit\u00e0\", la \"giustizia\", la \"felicit\u00e0\" e l\"amore\".. Il segno supremo della realt\u00e0 \u00e8 il \u00abTu\u00bb, qualcosa di diverso, per sua natura, da me. Secondo don Giussani il vertice della ragione, non ripiegata sul razionalismo, \u00ab\u00e8 la percezione di un esistente ignoto, irraggiungibile, cui tutto il movimento dell'uomo \u00e8 destinato, perch\u00e9 ne dipende. \u00c8 l'idea di \"mistero\"\u00bb. Il mistero quindi non come limite alla ragione, ma come scoperta pi\u00f9 grande a cui la ragione pu\u00f2 giungere. \u00abLa fedelt\u00e0 alla ragione costringe ad ammettere l'esistenza di un incomprensibile\u00bb. Questo \u00e8 l'aspetto drammatico e vertiginoso della vita: \u00abLa ragione dell'uomo vive a questo livello vertiginoso; la spiegazione c'\u00e8, ma non \u00e8 afferrabile dall'uomo; c'\u00e8, ma non sappiamo com'\u00e8\u00bb.\nUn \"quid\" ignoto costituzionalmente \"oltre\" la comprensione e la misura umana, descritto da Dante:\nMa il destino, la scoperta del significato ultimo che la ragione avverte come \"altro da s\u00e9\", \u00e8 qualcosa di fronte al quale l'uomo \u00e8 responsabile, il modo in cui l'uomo raggiunge il suo destino \u00e8 frutto della sua \"libert\u00e0\", altrimenti l'uomo non potrebbe essere felice, non sarebbe \"suo\" il destino, non sarebbe \"risposta a me\". Secondo don Giussani \u00abla libert\u00e0 si gioca nell'interpretazione del segno\u00bb. Come dice Albert Einstein:\nLa \"libert\u00e0\", che si gioca nell'interpretazione del segno, deve essere educata come educazione alla \"responsabilit\u00e0\", cio\u00e8 come risposta a ci\u00f2 che chiama. Ma l'educazione della libert\u00e0 \u00e8 prima di tutto educazione ad un atteggiamento di \"domanda\". \u00abL'educazione alla libert\u00e0 \u00e8 l'educazione alla positivit\u00e0 di fronte al reale, alla capacit\u00e0 di certezza\u00bb, non certo al \"dubbio\" che rende incapaci di agire.\nQuella che don Giussani chiama \u00abl'esperienza del \"rischio\"\u00bb, non \u00e8 necessariamente irrazionale, ma anzi deve avere ragioni adeguate. Il rischio \u00e8 l'esperienza \u00abper cui uno vede ragioni adeguate, ma non si muove, [...] in una spaccatura tra la ragione e l'affettivit\u00e0, tra la ragione e la volont\u00e0\u00bb. Per superare quello che Giussani definisce \u00abil baratro dei \"ma\" e dei \"se\" e dei \"per\u00f2\"\u00bb il metodo della natura \u00e8 il fenomeno \"comunitario\" che rende l'uomo sufficientemente capace di superare l'esperienza del rischio. Prosegue l'autore: \u00abIl vero dramma del rapporto fra l'uomo e Dio, attraverso il segno del cosmo, attraverso il segno dell'esperienza, non sta nella fragilit\u00e0 delle ragioni\u00bb, perch\u00e9 tutto il mondo \u00e8 segno, \u00e8 ragione adeguata, ma \u00absta nella volont\u00e0 che deve \"aderire\" a questa immensa evidenza. La drammaticit\u00e0 \u00e8 definita da quello che io chiamo rischio. L'uomo subisce l'esperienza del rischio: pur essendo di fronte alle ragioni, [...] \u00e8 come bloccato, gli occorrerebbe un supplemento di energia e di volont\u00e0, di energia di libert\u00e0, perch\u00e9 la libert\u00e0 \u00e8 la capacit\u00e0 di aderire all'essere\u00bb.\nPoich\u00e9 \u00abil vertice della ragione \u00e8 l'intuizione dell'esistenza di una spiegazione che supera la sua misura\u00bb, la ragione stessa tende ad entrare con forza nell'ignoto, nel mistero e a conoscerlo. Giussani cita qui san Paolo davanti ai filosofi all'Areopago (cfr. ). Giussani definisce come \"vertiginosa\" la posizione esistenziale della ragione di fronte al mistero. Ma l'impazienza della ragione umana porta l'uomo alla riduzione inevitabile del mistero alla propria misura, \u00e8 il \"proprio punto di vista\", la \"propria misura\", fino all'esaltazione di quello che la Bibbia chiama \"idolo\" (il \"particolare\" con cui la ragione identifica il significato totale) che, a differenza del \"segno\" che rimanda al tutto, riduce e corrompe la realt\u00e0.\nConclude Giussani: \u00abIl mondo \u00e8 un segno. La realt\u00e0 richiama a un'Altra. La ragione, per essere fedele alla natura sua e di tale richiamo, \u00e8 costretta ad ammettere l'esistenza di qualcosa d'altro che sottende tutto, e che lo spiega.\u00bb Il pericolo \u00e8 che l'intuizione del rapporto col mistero si corrompa in presunzione.\nL'ipotesi della rivelazione.\nDa qui l'esigenza della rivelazione a cui \u00e8 dedicato l'ultimo capitolo del libro. Don Giussani parte dall'intuizione di Platone. \nLa rivelazione non \u00e8 pi\u00f9 l'interpretazione che l'uomo fa della realt\u00e0, ma \u00absi tratta di un fatto reale, un eventuale avvenimento storico. Un fatto che l'uomo pu\u00f2 riconoscere o non riconoscere. [...] Lo svelarsi del mistero attraverso un fatto della storia col quale, nel caso del cristianesimo, si identifica.\u00bb Secondo Giussani \u00abuna simile ipotesi \"prima di tutto\" \u00e8 \"possibile\". [...] In \"secondo luogo\" questa ipotesi \u00e8 estremamente \"conveniente\".\u00bb La rivelazione deve essere \"comprensibile\" all'uomo, ma deve anche \u00abessere l'approfondimento del mistero come mistero\u00bb, non deve cio\u00e8 essere una riduzione.\nConclude l'autore: \u00abL'impossibilit\u00e0 della rivelazione \u00e8 il dogma fondamentale del pensiero illuministico, il tab\u00f9 predicato da tutta la filosofia liberale e dai suoi eredi materialisti\u00bb, l'estremo tentativo della ragione di farsi misura del reale. \u00abMa l'ipotesi della Rivelazione non pu\u00f2 essere distrutta da alcun preconcetto o da alcuna opzione. Essa pone una questione di fatto, cui la natura del cuore \u00e8 originariamente aperta. Occorre per la riuscita della vita che questa apertura rimanga determinante. Il destino del \"senso religioso\" \u00e8 totalmente legato ad essa\u00bb.\nCome dice Kafka, citato alla fine del testo:\nEdizioni.\n\"Il senso religioso\" \u00e8 uno dei testi pi\u00f9 noti di Giussani ed \u00e8 stato tradotto e pubblicato in pi\u00f9 di venti lingue, tra cui l'arabo e il giapponese."}
{"id": "2243061", "revid": "7969", "url": "https://it.wikipedia.org/wiki?curid=2243061", "title": "K 284", "text": ""}
{"id": "2243062", "revid": "110157", "url": "https://it.wikipedia.org/wiki?curid=2243062", "title": "Berg (Pfalz)", "text": "Berg (Pfalz) \u00e8 un comune di 2.096 abitanti della Renania-Palatinato, in Germania.\nAppartiene al circondario (\"Landkreis\") di Germersheim (targa GER) ed \u00e8 parte della comunit\u00e0 amministrativa (\"Verbandsgemeinde\") di Hagenbach."}
{"id": "2243063", "revid": "287204", "url": "https://it.wikipedia.org/wiki?curid=2243063", "title": "Super Lig", "text": ""}
{"id": "2243064", "revid": "149727", "url": "https://it.wikipedia.org/wiki?curid=2243064", "title": "Berg (Germersheim)", "text": ""}
{"id": "2243065", "revid": "149727", "url": "https://it.wikipedia.org/wiki?curid=2243065", "title": "Neulauterburg", "text": ""}
{"id": "2243068", "revid": "1305772", "url": "https://it.wikipedia.org/wiki?curid=2243068", "title": "Angelo La Mantia", "text": "Biografia.\nAngelo La Mantia nasce nel 1904 a Termini Imerese, una grossa cittadina in provincia di Palermo. Nel 1922 assieme a suo fratello Pietro, dopo aver commesso l'omicidio di un mafioso rivale, emigra in America a Milwaukee, dove molti membri della locale famiglia provengono proprio da Termini Imerese. La Mantia sale rapidamente i ranghi della famiglia, segnalandosi come uno dei migliori e pi\u00f9 temuti killer di tutta la malavita di Milwaukee. Alla met\u00e0 degli anni '20 a Chicago scoppia una faida tra la cosca di Aiello, e la banda di Capone sostenuta da Tony Lombardo. capo dell'Unione Siciliana ed ex socio di Aiello. Lo stesso Aiello aspirava a diventare il capo dell'unione al posto di Lombardo, e sostituire Al Capone, come il pi\u00f9 potente boss di tutta Chicago.\nCos\u00ec dopo alcuni tentativi andati a vuoto nell'uccidere Capone, Joe Aiello chiama a Chicago alcuni temuti killer di Cleveland e St. Louis come: Tony Torchio, Vincent Spicuzza ed altri, che non sono conosciuti dagli uomini di Capone. Ma questi verranno ripetutamente massacrati da Jack M'gurn e i suoi uomini, appena messo piede a Chicago, grazie all'efficiente rete di informazione della banda, cos\u00ec ad Aiello non resta che giocare il suo asso nella manica: Angelo La Mantia.\nNel novembre del 1927 il ventitreenne Angelo La Mantia viene arrestato dalla polizia di Chicago, mentre si trova dentro un appartamento dell'Hotel Rex al 3142 di ashland avenue a nord di Chicago assieme a Joe Aiello e suo fratello Dominick, Joe Russo, Jack Manzella, Michele Bizzarro, e Joseph Rubinelli. La polizia sequestra pistole, fucili e dinamite, e porta i sospettati alla centrale di sud clark street per interrogarli. La Mantia e gli altri sospetti non potendo negare l'evidenza, ammettono di essere i proprietari delle armi ma si rifiutano di rispondere a tutte le altre domande.\nI 7 sospettati grazie ai loro avvocati vengono rilasciati dopo poche ore. In seguito Angelo e suo fratello Pietro saranno sospettati di essere i sicari di Antonino Lombardo nel 1928. Alla fine degli anni '20, La Mantia e sospettato di decine di omicidi avvenuti a Milwaukee, e in tutto lo Stato del Wisconsin, ma in tribunale misteriosamente le accuse contro di lui cadono una dopo l'altra.\nAngelo si innamora e sposa la sorella di Frank Aiello, nipote di Joe Aiello, che risiedevano a Milwaukee. Lo stesso Frank Aiello verr\u00e0 assassinato il 23 maggio 1931 all'et\u00e0 di 35 anni mentre giocava a carte nella cucina di casa sua assieme ai suoi cognati. I killer si appostarono a lato della finestra e uccisero Frank con dei fucili calibro 12.\nIl 15 ottobre 1931, Angelo La Mantia assieme ad altre tre persone viene accusato degli omicidi di due mafiosi di Pittsburgh. Gli accusati oltre a La Mantia sono: Philip Spaldino di Pittsburgh, accusato dell'omicidio di Antonio Argento che fu strangolato e bruciato a \"Turtle Creek\" a nord di Pittsburgh, Anthony La Mantia cugino di Angelo, ed un terzo uomo, accusati dell'omicidio di un mafioso ucciso il 24 giugno 1931. Le accuse di tutti e quattro i sospettati cadranno ancora una volta.\nAll'inizio del 1940, alle autorit\u00e0 americane arriva un telegramma dal governo italiano, che chiede l'estradizione di La Mantia per l'omicidio commesso nel 1922, pochi mesi prima di emigrare in America. Il 4 marzo 1940, Angelo La Mantia viene arrestato, pochi giorni dopo in tribunale dichiara di essere innocente e afferma che lui ha lasciato la Sicilia nel 1922, mentre nella denuncia c'\u00e8 scritto che il reato \u00e8 stato commesso tra il 1923 ed il 1927. A sostegno di La Mantia si schier\u00f2 il console italiano di Milwaukee, Angelo Cerminera ed altri influenti politici della citt\u00e0, cos\u00ec il 13 marzo 1940 tutte le accuse su La Mantia caddero per l'ennesima volta.\nAngelo La Mantia mor\u00ec molti anni dopo a Milwaukee di cause naturali."}
{"id": "2243070", "revid": "110157", "url": "https://it.wikipedia.org/wiki?curid=2243070", "title": "Kranenburg (Renania Settentrionale-Vestfalia)", "text": "Kranenburg \u00e8 un comune di 9.927 abitanti della Renania Settentrionale-Vestfalia, in Germania.\nAppartiene al circondario di Kleve (targa KLE)."}
{"id": "2243075", "revid": "7969", "url": "https://it.wikipedia.org/wiki?curid=2243075", "title": "K 279", "text": ""}
{"id": "2243078", "revid": "149727", "url": "https://it.wikipedia.org/wiki?curid=2243078", "title": "Vaihingen/Enz", "text": ""}
{"id": "2243080", "revid": "7969", "url": "https://it.wikipedia.org/wiki?curid=2243080", "title": "K 309", "text": ""}
{"id": "2243081", "revid": "149727", "url": "https://it.wikipedia.org/wiki?curid=2243081", "title": "Bayr.Eisenstein", "text": ""}
{"id": "2243082", "revid": "1305772", "url": "https://it.wikipedia.org/wiki?curid=2243082", "title": "Plankton", "text": ""}
{"id": "2243083", "revid": "6837", "url": "https://it.wikipedia.org/wiki?curid=2243083", "title": "Nuovo peso argentino", "text": ""}
{"id": "2243086", "revid": "132266", "url": "https://it.wikipedia.org/wiki?curid=2243086", "title": "Leopold Karl von Kollonitsch Lip\u00f3t", "text": ""}
{"id": "2243087", "revid": "247222", "url": "https://it.wikipedia.org/wiki?curid=2243087", "title": "Olympique Lyonnais 1993-1994", "text": "Questa pagina raccoglie le informazioni sull'Olympique Lyonnais nella stagione 1993-1994."}
{"id": "2243089", "revid": "599013", "url": "https://it.wikipedia.org/wiki?curid=2243089", "title": "John Thomas (cestista)", "text": ""}
{"id": "2243093", "revid": "6837", "url": "https://it.wikipedia.org/wiki?curid=2243093", "title": "London 1966/1967", "text": ""}
{"id": "2243094", "revid": "6837", "url": "https://it.wikipedia.org/wiki?curid=2243094", "title": "Lester William Polfus", "text": ""}
{"id": "2243095", "revid": "486946", "url": "https://it.wikipedia.org/wiki?curid=2243095", "title": "Strada Provinciale 1 di Gioia Tauro e Locri", "text": ""}
{"id": "2243096", "revid": "670021", "url": "https://it.wikipedia.org/wiki?curid=2243096", "title": "Cursus publicus", "text": "Il cursus publicus era il servizio imperiale di posta che assicurava gli scambi all'interno dell'Impero romano.\nStoria.\nL'organizzazione del servizio inizi\u00f2 sotto Augusto:\nLo storico francese Pflaum, studioso del \"cursus publicus\", riteneva gli \"iuvenes\" un'associazione di giovani nobili delle citt\u00e0 italiche di diritto romano che svolgevano importanti ruoli nella vita religiosa dei municipi; costoro non disponevano di mezzi sufficienti per viaggiare in tutto l'Impero e in tal modo si ricorse ad altri corrieri.\nQuesta evoluzione port\u00f2 il \"cursus publicus\" da essere un servizio di volontari a divenire una struttura consolidata, costituita in prevalenza da messaggeri professionisti; nel momento in cui i giovani si occuparono del trasporto delle missive, le citt\u00e0 non risentirono pi\u00f9 di tanto delle spese relative alla gestione del \"cursus publicus\", ma con l\u2019evoluzione del servizio furono le comunit\u00e0 municipali a dover sopportare questi costi.\nFurono i municipi a farsi carico di queste spese per il servizio del trasporto, nonostante l\u2019imperatore cerc\u00f2 di alleggerire loro questi gravosi oneri; sotto Augusto il servizio postale rimase a carico delle citt\u00e0 imperiali.\nIl \"cursus publicus\" raggiunse una notevole estensione nel I secolo d.C. e fu oggetto di diversi provvedimenti imperiali. Una prima misura \u00e8 ascrivibile al regno di Nerva grazie al ritrovamento di una moneta databile al 97 d.C.\nSul rovescio di questo sesterzio si possono vedere due muli staccati dietro ad un carro; la \"legenda\" informa che l\u2019imperatore prese questo provvedimento a favore degli Italici che sopportavano le spese pi\u00f9 onerose, fornendo carri con muli e conducenti in numero maggiore rispetto alle altre popolazioni imperiali.\nL'imperatore Adriano (117-138) affid\u00f2 la gestione del \"cursus publicus\" a un funzionario imperiale speciale, il \"praefectus vehiculorum\", o \"a vehiculis\", di rango equestre, agli ordini del prefetto del pretorio; il \"praefectus vehicolorum\" vigilava sul servizio, sulla condizione delle strade, dei ponti e degli edifici sorti nei pressi delle \"mansiones\".\nIn secondo luogo sollev\u00f2 i magistrati dal compito di sorvegliare il funzionamento del servizio postale:\nI provinciali ebbero il compito di pagare i \"mancipes\", ovvero i curatori del funzionamento postale, i quali, sostituendo i magistrati municipali, vegliarono affinch\u00e9 ai corrieri non mancasse nulla ed avessero sempre a disposizione dei veicoli pronti a partire.\nAll'inizio del III secolo d.C., all'epoca dell'imperatore Settimio Severo, si verific\u00f2 un ampliamento del servizio postale: le spese raddoppiarono a causa del mantenimento di un servizio di trasporto degli alimenti; quello destinato alle merci (\"cursus clabularius\") divenne una branca regolare del \"cursus publicus.\"\nSevero addoss\u00f2 allo Stato anzich\u00e9 ai privati le spese del servizio postale per ottenere, da parte del popolo, il consenso alla sua ascesa al trono:\nVenne istituita, per ridurre le spese delle milizie, l'annona militare, vale a dire l'approvvigionamento degli eserciti. Questo provvedimento serv\u00ec ad ottenere il sostegno dell'esercito che in questo periodo ebbe bisogno di ripararsi dalle continue svalutazioni del soldo e per questo richiese a Severo un pagamento in natura. \nIn questo modo l'imperatore fu cos\u00ec coadiuvato, nella gestione del servizio postale, dagli eserciti imperiali . Il personale per il trasporto e gli animali dei tratti supplementari venivano mobilitati secondo il bisogno mediante requisizioni o corv\u00e9es.\nDal periodo dei Severi in avanti vennero nominati anche dei responsabili per la direzione del \"cursus publicus\" per singole province o interi complessi provinciali, le competenze vennero distribuite fra pi\u00f9 prefetti contemporaneamente in funzione.\nNel IV secolo, la riorganizzazione amministrativa di Diocleziano e Costantino ricolleg\u00f2 la gestione del \"cursus publicus\" al Magister officiorum e ai suoi \"agentes in rebus\". I testi dell'epoca evocano frodi e abusi nelle requisizioni e la disorganizzazione dell'economia quotidiana che essi generavano, cos\u00ec come le lamentele delle municipalit\u00e0 provinciali sui pesanti carichi che dovevano sostenere. I successori di Costantino tentarono di porvi rimedio con misure specifiche (limitazione del numero degli ordini di missione accordati, soppressione delle requisizioni arbitrarie). La Notitia Dignitatum (intorno al 400) precisa anche, per ciascuna posizione di altro funzionario, il numero massimo di ordini di missione ai quali si aveva diritto con l'acquisizione della carica.\nMalgrado le vicissitudini, il \"cursus publicus\" assicur\u00f2 i suoi servizi fino al VI secolo. Nel 414, il buon funzionamento dell'annona militare permise cos\u00ec al patrizio Costanzo III di fermare i Visigoti in Aquitania, in cambio della consegna di approvvigionamenti. Il \"cursus publicus\" scomparso in Occidente, sopravvisse nella prima met\u00e0 del VI secolo nell'Impero Bizantino, quando fu smantellato per iniziativa di Giustiniano, ad esclusione degli itinerari verso la frontiera sassanide.\nOrganizzazione.\nIl \"cursus publicus\" funzionava grazie a una serie di alloggi di tappa (\"mansiones\") e delle poste di scambio intermedie (\"mutationes\") lungo il percorso delle strade romane. La \"mansio\" (soggiorno) era un luogo dove i viaggiatori potevano rifocillarsi e passare la notte, la \"mutatio\" comprendeva una stalla, un luogo di lavoro e quartieri per il personale; in essa si poteva trovare il cambio dei cavalli ed il rifornimento dei viveri.\nQueste stazioni intermedie erano posizionate ogni 5 miglia ed erano pi\u00f9 numerose delle \"mansiones\" in quanto il viaggiatore necessitava da 5 a 8 soste ogni giorno, ma ne aveva bisogno di una sola per trascorrere la notte; la loro distribuzione era legata all\u2019ambiente geografico.\nLa gestione di entrambe le stazioni era a carico della municipalit\u00e0 in cui erano ubicate. L'esercizio era concesso per contratto a dei privati o a del personale precettato; nel II e III secolo queste strutture potevano essere dirette da militari, come i \"beneficiari\" (soldati graduati incaricati di missione) e potevano annoverare diversi funzionari: gli ufficiali postali (\"stationarii\"), i corrieri (\"veredarii\"), i conducenti di carri (\"carpentarii\"), gli stallieri (\"stratores\"), i mulattieri (\"muliones\"), i veterinari (\"mulomedici\") e i soldati addetti alle scorte e al trasporto del bagaglio imperiale (\"bastagarii\"). Lo stato romano si serviva di imposte per finanziare il materiale, la sostituzione delle bestie e i funzionari incaricati della gestione dell'insieme.\nIl corriere che usava il servizio di posta imperiale viaggiava a cavallo o a dorso di mulo, accompagnato da uno o pi\u00f9 servitori; i funzionari e i magistrati, durante i loro viaggi, avevano una scorta armata fornita dai vari centri che attraversavano.\nI veicoli maggiormente utilizzati per il servizio postale erano: la \"rheda\", il \"carpentum\", la \"carruca\", il \"birotus\" e il \"carrus\"; il primo mezzo era di origine gallica, poteva trasportare due o pi\u00f9 persone provviste di molti bagagli.\nIl \"carpentum\" era di origine etrusca, costruito con due ruote, chiuso da una copertura a volta, riccamente ornato e trainato da due muli; su tale carro viaggiavano i dignitari della corte imperiale, il prefetto del pretorio, il vicario della citt\u00e0, gli \"iudices\" e l\u2019imperatore.\nLa \"carruca\" era una vettura di lusso di provenienza gallica molto simile alla \"rheda\", essa poteva essere impiegata per percorrere tragitti sia a medio che a lungo raggio.\nIl \"birotus\" trasportava 2/3 persone con poco bagaglio, era un carro di piccole dimensioni; infine, il \"carrus\" aveva quattro ruote ed era adibito ad uso militare, serviva per il trasporto sia di mercanzie e bagagli, sia di persone e lettere.\nStrategico per i collegamenti all'interno dell'Impero, l'amministrazione delle province romane e le unit\u00e0 militari, il servizio crebbe rapidamente d'importanza e assicur\u00f2 la circolazione della corrispondenza di stato, delle personalit\u00e0 ufficiali e delle imposte esatte. I privati non potevano usufruirne, se non dietro autorizzazione scritta, peraltro raramente accordata. Solo ai vescovi in epoca tarda era concesso per decisione imperiale.\nPer poter beneficiare delle prestazioni disponibili sulla rete, come l'alloggio e la rimonta dei cavalli, i militari e i funzionari inviati in missione ricevevano dall'imperatore un \"attestato\" o \"ordine di missione\"; questa autorizzazione poteva essere fornita non solo dall'imperatore ma anche dai funzionari ai quali il sovrano delegava questo compito. Solitamente coloro che goderono di questo privilegio furono il prefetto del pretorio a Roma e il governatore provinciale. Gli imperatori dovettero regolarmente legiferare contro il traffico di falsi diplomi o attestati e contro gli abusi, come i diplomi rilasciati da governatori di provincia in maniera totalmente illegale.\nL\u2019elevata quantit\u00e0 degli scambi era garantita da corrieri professionisti che viaggiavano ad intervalli regolari, prendevano le notizie dagli uffici dei governatori, le portavano nella capitale, riportandone altre nelle zone provinciali.\nGli impiegati che assicuravano il servizio erano i \"tabellarii\", liberti o schiavi imperiali; per il trasporto di lettere a Roma si faceva uso dei \"geruli\", anch\u2019essi liberti, che per\u00f2 avevano la facolt\u00e0 di acquistare la carica.\nI \"cursores\" erano utilizzati per far giungere messaggi imperiali o amministrativi ai loro destinatari, costoro percorrevano il tragitto a piedi; il loro raggio d\u2019azione fu limitato ai dintorni degli uffici ai quali appartenevano. \nSolo i documenti imperiali beneficiavano di una spedizione rapida, tutti i dispacci destinati agli uffici italici e provinciali erano invece molto pi\u00f9 lenti nel giungere a destinazione poich\u00e9 i messaggeri facevano il percorso con le minori spese possibili."}
{"id": "2243097", "revid": "118941867", "url": "https://it.wikipedia.org/wiki?curid=2243097", "title": "Statio (guerra)", "text": "La Statio (il cui significato era: postazione di controllo) costituiva un punto o torre di osservazione e controllo da parte di ufficiali dell'esercito romano (i \"beneficiarii\"), normalmente posizionato lungo il \"limes\", per controllare i territori delle province che si trovavano di fronte al \"Barbaricum\" (i territori barbarici) o ai regni di Parti/Sasanidi. Era una piccola postazione (pi\u00f9 piccola del \"burgus\") anche non fortificata, spesso utilizzata contro il brigantaggio. \nQueste postazioni servivano a garantire la sicurezza delle strade.\nIl termine \u00e8 indicato anche per indicare le stazioni di posta o di sosta lungo le strade romane, "}
{"id": "2243106", "revid": "2018934", "url": "https://it.wikipedia.org/wiki?curid=2243106", "title": "Stadio Nino Cavalli", "text": "Lo stadio Nino Cavalli fu un impianto italiano di baseball sito a Parma, ubicato a Parma (Italia).\nStoria.\nEdificato in occasione degli europei di baseball del 1971 e denominato \"Europeo\", viene ampliato una prima volta nel 1978 in occasione del Campionato mondiale di baseball dello stesso anno; nel 1988 le tribune vengono coperte, e nello stesso anno si ha un nuovo ampliamento per ospitare nuovamente il Mondiale. Nel 1999 lo stadio viene intitolato a Torquato \"Nino\" Cavalli, storica figura del baseball parmense. \nLa struttura ha ospitato negli anni alcune fasi del Campionato mondiale di baseball 1978, 1988 e 1998 oltre alla Coppa Intercontinentale nel 1973, al Campionato europeo juniores nel 1977, al Campionato europeo nel 1999 e a numerose edizioni della coppa europea per club.\nSede delle partite casalinghe del Parma Baseball (militante nella Italian Baseball League in prima divisione) e dello Junior Parma Baseball Club (Italian Baseball League, seconda divisione), viene demolito nel dicembre del 2009 per fare spazio alla sede dell'Autorit\u00e0 europea per la sicurezza alimentare. Per sostituirlo viene realizzato un nuovo impianto, lo \"Stadio Quadrifoglio\", intitolato ad Aldo Notari ed inaugurato nel settembre 2009 in occasione del Campionato mondiale di baseball 2009. "}
{"id": "2243107", "revid": "1652635", "url": "https://it.wikipedia.org/wiki?curid=2243107", "title": "Regola della destra/sinistra", "text": "La regola della destra e l'equivalente regola della sinistra sono due algoritmi che formalizzano il modo per uscire da un labirinto.\nDescrizione dell'algoritmo.\nIl procedimento consiste nell'appoggiare la mano destra (o la sinistra) alla parete destra del labirinto (o, rispettivamente, alla parete sinistra) all'entrata del labirinto, e scegliere l'unico percorso che permetta di non staccare mai la mano dalla parete scelta, fino a raggiungere una delle eventuali altre uscite, o il punto di partenza. \nNel caso particolare di una sola uscita, l'algoritmo conduce a un vicolo cieco, dal quale si ritorna al punto di partenza semplicemente continuando a seguire la parete prescelta. \nApplicabilit\u00e0 dell'algoritmo.\nLa regola della destra e la regola della sinistra sono algoritmi equivalenti e conducono sempre a un'uscita, nell'ipotesi che il percorso che compone il labirinto sia semplicemente connesso; nel caso che il labirinto sia invece molteplicemente connesso, questi algoritmi funzionano con certezza solo se applicati partendo da una delle entrate del labirinto, e portano a un'altra uscita oppure alla stessa. \nUno \u201cspazio semplicemente connesso\u201d \u00e8 uno spazio topologico nel quale per ogni punto si pu\u00f2 definire una curva chiusa passante per il punto (lo si pu\u00f2 immaginare come un \"cappio\"), ed \u00e8 possibile deformare con continuit\u00e0 la curva (\"stringere il cappio\") all'interno dello spazio, fino a renderla il punto stesso. \u00c8 possibile dimostrare che ogni spazio semplicemente connesso pu\u00f2 essere deformato con continuit\u00e0 fino a diventare un cerchio: il labirinto \u00e8 quindi topologicamente equivalente a una stanza circolare con una o pi\u00f9 porte. \u00c8 quindi evidente che seguendo la parete interna della stanza si giunger\u00e0 inevitabilmente a una porta.\nQuesti algoritmi non possono essere applicati a labirinti tridimensionali."}
{"id": "2243108", "revid": "287204", "url": "https://it.wikipedia.org/wiki?curid=2243108", "title": "Rodrick Rhodes", "text": ""}
{"id": "2243109", "revid": "1305772", "url": "https://it.wikipedia.org/wiki?curid=2243109", "title": "Spas (criminalit\u00e0)", "text": "Spas ( che significa I Salvatori o I Redentori) \u00e8 un'organizzazione nazionalista, eversiva, paramilitare e nazionalista bianca russa responsabile degli attentati al mercato rionale di Mosca vicino alla stazione \u010cerkizovskaja avvenuti il 21 agosto 2006 in cui persero la vita tredici persone tra cui l'obiettivo principale, i frequentatori stranieri. Il gruppo \u00e8 indiziato per omicidi e crimini a sfondo razziale avvenuti nell'area metropolitana moscovita, ed \u00e8 una delle organizzazioni di skinheads pi\u00f9 importanti e influenti del paese.\nAttentato del 2006.\nNel 2006 quattro membri fanno esplodere un ciclo di bombe artigianali in un mercato rionale di periferia molto frequentato da immigrati asiatici e mediorientali.\nGli otto autori dell'attentato in cui persero la vita 14 immigrati sono stati condannati da pene varianti dai 2 anni , con una esplicita condanna al fatto e al razzismo da parte delle forze dell'ordine e di organi politici."}
{"id": "2243111", "revid": "339392", "url": "https://it.wikipedia.org/wiki?curid=2243111", "title": "K 313", "text": ""}
{"id": "2243113", "revid": "599013", "url": "https://it.wikipedia.org/wiki?curid=2243113", "title": "Ed Gray", "text": ""}
{"id": "2243116", "revid": "19580", "url": "https://it.wikipedia.org/wiki?curid=2243116", "title": "Strada Provinciale 23 Della Principessa", "text": ""}
{"id": "2243118", "revid": "36426", "url": "https://it.wikipedia.org/wiki?curid=2243118", "title": "Jacopo III Appiani", "text": ""}
{"id": "2243119", "revid": "19580", "url": "https://it.wikipedia.org/wiki?curid=2243119", "title": "Strada provinciale 23 Della Principessa", "text": ""}
{"id": "2243122", "revid": "125493926", "url": "https://it.wikipedia.org/wiki?curid=2243122", "title": "Sumbu Kalambay", "text": "In carriera \u00e8 stato campione italiano (1985-1987), europeo (1987 e 1990-1993) e mondiale (1987-1989) dei pesi medi.\nBiografia.\nCarriera da dilettante.\nNato nell'allora Congo belga, il giovane Kalambay inizi\u00f2 ad appassionarsi al pugilato intorno ai 13 anni, quando venne condotto ad assistere ad un allenamento da un amico che frequentava una palestra.\nDa dilettante disput\u00f2 95 incontri vincendone ben 90. A dispetto del record, non pot\u00e9 partecipare ai Giochi olimpici di , a causa del boicottaggio americano, che coinvolse anche la sua nazione di nascita.\nCarriera tra i professionisti.\nTrasferitosi in Italia, debutt\u00f2 tra i professionisti con licenza italiana il 10 ottobre 1980, in Austria, battendo un pugile locale. Acquisir\u00e0 la cittadinanza italiana nel 1984. Aggiunger\u00e0 allora al proprio nome anche quello di Patrizio, in onore del Campione olimpico e mondiale dei superleggeri Patrizio Oliva.\nDopo aver perso il terzo incontro ai punti e pareggiato il quarto, risultati che sembrarono al momento ridimensionare le ambizioni del pugile, consegu\u00ec una serie di 29 vittorie, tra cui quella del 1982 contro il futuro campione mondiale dei superwelter Buster Dryton, che lo portarono ad essere considerato uno dei migliori pesi medi italiani.\nAl termine di questa serie positiva, nel 1985 ad Atlantic City, Kalambay venne sconfitto ai punti da Dwaine Thomas. In seguito, battendo Giovanni De Marco a Caserta, il 26 settembre 1985, divenne campione italiano dei pesi medi.\nIl titolo europeo, ormai era a portata di mano di Kalambay. Tuttavia, anche a causa delle condizioni del campione, l'anziano ugandese Ayub Kalule, l'occasione tardava ad arrivare. Quando l'incontro fu allestito, il 19 dicembre 1985, ad Ancona, Kalambay perse ai punti con decisione non unanime.\nIl 25 maggio 1987, finalmente, alla seconda occasione europea, Kalambay batt\u00e9 il nuovo campione Herol Graham (che aveva tolto il titolo proprio a Kalule) e conquist\u00f2 il titolo continentale.\nNell'incontro seguente, svoltosi a Livorno il 13 ottobre 1987, venne assegnato il titolo mondiale dei medi WBA lasciato formalmente vacante da Marvin Hagler. La WBA, infatti, non aveva riconosciuto il combattimento tra Hagler e Leonard terminato con la vittoria di quest'ultimo, e colse l'occasione del ritiro di Hagler dalla boxe per allestire autonomamente un match con il titolo in palio. \nKalambay sconfisse ai punti il possente Iran Barkley, divenendo cos\u00ec il terzo italiano, dopo Nino Benvenuti e Vito Antuofermo a conquistare il titolo mondiale della categoria, ancorch\u00e9 riconosciuto soltanto dalla WBA.\nIl 5 marzo 1988 Kalambay si conferm\u00f2 campione battendo il giamaicano Mike McCallum, difendendo in seguito il titolo, nel giugno dello stesso anno, contro Robbie Simms e a novembre contro Doug DeWitt.\nDichiarato decaduto \"a tavolino\" dalla WBA, per aver scelto di combattere per il titolo mondiale IBF, invece che con lo sfidante ufficiale WBA, Kalambay, il 25 marzo 1989 a Las Vegas, si batt\u00e9 con Michael Nunn proprio per il titolo IBF, ma fu sconfitto con un KO in 88 secondi, l'unica sconfitta subita prima del limite dal pugile italo-congolese.\nIn seguito, nel 1990, riconquist\u00f2 l'europeo dei medi contro Francesco Dell\u2019Aquila, difendendo poi il titolo in varie occasioni, fino all'ottobre del 1992.\nLa rivincita contro McCallum, con in palio il titolo mondiale WBA, nel 1991, termin\u00f2 con una sconfitta ai punti.\nKalambay si ritir\u00f2 nel 1993, dopo aver perso ai punti una nuova sfida valida per il mondiale dei medi WBO contro il britannico Chris Pyatt.\nDopo il ritiro.\nKalambay da anni vive a Chiaravalle, nelle Marche, ed \u00e8 attualmente l'allenatore dei pugili Michele Piccirillo, Paolo Vidoz e del nipote Carel Sandon.\nIl figlio Patrick, pur non seguendo le orme paterne, \u00e8 ugualmente uno sportivo professionista, essendo un calciatore; in carriera ha militato in squadre come , , Milan e ."}
{"id": "2243124", "revid": "111698885", "url": "https://it.wikipedia.org/wiki?curid=2243124", "title": "Museo di arte sacra Andrea Guardi", "text": ""}
{"id": "2243128", "revid": "36426", "url": "https://it.wikipedia.org/wiki?curid=2243128", "title": "Museo diocesano (Piombino)", "text": ""}
{"id": "2243129", "revid": "36426", "url": "https://it.wikipedia.org/wiki?curid=2243129", "title": "Museo d'arte sacra Andrea Guardi", "text": ""}
{"id": "2243130", "revid": "320578", "url": "https://it.wikipedia.org/wiki?curid=2243130", "title": "Bahaismo", "text": ""}
{"id": "2243134", "revid": "615334", "url": "https://it.wikipedia.org/wiki?curid=2243134", "title": "La caduta di Reach", "text": ""}
{"id": "2243135", "revid": "1543377", "url": "https://it.wikipedia.org/wiki?curid=2243135", "title": "Nazionale di rugby a 15 del Laos", "text": "La nazionale di rugby XV del Laos rappresenta la Laos nel rugby a 15 in ambito internazionale, dove \u00e8 inclusa fra le formazioni di terzo livello.\nNel 1974 disput\u00f2 alcuni incontri, tutti conclusisi con la sconfitta del paese asiatico, a cui segu\u00ec un lungo periodo di inattivit\u00e0 interrotto nel 2006 grazie alla riorganizzazione del rugby asiatico."}
{"id": "2243136", "revid": "19580", "url": "https://it.wikipedia.org/wiki?curid=2243136", "title": "Strada regionale 56 di Gorizia", "text": ""}
{"id": "2243138", "revid": "1543377", "url": "https://it.wikipedia.org/wiki?curid=2243138", "title": "Bob Hopkins", "text": ""}
{"id": "2243140", "revid": "22264010", "url": "https://it.wikipedia.org/wiki?curid=2243140", "title": "Agentes in rebus", "text": ""}
{"id": "2243144", "revid": "300067", "url": "https://it.wikipedia.org/wiki?curid=2243144", "title": "Johnny McCarthy", "text": ""}
{"id": "2243147", "revid": "22264184", "url": "https://it.wikipedia.org/wiki?curid=2243147", "title": "Cursus Publicus", "text": ""}
{"id": "2243151", "revid": "300067", "url": "https://it.wikipedia.org/wiki?curid=2243151", "title": "Pat Dunn", "text": ""}
{"id": "2243152", "revid": "22264222", "url": "https://it.wikipedia.org/wiki?curid=2243152", "title": "Praefectus annonae", "text": ""}
{"id": "2243153", "revid": "22264259", "url": "https://it.wikipedia.org/wiki?curid=2243153", "title": "Praefectus vigilum", "text": ""}
{"id": "2243155", "revid": "599013", "url": "https://it.wikipedia.org/wiki?curid=2243155", "title": "Al Ferrari", "text": ""}
{"id": "2243159", "revid": "1543377", "url": "https://it.wikipedia.org/wiki?curid=2243159", "title": "Nazionale di rugby a 15 di Macao", "text": "La nazionale di rugby XV di Macao rappresenta Macao nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2243162", "revid": "767487", "url": "https://it.wikipedia.org/wiki?curid=2243162", "title": "Ed Fleming", "text": ""}
{"id": "2243165", "revid": "36426", "url": "https://it.wikipedia.org/wiki?curid=2243165", "title": "Ordine di Madre Teresa", "text": ""}
{"id": "2243167", "revid": "599013", "url": "https://it.wikipedia.org/wiki?curid=2243167", "title": "Guy Sparrow", "text": ""}
{"id": "2243168", "revid": "131358", "url": "https://it.wikipedia.org/wiki?curid=2243168", "title": "Nazionale di rugby XV delle Isole Vergini britanniche", "text": ""}
{"id": "2243172", "revid": "599013", "url": "https://it.wikipedia.org/wiki?curid=2243172", "title": "Bob Schafer", "text": ""}
{"id": "2243173", "revid": "712828", "url": "https://it.wikipedia.org/wiki?curid=2243173", "title": "Adon Koborwitz", "text": ""}
{"id": "2243180", "revid": "466539", "url": "https://it.wikipedia.org/wiki?curid=2243180", "title": "Regina di cuori (personaggio)", "text": "La Regina di Cuori \u00e8 un personaggio immaginario presente nel racconto di Lewis Carroll \"Le avventure di Alice nel Paese delle Meraviglie\". \u00c8 la bellicosa governante del \"Paese delle Meraviglie\", assieme al pi\u00f9 bonario marito, il Re di cuori.\n\u00c8 inoltre colei che, in occasione di un gran concerto da lei indetto, accus\u00f2 il Cappellaio Matto di stare \"assassinando il tempo\"; da allora il tempo non \u00e8 pi\u00f9 in buoni rapporti col Cappellaio e si rifiuta di fare come questi desidera, rimanendo fermo all'ora del t\u00e8, le cinque del pomeriggio.\nIl personaggio.\nNella storia originariamente concepita da Lewis Carroll la Regina accorpava in s\u00e9 anche elementi di quello che poi sarebbe diventato un personaggio a s\u00e9 stante, la Duchessa Brutta; nella revisione del testo l'autore decise di darle un'identit\u00e0 pi\u00f9 precisa e delle caratteristiche peculiari che lo portarono a creare il personaggio successivamente conosciuto.\nPer quanto riguarda il suo aspetto, Lewis Carroll non d\u00e0 precise descrizioni nel libro. John Tenniel si ispir\u00f2 vagamente alla Regina Vittoria per disegnare il personaggio.\nLa Regina \u00e8 uno dei pochi personaggi del libro a essere citata nei capitoli precedenti a quello della sua prima apparizione: molti altri personaggi la nominano, quasi sempre con timore reverenziale, e sottolineano il suo ruolo preminente nel Paese delle Meraviglie. In realt\u00e0, quando finalmente Alice arriver\u00e0 al suo cospetto, scoprir\u00e0 che il suo potere \u00e8 tutt'altro che assodato, piuttosto gli altri le obbediscono per non incappare nella sua furia.\nAltri media.\nVideogame.\nLa Regina di Cuori \u00e8 apparsa anche in vari videogiochi Disney come \"La rivincita dei Cattivi\" (dove strappa le pagine del libro delle fiabe per cambiare la storia a suo favore) e in vari capitoli della saga di \"Kingdom Hearts\"."}
{"id": "2243181", "revid": "599013", "url": "https://it.wikipedia.org/wiki?curid=2243181", "title": "Bob Hubbard", "text": ""}
{"id": "2243182", "revid": "1305772", "url": "https://it.wikipedia.org/wiki?curid=2243182", "title": "R100", "text": ""}
{"id": "2243187", "revid": "767487", "url": "https://it.wikipedia.org/wiki?curid=2243187", "title": "Fritz Nagy", "text": ""}
{"id": "2243188", "revid": "1305772", "url": "https://it.wikipedia.org/wiki?curid=2243188", "title": "Sonata per pianoforte n. 6", "text": ""}
{"id": "2243189", "revid": "1305772", "url": "https://it.wikipedia.org/wiki?curid=2243189", "title": "Sonata per pianoforte n. 5", "text": ""}
{"id": "2243191", "revid": "36426", "url": "https://it.wikipedia.org/wiki?curid=2243191", "title": "Chiesa di Santa Croce (Piombino)", "text": ""}
{"id": "2243195", "revid": "799790", "url": "https://it.wikipedia.org/wiki?curid=2243195", "title": "Sonata per pianoforte n. 4", "text": ""}
{"id": "2243196", "revid": "36426", "url": "https://it.wikipedia.org/wiki?curid=2243196", "title": "Pietra albarese", "text": ""}
{"id": "2243197", "revid": "331282", "url": "https://it.wikipedia.org/wiki?curid=2243197", "title": "Type 0 Negative", "text": ""}
{"id": "2243203", "revid": "799790", "url": "https://it.wikipedia.org/wiki?curid=2243203", "title": "Sonata per pianoforte n. 3", "text": ""}
{"id": "2243207", "revid": "799790", "url": "https://it.wikipedia.org/wiki?curid=2243207", "title": "Sonata per pianoforte n. 2", "text": ""}
{"id": "2243210", "revid": "799790", "url": "https://it.wikipedia.org/wiki?curid=2243210", "title": "Sonata per pianoforte n. 1", "text": ""}
{"id": "2243215", "revid": "767487", "url": "https://it.wikipedia.org/wiki?curid=2243215", "title": "Come All You Madmen", "text": "Come All You Madmen \u00e8 il quarto album studio della band punk revival The Briggs."}
{"id": "2243216", "revid": "1965277", "url": "https://it.wikipedia.org/wiki?curid=2243216", "title": "William Mac Guckin de Slane", "text": "Biografia.\nDiscendente da un'antica famiglia irlandese che prendeva il nome da una cittadina (Slane) nella contea di Meath, naturalizzato francese il 31 dicembre 1838, si dedic\u00f2 agli studi di arabistica operando come interprete nell'esercito francese.\nAll'interno dell'esercito, consegu\u00ec il titolo di Interprete principale il 1\u00ba settembre 1846 e rimase attivo fino al congedo (28 marzo 1872).\nTra i numerosi riconoscimenti che ricevette per la sua opera orientalistica:\nFu inoltre membro fondatore della Soci\u00e9t\u00e9 Historique Alg\u00e9rienne.\nNumerosi e di altissima qualit\u00e0 i suoi lavori, ancor oggi strumento indispensabile negli studi arabi. In particolare, l'opera pi\u00f9 importante da lui tradotta fu la \"Storia dei Berberi\" di Ibn Khaldun.\nBibliografia.\nEdizioni e traduzioni\nAltra pubblicazione\nDati biografici"}
{"id": "2243217", "revid": "125683073", "url": "https://it.wikipedia.org/wiki?curid=2243217", "title": "Cattedrale di Conversano", "text": "La Basilica Minore Cattedrale di Santa Maria Assunta e San Flaviano Vescovo \u00e8 il duomo cattolico di Conversano, nella citt\u00e0 metropolitana di Bari, cattedrale della diocesi di Conversano-Monopoli.\nIn stile romanico, l'edificio venne iniziato tra l'XI e il XII secolo, fu rinnovato nel 1358-1379 mantenendo le forme originali e poi restaurato pesantemente prima nel XVIII secolo e poi nel 1911, a seguito di un incendio.\nNel giugno del 1997 papa Giovanni Paolo II l'ha elevata alla dignit\u00e0 di Basilica Minore.\nSTORIA.\nLe origini dell'edificio attuale sono databili presumibilmente alla fine dell'XI secolo, quando si avvi\u00f2 la riedificazione della cattedrale sullo stesso luogo dove sorgeva una chiesa precedente, probabile riadattamento di un edificio di culto precristiano.\nNel corso dei secoli, la cattedrale fu oggetto di ripetuti interventi di restauro. Nel 1359 il vescovo Antonio d'Itri promosse il completamento dell'arredo scultoreo, in particolare intervenendo sulla facciata. Nel periodo barocco, gli interni della chiesa furono radicalmente trasformati secondo il gusto dell'epoca: le pareti interne furono coperte di stucchi, il soffitto fu ribassato e dipinto con immagini sacre e motivi ad arabeschi, ulteriori altari alterarono la scansione degli spazi nelle navate laterali.\nNel 1877 l'architetto locale Sante Simone propose di restituire alla cattedrale la bellezza delle linee dell'originale tempio romanico. Tale progetto, che venne fortemente avversato dall'opinione pubblica locale, fu attuato accidentalmente qualche decennio dopo, a seguito delle ingenti distruzioni generate nel 1911 dall'incendio che distrusse completamente gli interni della chiesa. A parte pochi arredi salvati dalle fiamme, fu possibile recuperare solo la facciata e la parte absidale. La ricostruzione, promossa dai vescovi Antonio Lamberti e Domenico Lancellotti, fu completata nel 1926 quando la cattedrale venne riaperta al culto.\nDescrizione.\nDedicata a santa Maria Assunta, sorge sull'acropoli cittadina, ben all'interno delle antiche mura megalitiche, e presenta i suoi quattro lati completamente isolati dalle costruzioni circostanti.\nArte e architettura.\nLo stile architettonico attuale segue i canoni del romanico pugliese, con una pianta a croce patibulata, ossia a T, e le absidi rivolte a oriente. La facciata a capanna, con un accenno a salienti e archetti pensili nella cornice, \u00e8 tripartita da lesene e caratterizzata nella parte superiore da un rosone quattrocentesco a dodici raggi e doppia cornice, e ai lati di questo, da due oculi pi\u00f9 piccoli. Lungo la facciata si aprono tre portali: quello centrale presenta una ricca decorazione scultorea con due leoni stilofori che reggono idealmente un protiro a timpano.\nAll'interno, le tre navate, munite di matronei, corrispondono alle tre absidi semicircolari del presbiterio. Un affresco quattrocentesco di scuola pisana ricopre l'intera abside sinistra. Ai lati delle navate si aprono degli archi ciechi dove hanno sede, tra gli altri decori, i due pi\u00f9 importanti arredi scampati alle distruzioni dell'incendio del 1911: un crocifisso ligneo del XV secolo e l'icona della Maria Santissima della Fonte, protettrice della citt\u00e0.\nTra le tante stranezze presenti nell'urbanistica di Conversano e nella locazione dei suoi edifici, spicca la posizione dell'ingresso della cattedrale; esso infatti, contrariamente alla tradizione, non \u00e8 posto sulla piazza principale ma in un largo a parte, di fronte a \"Corte Altavilla\", antica sede dei conti di Conversano. Tale disposizione fu dettata dal fatto che la cattedrale dovesse essere rivolta a ovest, ma il castello attorno al quale \u00e8 locata la piazza principale non aveva lo stesso orientamento. Sul lato della cattedrale che d\u00e0 sulla piazza \u00e8 presente un solco che serviva da unit\u00e0 di misura per il mercato locale. Altra particolarit\u00e0 \u00e8 il campanile: quello originale fu bloccato a met\u00e0 costruzione con un atto notarile da parte delle badesse del monastero di San Benedetto, quello che ora \u00e8 considerato il campanile vero e proprio \u00e8 di costruzione successiva; l'orologio ivi presente non era l\u00ec in origine e fu aggiunto successivamente, una volta ottenuto il consenso e le autorizzazioni necessarie.\nOrgano a canne.\nEDIFICIO: Basilica Cattedrale di Santa Maria Assunta\nCOSTRUTTORE: Vegezzi Bossi di Torino\nANNO: 1935\nUBICAZIONE: su cantoria lapidea, in transetto. La consolle \u00e8 collocata a livello del pavimento\nNOTE: \u00a0Lo strumento voluto dalla strenua volont\u00e0 di Mons. Luigi Gallo, alla cui memoria era intestata una targhetta metallica posta originariamente sulla cassa dello strumento eliminata al fine di collocare le canne nell\u2019attuale sede in un intervento non meglio precisato. Le informazioni qui riportate sono riscontrabili sul testo \"Organi e organisti a Conversano tra XVI e XX secolo\" di Claudio Ermogene Del Medico (Conversano, Arti Grafiche Scisci, 2008).\nDISPOSIZIONE FONICA: \nI TASTIERA\n- Principale 8'\n- Bordone 8\u2019\n- Ottava 4\u2019\n- Ripieno 5 file\nII TASTIERA (in cassa espressiva):\n- Eufonio 8\u2019\n- Flauto 4\u2019\n- Voce Celeste\nPEDALE\n- Subasso 16'\n- Basso 8'\nTRASMISSIONE: elettrica\nTASTIERE: cromatiche, 2 composte da 58 tasti.\nPEDALIERA: concava, composta da 30 pedali.\nACCESSORI: con pistoncino sotto la tastiera del Grand\u2019Organo, combinazioni fisse: ANN/ P/ MF/ F. Con pedaletto, unioni: PED-I/ PED- II/ II-I/ RIPIENO/ TUTTI. Staffe per il CRESCENDO e SCHWELLWERK.\nMANTICERIA: 2 mantici a lanterna, posti nel retro dello strumento. Valvola a tendina. elettroventilatore \"Daminato\". \u00a0"}
{"id": "2243226", "revid": "1610933", "url": "https://it.wikipedia.org/wiki?curid=2243226", "title": "Premi Emmy 2009", "text": "La consegna dei Premi Emmy 2009 per il Primetime (61\u00aa edizione) si \u00e8 tenuta al Nokia Theatre di Los Angeles il 20 settembre 2009. La cerimonia \u00e8 stata trasmessa dalla CBS. I Creative Arts Emmy Awards sono stati consegnati il 12 settembre. Le nomination sono state annunciate il 16 luglio 2009.\nLa consegna dei Premi Emmy 2009 per il Daytime (36\u00aa edizione) si \u00e8 tenuta al teatro Orpheum di Los Angeles il 30 agosto 2009. La cerimonia \u00e8 stata presentata da Vanessa Williams ed \u00e8 stata trasmessa dalla CW. Le nomination sono state annunciate il 14 maggio 2009.\nPrimetime Emmy Awards.\nCreative Arts Emmy Awards.\nI \"Primetime Creative Arts Emmy Awards\" sono stati consegnati il 12 settembre 2009. Segue una lista parziale dei premi assegnati con i rispettivi vincitori:"}
{"id": "2243228", "revid": "1226", "url": "https://it.wikipedia.org/wiki?curid=2243228", "title": "Campo Marzo (Vicenza)", "text": ""}
{"id": "2243231", "revid": "599013", "url": "https://it.wikipedia.org/wiki?curid=2243231", "title": "Jos\u00e9 Dirceu", "text": ""}
{"id": "2243232", "revid": "34392", "url": "https://it.wikipedia.org/wiki?curid=2243232", "title": "Museo Mandralisca di Cefal\u00f9", "text": ""}
{"id": "2243233", "revid": "34392", "url": "https://it.wikipedia.org/wiki?curid=2243233", "title": "Museo della Civilt\u00e0 Romana", "text": ""}
{"id": "2243237", "revid": "34392", "url": "https://it.wikipedia.org/wiki?curid=2243237", "title": "Museo nazionale archeologico di Taranto", "text": ""}
{"id": "2243240", "revid": "34392", "url": "https://it.wikipedia.org/wiki?curid=2243240", "title": "Polatsk", "text": ""}
{"id": "2243242", "revid": "729019", "url": "https://it.wikipedia.org/wiki?curid=2243242", "title": "Giovanni da Caramola", "text": "Biografia.\nSi trasfer\u00ec in Italia probabilmente in occasione del primo Giubileo Universale, del 1300, indetto da Papa Bonifacio VIII. Da Roma si rec\u00f2 a San Benedetto a Subiaco dove, in una grotta ricavata nella nuda roccia, riusc\u00ec a piegare la fragilit\u00e0 del corpo con la preghiera e la penitenza, isolandosi dal mondo e vivendo solo di Dio. Successivamente unitosi all'ordine cistercense dell'Abbazia di Casamari venne indirizzato all'Abbazia di Santa Maria del Sagittario, nel territorio di Chiaromonte, in provincia di Potenza, dove continu\u00f2 la sua vita eremitica prima nell'eremo di San Saba nei pressi del fiume Sinni, poi sul monte Caramola, nel territorio di Francavilla in Sinni, e infine nell'Abbazia di Santa Maria del Sagittario, dove continu\u00f2 a condurre una vita di grande austerit\u00e0, osservando un silenzio assoluto. Oper\u00f2 tantissimi miracoli, molti dei quali sono descritti nel libro \"La vita del Beato Giovanni da Caramola\", traduzione italiana dei testi latini delle sue biografie conservati nella chiesa madre San Giovanni Battista di Chiaromonte, assieme al prezioso messale cistercense del 1300.\nMor\u00ec nell'Abbazia di Santa Maria del Sagittario il 26 agosto del 1339.\nIl nono giorno dopo la morte giunsero al Sagittario alcuni parenti di Giovanni per richiedere le reliquie dicendo:\nAllora i Padri dissero che avrebbero esumato il corpo solo per vederlo ma non per cederlo. E quello stesso giorno, il 4 settembre 1339, il nono dalla morte di Giovanni, mentre i monaci piangevano, scavata la fossa e rimossa la terra, si sprigion\u00f2 un intenso profumo di fiori che si diffuse per tutta la contrada di Sagittario. L\u2019abate Ruggero avendo negato di concedere l'intero corpo del beato ai suoi parenti, decise di dare loro solo alcune reliquie. Il resto del corpo fu riposto in un\u2019urna cristallina e fino al 1660 era ancora incorrotto \"adhuc incorruptum\".\nLe dimore.\nDi seguito gli eremi in cui il beato visse durante la sua militanza in Italia:\nCulto.\nFu dichiarato beato dalla Chiesa cattolica. Il suo corpo venne conservato nella chiesa dell'Abbazia. Nel 1500 fu riesumato e il suo corpo risult\u00f2 essere ancora intatto, da allora, numerose guarigioni si attestano sulla sua tomba. Nel 1808 venne spostato nella chiesa madre San Giovanni Battista di Chiaromonte. Nel 2002 dopo la ricognizione canonica, il corpo del beato risulta essere ancora intatto."}
{"id": "2243243", "revid": "1632387", "url": "https://it.wikipedia.org/wiki?curid=2243243", "title": "Stefano Zarfati", "text": "Carriera.\nDopo i primi anni trascorsi a scrivere per altri artisti, nel giugno del 1996 viene pubblicato \"C'\u00e8 che ti piace\", il singolo d'esordio che rimane in cima alle classifiche Airplay per otto mesi consecutivi. Nel dicembre dello stesso anno esce il primo album \"Tuttidesideri\" (Disco d'oro per oltre 50.000 copie vendute).\nNel 1998 viene pubblicato il nuovo LP \"Ogni centimetro del mondo\" il cui estratto, \"Correre di notte\", raggiunge il 5\u00ba posto della classifica Airplay.\nMentre \"Tuttidesideri\" entra in classifica anche in Europa, Stefano partecipa ad importanti manifestazioni come Festivalbar, Vota la Voce, Domenica In e Buona Domenica. Contemporaneamente parte anche un lungo tour che lo porter\u00e0 con la sua band in tutte le maggiori \"piazze\" italiane.\nLa sua curiosit\u00e0 artistica lo spinge ad avvicinare il teatro anche dal punto di vista recitativo, e partecipa come co-protagonista alla commedia musicale \"Emozioni\" approdata con successo al Teatro Sistina nell'aprile 2002 insieme ad Ambra Angiolini, Alessandra Drusian e Vladimir Luxuria.\nNel novembre del 2004 \u00e8 stato pubblicato il suo ultimo album \"Moto perpetuo\", prodotto da Francesco Martini Coveri e registrato live in studio.\nNell'estate 2005 esce in radio il singolo \"Non so se ridere o...\", brano che venne distribuito gratuitamente sul sito ufficiale di Stefano.\nNel 2007 incide \"Running\", l'Inno ufficiale dei Mondiali Juniores 2009 di Orienteering, in lingua italiana ed inglese."}
{"id": "2243244", "revid": "729019", "url": "https://it.wikipedia.org/wiki?curid=2243244", "title": "Annualit\u00e0", "text": "Il principio di annualit\u00e0 \u00e8 noto in particolare dalle funzioni pubbliche elettive nella Roma antica. L'ufficio del console era limitato alla durata prefissata di un anno, cos\u00ec anche altre funzioni, il potere straordinario del dictator era limitato a sei mesi.\nIl principio limita i rischi legati al potere individuale del singolo funzionario; oggi \u00e8 universalmente noto, in particolare nelle democrazie occidentali, anche se con periodi solitamente pi\u00f9 lunghi; l'ufficio del Presidente della Confederazione Elvetica, \"Primus inter pares\" del Governo svizzero, dura un anno."}
{"id": "2243247", "revid": "767487", "url": "https://it.wikipedia.org/wiki?curid=2243247", "title": "Tuttidesideri", "text": "Tuttidesideri \u00e8 l'album d'esordio del cantautore italiano Stefano Zarfati, uscito nel dicembre del 1996.\nConquista il Disco d'oro con oltre 50.000 copie vendute e rimane a lungo nelle classifiche di vendita italiane.\nIl disco.\nL'album \u00e8 stato prodotto nel 1996 da Ernesto Migliacci, Roberto Zappalorto e distribuito sotto l'etichetta RTI Music S.r.l."}
{"id": "2243249", "revid": "767487", "url": "https://it.wikipedia.org/wiki?curid=2243249", "title": "Ogni centimetro del mondo", "text": "Ogni centimetro del mondo \u00e8 il secondo album del cantautore romano Stefano Zarfati, uscito nel 1998.\nL'estratto \"Correre di notte\" raggiunge il 5\u00ba posto nelle classifiche italiane."}
{"id": "2243260", "revid": "247222", "url": "https://it.wikipedia.org/wiki?curid=2243260", "title": "Whatever, Whenever", "text": "Whatever, Whenever \u00e8 l'ultimo album di Nick Kamen, pubblicato nel 1992.\nIl riscontro commerciale di questa produzione discografica si rivela decisamente modesto, tanto che il cantante britannico decider\u00e0 di interrompere la sua carriera musicale e intraprendere a tempo pieno l'attivit\u00e0 di pittore.\nNel disco lo stesso artista scrive, arrangia e produce, oltre a suonare chitarra, basso e percussioni in buona parte dei brani. Anche in questo lavoro i fratelli hanno dato il proprio apporto: Barry ha seguito insieme a Nick il concept grafico e Chester ha suonato in alcuni brani.\nDa questo album sono stati tratti i singoli \"You're Not the Only One\" e \"We'll Never Lose What We Have Found\"."}
{"id": "2243261", "revid": "767487", "url": "https://it.wikipedia.org/wiki?curid=2243261", "title": "Moto perpetuo (album Stefano Zarfati)", "text": "Moto perpetuo \u00e8 il terzo album del cantautore italiano Stefano Zarfati, uscito nel 2004 prodotto da Francesco Martini Coveri per la 66A.\nL'album \u00e8 stato registrato interamente \"live\" presso il Mulino Recording di Acquapendente da Stefano Zarfati e i \"Nativo\", gruppo che collabora con l'artista da diversi anni.\nL'album contiene anche un brano dedicato al paracadutista scomparso Patrick De Gayardon."}
{"id": "2243262", "revid": "118870230", "url": "https://it.wikipedia.org/wiki?curid=2243262", "title": "Il campo dei santi", "text": "Il campo dei santi (\"Le Camp des saints\") \u00e8 un romanzo fantapolitico distopico dello scrittore francese Jean Raspail pubblicato nel 1973 e tradotto nel 1998 in Italia. Ambientato negli anni novanta (cio\u00e8 vent'anni nel futuro rispetto alla sua scrittura), il romanzo immagina quelle che, secondo l'autore, sarebbero state le conseguenze dell'immigrazione nelle societ\u00e0 occidentali. \nTitolo.\nIl titolo deriva da un versetto dell'Apocalisse: \u00abIl tempo dei mille anni giunge alla fine. Ecco, escono le nazioni che sono ai quattro angoli della terra, il cui numero eguaglia la sabbia del mare. Esse partiranno in spedizione sulla faccia della terra, assalteranno il campo dei Santi e la Citt\u00e0 diletta\u00bb.\nTrama.\nAll'inizio degli anni Novanta, una folla di paria indiani, guidata da un personaggio chiamato il \"coprofago\", s'impadronisce di un centinaio d'imbarcazioni all'ancora nel porto di Calcutta e comincia a navigare verso le coste della Francia. Di fronte all'avanzare di quella che verr\u00e0 chiamata \"armata dell'ultima chance\", l'opinione pubblica e le autorit\u00e0 occidentali sono titubanti e sempre pi\u00f9 remissive. Il disarmo morale dell'Occidente sfocer\u00e0 nella resa incondizionata della Francia di fronte al milione di invasori venuti dal Gange. \nAccoglienza e riferimenti.\nAll'epoca della pubblicazione, il libro ricevette un'accoglienza positiva in Francia da numerosi critici letterari, i quali si soffermavano pi\u00f9 sulla natura \"profetica\" e apocalittica della trama che sul suo valore letterario. Il romanzo venne elogiato da diversi intellettuali francesi come Louis Pauwels, Herv\u00e9 Bazin, Michel D\u00e9on, Jean Cau, Jean Anouilh, Thierry Maulnier e il giornalista Bernard Pivot. Dopo la sua pubblicazione in inglese nel 1975 dalla casa editrice Scribner e nel 1977 in edizione tascabile dalla Ace Books, casa editrice specializzata in romanzi pulp, il giornalista Max Lerner lo elogi\u00f2 per la sua abilit\u00e0 narrativa e il filosofo Sidney Hook ne sottoline\u00f2 la portata provocatoria. In una recensione del 1975, il \"Time Magazine\" lo defin\u00ec \"una filippica biliosa\" e ed \u00e8 stato criticato pi\u00f9 volte per i suoi contenuti apertamente razzisti, xenofobici e anti-immigrazione. In tempi recenti il libro \u00e8 divenuto un testo di riferimento per gruppi di estrema destra, suprematisti bianchi, neofascisti e neonazisti. \nSteve Bannon, prima di divenire consigliere strategico di Donald Trump, ha dichiarato di essere un lettore appassionato di Raspail e ha fatto pi\u00f9 volte riferimento al suo libro pi\u00f9 celebre: \u00abL\u2019Europa centrale e poi quella occidentale e settentrionale sono quasi sottoposte a un'invasione del tipo \"Campo dei Santi\"\u00bb (ottobre 2015), \u00abIn Europa tutta la questione ruota intorno all\u2019immigrazione, ed \u00e8 un problema mondiale ormai, questa specie di \"Campo dei Santi\" globale\u00bb (gennaio 2016); \u00abQuella a cui assistiamo non \u00e8 una migrazione, \u00e8 davvero un\u2019invasione. Per me \u00e8 il \"Campo dei Santi\"\u00bb (sempre gennaio 2016). \nLa politica francese Marine Le Pen, durante una trasmissione televisiva, ha invitato i telespettatori a rileggere il romanzo, dichiarandosi fan di Raspail nonostante egli afferm\u00f2 di preferire e votare Nicolas Sarkozy."}
{"id": "2243267", "revid": "135224", "url": "https://it.wikipedia.org/wiki?curid=2243267", "title": "Beretta modelli 9000", "text": ""}
{"id": "2243271", "revid": "1546219", "url": "https://it.wikipedia.org/wiki?curid=2243271", "title": "Horacio Quiroga", "text": "\u00c8 considerato il fondatore del racconto ispanoamericano moderno ed uno dei pi\u00f9 importanti autori di racconti del mondo ispanoamericano in assoluto. \nBiografia.\nHoracio Quiroga nacque a Salto, in Uruguay, il 31 dicembre 1878, ultimo dei quattro figli di Prudencio Quiroga e Juana Petrona Forteza. La sua vita fu segnata da tragici avvenimenti, come la morte dell'amico per un colpo accidentale del suo stesso fucile da caccia ed il suicidio del patrigno con uno sparo in testa. Nel 1898 conosce Leopoldo Lugones, considerato uno dei padri della letteratura argentina; abbandona definitivamente gli studi e fonda la \"Revista del Salto. Semanario de Literatura y Ciencias sociales\" dove debutta come narratore con \"Para noche de insomnio\", \"Fantas\u00eda nerviosa\" ed \"Episodio\". Come molti intellettuali ispanoamericani, Quiroga, nel 1900 (precisamente il 30 marzo), si rec\u00f2 in Francia per approfondire la conoscenza della cultura europea: era infatti invalsa per i giovani borghesi ispanoamericani l'abitudine di recarsi a Parigi per venire a contatto con le avanguardie letterarie, filosofiche e culturali in genere. Torna in patria il 12 luglio, senza valigia, senza collo della camicia, ma con una barba che diventer\u00e0 celebre. Verso la fine dell'anno ottiene il secondo premio in un concorso della rivista \"La Alborada\" con il racconto \"Sin raz\u00f3n, pero cansado\". Nel gennaio 1901 pubblica un nuovo racconto \"Jesucristo\", in novembre \"Los arrecifes de coral\". Questo \u00e8 l'anno che vede morire i suoi due fratelli: Prudencio e Pastora. Nel 1902 accade un'altra tragedia: mentre sta pulendo il suo fucile parte un colpo accidentale che uccide il suo migliore amico Federico Ferrando. Sconvolto, lascia l'Uruguay e non vi far\u00e0 ritorno mai pi\u00f9.\nSi stabilisce a Buenos Aires, dove insegna nelle scuole superiori, mentre aumenta l'attrattiva per le regioni tropicali del paese, soprattutto Chaco e Misiones, dove andr\u00e0 a stabilirsi con la moglie, Ana Maria Cir\u00e9, nel 1910; intanto pubblica una raccolta di sedici racconti e il libro \"Historias de un amor turbio\" al quale aggiunge \"Los perseguidos\" . \u00c8 proprio a Misiones che inizia uno dei periodi pi\u00f9 fecondi per la sua attivit\u00e0 di scrittore. I suoi racconti incominciano ad essere pubblicati su riviste e quotidiani. Nel 1915 una nuova tragedia solca la sua vita: la moglie, che non aveva mai condiviso appieno la passione della vita nella selva, muore suicida per una dose di dicloruro di mercurio dopo otto giorni di agonia. Lo scrittore torna a Buenos Aires coi due figli piccoli e comincia a riprendere contatto con la societ\u00e0: pubblica in volume i suoi racconti nel libro \"Cuentos de amor, de locura y de muerte\" (Racconti d'amore, di follia e di morte) che raccoglie diciotto racconti ed ottiene un buon successo di pubblico e critica. Nel 1918 pubblica \"Cuentos de la selva\" (Racconti della foresta), che sar\u00e0 uno dei maggiori successi, oltre che un ammirevole esempio di letteratura per bambini. \u00c8 il 1921 quando pubblica \"Anaconda\", che ottiene grande popolarit\u00e0. Fonda un circo letterario con il nome di quest'ultima pubblicazione, produce critiche letterarie e cinematografiche. La fama di Quiroga \u00e8 in ascesa, nel 1926 pubblica \"Los desterrados\", unanimemente considerato il suo miglior libro; la rivista \u00abBabel\u00bb organizza un omaggio in suo onore. Nel 1927 lo scrittore sposa in seconde nozze una giovane amica della figlia, Maria Elena Bravo, di trent'anni pi\u00f9 giovane, e nel 1932 torna a Misiones come console dell'Uruguay. \nIl 1934 \u00e8 un anno di cambiamenti, c'\u00e8 il golpe che segna il mutamento di governo a Montevideo che determiner\u00e0 il suo licenziamento e l'inizio dei problemi economici. Nel 1935 esce una raccolta di racconti, \"Mas alla\", di diversa epoca e qualit\u00e0. Anche il secondo matrimonio va in crisi. Nel 1936 intrattiene un'assidua corrispondenza con Ezequiel Martinez Estrada; la profondit\u00e0 e la qualit\u00e0 di tale corrispondenza \u00e8 eccezionale tanto che i quaranta pezzi che la compongono, resi pubblici solo vent'anni dopo, rappresentano forse la sua ultima grande opera. Nel 1936 la moglie e la figlia tornano a Buenos Aires dove li raggiunger\u00e0 a causa di una difficile operazione alla prostata avendo la conferma da un medico di avere un tumore. Il 18 febbraio 1937 muore suicida dopo aver ingerito una dose letale di cianuro\nScrisse principalmente racconti, i cui tema dominanti sono la morte, l'amore e soprattutto l'Amazzonia selvaggia che lo circond\u00f2 per gran parte della sua vita."}
{"id": "2243272", "revid": "125986237", "url": "https://it.wikipedia.org/wiki?curid=2243272", "title": "William Labov", "text": "Labov ha condotto diversi esperimenti, i pi\u00f9 famosi sono quelli fatti nell'isola di Martha's Vineyard, e quello eseguito a New York negli anni sessanta, in tre diversi famosi grandi magazzini, per osservare come i commessi pronunciassero la lettera \"r\" e le differenze di pronuncia tra i pi\u00f9 ricchi e socialmente elevati e i pi\u00f9 modesti."}
{"id": "2243274", "revid": "307923", "url": "https://it.wikipedia.org/wiki?curid=2243274", "title": "Episodi di Leverage - Consulenze illegali (prima stagione)", "text": "La prima stagione della serie televisiva Leverage va in onda negli USA sul network TNT dal 7 dicembre 2008.\nIn Italia, la prima stagione va in onda in prima visione assoluta dal 17 aprile 2009 al 29 maggio 2009 su Joi di Premium Gallery.\nIn chiaro, la prima stagione \u00e8 stata trasmessa dal 5 novembre 2009 su LA7 interrotta dopo sette episodi, proseguita successivamente con i restanti dal 16 maggio 2010 su LA7d fino al 20 giugno 2010."}
{"id": "2243275", "revid": "1573940", "url": "https://it.wikipedia.org/wiki?curid=2243275", "title": "Centropodinae", "text": "I Centropodini (Centropodinae ), comunemente detti cucal o cuculi fagiano, sono una sottofamiglia di uccelli cuculiformi della famiglia Cuculidae, a cui appartiene il solo genere Centropus. Talvolta vengono classificati nella famiglia separata dei Centropodidae.\nDescrizione.\nI cucal posseggono un lungo artiglio su una delle dita posteriori (l'alluce); da questa particolarit\u00e0 deriva sia il nome comune (dalla fusione delle parole francesi \"coucou\", cuculo, e \"alouette\", allodola, in quanto l'artiglio somiglia proprio a quello dell'allodola), sia il nome del genere e della sottofamiglia (dalle parole greche \"kentron\", punta, e \"pous\", piede). Oltre all'artiglio, in ciascun piede c'\u00e8 anche un piccolo sperone.I cucal non sono parassiti di cova. Costruiscono il proprio nido nella fitta vegetazione.Si cibano di insetti e di piccoli uccelli e mammiferi.\nTassonomia.\nIl genere \u00e8 suddiviso in 28 specie, pi\u00f9 una fossile:"}
{"id": "2243276", "revid": "122315", "url": "https://it.wikipedia.org/wiki?curid=2243276", "title": "Centropus", "text": ""}
{"id": "2243278", "revid": "14691", "url": "https://it.wikipedia.org/wiki?curid=2243278", "title": "Provincia del Gauteng", "text": ""}
{"id": "2243279", "revid": "682087", "url": "https://it.wikipedia.org/wiki?curid=2243279", "title": "Episodi di Sanctuary (webserie)", "text": "La webserie di \"Sanctuary\" consiste in 8 webisodes di 20 minuti circa ciascuno trasmessi nel continente americano nel 2007 sul sito di Syfy in streaming.\nVisto il successo della webserie ne \u00e8 derivata una serie televisiva, che riprende, riadattandole, le vicende della webserie. La prima stagione \u00e8 andata in onda negli USA e in Canada nell'autunno del 2008.\nIn Italia i webisodes sono stati trasmessi sul sito internet di Steel dall'8 al 15 novembre 2009. "}
{"id": "2243280", "revid": "682087", "url": "https://it.wikipedia.org/wiki?curid=2243280", "title": "Episodi di Sanctuary (prima stagione)", "text": "La prima stagione di \"Sanctuary\" \u00e8 andata in onda negli Stati Uniti sul network Syfy, ex Sci Fi Channel, in contemporanea con il Canada (paese originario della serie), dal 3 ottobre 2008 al 5 gennaio 2009.\nIn Italia \u00e8 andata in onda su Steel dal 16 novembre al 21 dicembre 2009."}
{"id": "2243281", "revid": "76963", "url": "https://it.wikipedia.org/wiki?curid=2243281", "title": "Charlie Korsmo", "text": "Biografia.\nHa preso parte a diversi importanti film hollywoodiani tra i maggiori degli anni novanta, come \"Hook - Capitan Uncino\"; ha preso parte anche ad alcuni spot, fra i quali quello della mortadella \"Cuor di Paese Ibis\", girato in Italia a fianco di Mandala Tayde.\nCresciuto a Minneapolis, si \u00e8 diplomato alla Breck School.\nNel 2000 ha ottenuto la laurea in fisica presso il \"Massachusetts Institute of Technology\".\nRiconoscimenti.\nNel 1991 Korsmo ha ricevuto 2 candidature per la sua partecipazione al film \"Dick Tracy\" (1990), una ai \"Saturn Awards\" e l'altra agli \"Young Artist Awards\".\nNel 1993 ha vinto lo \"Young Artist Awards\" per la sua prova nel film \"Hook - Capitan Uncino\"."}
{"id": "2243282", "revid": "729019", "url": "https://it.wikipedia.org/wiki?curid=2243282", "title": "Type 99 (mitragliatrice leggera)", "text": "La Type 99 \u00e8 stata una mitragliatrice leggera (in lingua giapponese \"Kuku-shiki keikikanj\u016b\") concepita dall'Impero giapponese poco prima della seconda guerra mondiale. Elaborata in seguito all'introduzione della munizione da fucile calibro 7,7 \u00d7 58\u00a0mm Arisaka, avrebbe dovuto rappresentare l'unica arma leggera di squadra ma serv\u00ec durante il conflitto a fianco delle altre mitragliatrici in dotazione all'esercito imperiale nipponico. Negli anni postbellici fu adoperata da diversi paesi dell'Estremo Oriente.\nStoria.\nSviluppo.\nVerso la fine degli anni trenta l'esercito imperiale nipponico disponeva di due tipi principali di mitragliatrici leggere, l'obsoleta Type 11 e l'assai pi\u00f9 recente Type 96 che era stata fabbricata dal 1936 proprio per sostituire la prima. Entrambe erano camerate per la cartuccia 6,5 \u00d7 50 mm Arisaka, la stessa del fucile d'ordinanza Type 38, di modo che ogni soldato avrebbe potuto fornire munizioni sul campo. Nel 1939 l'esercito immise in servizio il fucile da fanteria Type 99 costruito attorno la potente munizione 7,7 \u00d7 58 mm Arisaka senza collarino, derivata dalla cartuccia per mitragliatrice 7,7 \u00d7 58 mm Type 92 con semicollarino: infatti il 6,5\u00a0mm aveva dato prova di modeste prestazioni nel teatro cinese a causa delle distanze spesso grandi che caratterizzavano i combattimenti nell'area. L'introduzione di tale munizione comport\u00f2 la richiesta di una mitragliatrice leggera camerata per il 7,7\u00a0mm, sempre per rimanere aderenti al principio che qualsiasi militare avrebbe potuto garantire una scorta di cartucce. Poich\u00e9 era stata pianificata la completa sostituzione del Type 38 con il fucile Type 99, di conseguenza fu previsto di rimpiazzare la Type 11 e la Type 96 con la nuova mitragliatrice,\nLa squadra tecnica riunita per l'incarico fu posta al comando del tenente generale Kijir\u014d Nambu, che lasciato nel 1924 l'esercito aveva fondato una propria azienda manifatturiera d'armi la quale aveva gi\u00e0 sfornato diversi disegni vincenti. Nambu bas\u00f2 la nuova mitragliatrice sulla Type 96, apportando cambiamenti marginali a parte la riprogettazione della canna per il 7,7\u00a0mm. I collaudi si tennero nel 1939 e videro all'opera quattro prototipi di armi automatiche, delle quali fu promossa la creazione di Nambu, immatricolata come \"Type 99\" (dalle ultime due cifre del corrente anno nipponico, il 2599).\nProduzione.\nLa fabbricazione in serie della Type 99, immediatamente sollecitata dai vertici dell'esercito imperiale, fu affidata agli arsenali installati a Nagoya, Kokura e Mukden in Manciuria, oltre all'azienda nazionale Hitachi. Complessivamente furono consegnati circa 53.000 esemplari.\nCaratteristiche.\nLa Type 99 era una mitragliatrice dal peso di 11,4 chili lunga complessivamente 1181\u00a0mm (9,8 chili secondo una seconda fonte e 9,06 a vuoto secondo una terza). La canna misurava da sola 550\u00a0mm, era dotata di una fitta anellatura volta a favorire il raffreddamento ad aria e di un largo tromboncino conico, sotto di essa era installato un pistone a lunga corsa fondamentale per l'automatismo del ciclo di fuoco; era coadiuvato da un regolatore di gas manuale a cinque modalit\u00e0. Al blocco anteriore del cilindro erano state ricavate le sedi per un bipiede e una baionetta da fucile, equipaggiamento non riscontrabile in nessun'altra mitragliatrice coeva. In corrispondenza dell'inserto della canna nel castello era presente una maniglia superiore abbattibile utile a trasportare l'arma, a rimuovere la canna quando surriscaldata o quando si rendeva necessaria la manutenzione. Da notare che nel blocco della canna era stato aggiunto un meccanismo che permetteva di calibrare lo spazio di testa, accorgimento assente sulla Type 96.\nDietro la canna si trovava il castello contenente il gruppo di scatto e i meccanismi atti a fare fuoco, sopra questo era stata ricavata la sede del caricatore ricurvo bifilare con una capacit\u00e0 di 30 cartucce calibro 7,7 \u00d7 58\u00a0mm. L'apertura era caratterizzata da un coperchio antipolvere basculante e da una piccola leva posteriore per rimuovere il caricatore una volta esaurito. Sul lato sinistro del castello si trovava l'otturatore con il proprio blocco, installato un poco pi\u00f9 sotto: questo, sollecitato dalle superfici inclinate del pistone mosso dai gas derivati dallo sparo dei proiettili, si sollevava fino a ingaggiare una scanalatura dell'otturatore e lo bloccava; successivamente il movimento inverso del pistone faceva cadere il blocco e l'otturatore era libero di espellere il bossolo della cartuccia sparata. Si poteva sparare esclusivamente in automatico e il rateo di fuoco teorico arrivava a 800 colpi al minuto, ma la necessit\u00e0 di sostituire ogni volta il caricatore svuotato lo abbassava a un massimo pratico di 250 colpi al minuto. La velocit\u00e0 alla bocca di ogni proiettile raggiungeva circa i 700\u00a0m/s. Una fonte indica invece che la cadenza di tiro teorica era di 900 colpi al minuto, contro una pratica tra i 450 e i 500 proiettili esplosi in un minuto.\nSotto la parte terminale del castello sporgeva il grilletto, protetto da un ponticello rettangolare e incluso in un'impugnatura a pistola in legno; pi\u00f9 avanti sul lato destro si trovava la leva della sicura, che era inserita quando posta in orizzontale, mentre se in verticale significava che l'arma era pronta al fuoco. Al lato posteriore dell'impugnatura era vincolato un calcio in legno dall'ampio appoggio per la spalla del tiratore. Il calcio presentava un piccolo monopode imperniato in fondo al lato inferiore, da infiggere nel terreno per assicurare maggiore stabilit\u00e0 durante le operazioni di tiro. Sembra per\u00f2 che fu assegnato soltanto alle Type 99 di prima produzione.\nL'architettura generale della mitragliatrice aveva forzato i progettisti a mantenere disassati sul lato sinistro gli organi di mira, composti da un tamburo posteriore con alzo graduato da 200 metri fino a 1.500 metri e da una lama frontale: era inoltre possibile montare un mirino telescopico da 2,5 ingrandimenti e campo di tiro pari a 10\u00b0. Il sistema era completato da un regolatore atto a contrastare l'influenza del vento sulla traiettoria del proiettile. Il mirino veniva fissato sul lato destro dell'arma.\nVarianti.\nDalla Type 99 venne estrapolata un'arma adatta ai paracadutisti con canna e calcio smontabili, impugnatura e bipiede pieghevoli. Dopo il disassemblaggio tutti i componenti della mitragliatrice erano messi in uno speciale zaino trasportabile anche a mano: una volta giunto a terra, il soldato avrebbe rimontato la Type 99. Questa variante fu prodotta in un numero molto limitato di esemplari.\nImpiego operativo.\nLa Type 99 venne distribuita nell'esercito come arma di squadra, un ruolo che ricopr\u00ec con successo. Diversamente da quanto stabilito, per\u00f2, essa non sostitu\u00ec mai del tutto le precedenti mitragliatrici: il ricambio dei fucili Type 38 con i pi\u00f9 potenti Type 99, infatti, era da poco iniziato quando scoppi\u00f2 la guerra in Asia e comunque fu portato avanti con lentezza, s\u00ec che buona parte delle truppe continu\u00f2 a combattere con i Type 38; come logica conseguenza furono mantenute in servizio la Type 11 e la Type 96 in calibro 6,5\u00a0mm, la qual'ultima aveva d'altronde numerose parti meccaniche in comune con la sua evoluzione. In seguito alla resa dell'Impero nipponico dell'agosto 1945, quantit\u00e0 di Type 99 furono catturate e utilizzate sia dai comunisti di Mao che dai nazionalisti di Kai-Shek. Apparve anche tra i ranghi dell'esercito nordcoreano.\nLa Type 99 nella cultura di massa.\nIn ambito cinematografico, la Type 99 compare nel film \"1941 - Allarme a Hollywood\". In ambito ludico la mitragliatrice appare nel videogioco \"\"."}
{"id": "2243313", "revid": "767487", "url": "https://it.wikipedia.org/wiki?curid=2243313", "title": "Santander (Cebu)", "text": "Santander \u00e8 una municipalit\u00e0 di Quinta classe delle Filippine, situata nella Provincia di Cebu, nella Regione del Visayas Centrale.\nSantander \u00e8 formata da 10 baranggay:"}
{"id": "2243320", "revid": "767487", "url": "https://it.wikipedia.org/wiki?curid=2243320", "title": "Sibonga", "text": "Sibonga \u00e8 una municipalit\u00e0 di Terza classe delle Filippine, situata nella Provincia di Cebu, nella Regione del Visayas Centrale.\nSibonga \u00e8 formata da 25 baranggay:"}
{"id": "2243321", "revid": "80598", "url": "https://it.wikipedia.org/wiki?curid=2243321", "title": "Stardust (brano musicale)", "text": "Stardust (in italiano: \"Polvere di Stelle\") \u00e8 un popolare brano musicale statunitense composto nel 1927 da Hoagy Carmichael con il testo aggiunto nel 1929 da Mitchell Parish. La prima incisione fu realizzata a Richmond nell'Indiana dallo stesso Carmichael con la sua orchestra. La canzone \"una canzone su una canzone d'amore\", molto influenzata dal jazz, entr\u00f2 ben presto nel Great American Songbook ed \u00e8 uno dei brani che conta il maggior numero di incisioni discografiche del XX secolo, con oltre 1500 registrazioni.\nNel 2004, la registrazione originale di Carmichael del 1927 \u00e8 stata inclusa nell'elenco delle 50 incisioni discografiche selezionate dalla Library of Congress per essere aggiunta al National Recording Registry.\nComposizione.\n\"Stardust\" (inizialmente \"Star Dust\", ed infine trascritto \"Stardust\") \u00e8 stata scritta al Book Nook di Bloomington, nell'Indiana, con un vecchio pianoforte dalla band di Carmichael nel 1927. Carmichael disse che fu ispirato dai tipi di improvvisazione di Bix Beiderbecke. All'inizio il singolo ha attratto solo poca gente, in gran parte musicisti, alcuni dei quali (come Artie Shaw) registrarono la propria versione sulle note di Carmichael.\nMitchell Parish scrisse un testo per la canzone, basandosi sulle idee di Carmichael, e pubblic\u00f2 la sua versione nel 1929. Una versione lenta venne registrata nell'ottobre del 1928, ma il vero salto di qualit\u00e0 si ha nel 1930 con una versione romantica di Isham Jones.\nNel 1957 Nat King Cole registra la sua versione nel fortunato album \"Love Is the Thing\".\nCover.\nLa canzone venne tradotta in italiano da Alberto Curci, che la firm\u00f2 usando lo pseudonimo \"Devilli\"; venne incisa su 78 giri (pubblicato dalla Odeon) nel 1946 da Carlastella, con l'arrangiamento curato dal Maestro Enzo Ceragioli.\nDel brano \u00e8 stata fatta una cover in lingua originale ad opera di Mina, contenuta nell'album \"Caterpillar\" del 1991.\nIn seguito questa versione ebbe numerose altre incisioni; nel 2017 Bob Dylan ne registra una versione che include nel triplo album \"Triplicate\"."}
{"id": "2243322", "revid": "767487", "url": "https://it.wikipedia.org/wiki?curid=2243322", "title": "Grandi Banchi di Terranova", "text": "I Grandi Banchi di Terranova, in inglese \"Grand Banks of Newfoundland\", sono un gruppo di bassi fondali a sud-est dell'isola canadese di Terranova, che coprono una superficie di 282.500 km\u00b2 e si estendono fino a circa 480 km dalla costa.\nLa scarsa profondit\u00e0, variabile tra 25 e 100 metri, e l'incrocio tra la calda corrente del Golfo e la fredda corrente del Labrador, che sollevano dal fondale le sostanze nutrienti, ne fanno una delle zone pi\u00f9 pescose al mondo. Il mescolarsi di acque calde e fredde \u00e8 causa per\u00f2 anche di nebbia che, prima dell'avvento della navigazione strumentale, rendeva la zona molto insidiosa.\nI Grandi Banchi di Terranova si trovano lungo la rotta ortodromica, cio\u00e8 la linea pi\u00f9 breve, che unisce Europa e America, facendone quindi una zona di intenso traffico sia navale che aereo.\nSecondo la Convenzione internazionale per la salvaguardia della vita umana in mare le navi che incrociano nella zona devono \"evitare per quanto possibile, i banchi di pesca di Terranova a Nord della latitudine 43\u00b0 N durante la stagione della pesca\".\nQuesta prossimit\u00e0 con l'Europa ha anche fatto della zona il punto di arrivo dei cavi sottomarini transatlantici che, a partire dal 1858, sono stati posati attraverso l'oceano."}
{"id": "2243328", "revid": "538762", "url": "https://it.wikipedia.org/wiki?curid=2243328", "title": "Nicola Ripandelli", "text": ""}
{"id": "2243333", "revid": "287204", "url": "https://it.wikipedia.org/wiki?curid=2243333", "title": "McLaren M30", "text": "La McLaren M30 fu una vettura di Formula 1 progettata da Gordon Coppuck in monoscocca d'alluminio e spinta dal tradizionale propulsore Ford Cosworth DFV. La M30 venne utilizzata nel corso della seconda parte della stagione 1980.\nLa vettura fece il suo debutto in gara nel Gran Premio d'Olanda, undicesima gara stagionale, per sostituire il modello M29. Guidata dal solo Alain Prost, ottenne un punto, giungendo sesta. Nella parte restante della stagione, tre gare, non ottenne altri piazzamenti a punti. Venne guidata dal solo pilota francese essendo esistente un solo modello. L'unico modello venne infine danneggiato nelle prove del Gran Premio degli Stati Uniti-Est.\nVista la scarsa efficienza la M30 non venne riproposta nella stagione seguente quando, in attesa della rivoluzionaria MP4/1, venne utilizzata la McLaren M29F. Fu l'ultimo modello della McLaren denominato con la lettera M. Dal 1981 infatti, dopo la fusione con la \"Project Four\" di Ron Dennis, la sigla delle vetture della scuderia inglese \u00e8 MP4."}
{"id": "2243334", "revid": "729019", "url": "https://it.wikipedia.org/wiki?curid=2243334", "title": "Lingua nahuatl classica", "text": "La lingua nahuatl classica (nota anche come Azteco, o semplicemente Nahuatl) comprende le varianti della lingua nahuatl parlate nella Valle del Messico, e nel Messico Centrale come \"lingua franca\", durante la conquista spagnola del Messico avvenuta nel XVI secolo. Nei secoli successivi fu largamente sostituita dallo spagnolo ed evolse in alcuni moderni dialetti nahuatl usati tuttora. Nonostante sia classificata come lingua estinta, il nahuatl classico \u00e8 sopravvissuto attraverso numerose fonti, trascritte da Nahua e spagnoli in alfabeto latino, e nelle lingue nahuatl moderne.\nClassificazione.\nIl nahuatl classico \u00e8 una lingua uto-azteca facente parte del Nahuan, o lingua azteca. Appartiene ai dialetti centrali ed \u00e8 particolarmente legata all'attuale dialetto di nahuatl parlato nella Valle del Messico in tempi coloniali e moderni. \u00c8 probabile che il nahuatl classico documentato nelle fonti scritte del XVI-XVII secolo rappresenti un particolare socioletto. Ovvero, il tipo di nahuatl presente in queste fonti sarebbe pi\u00f9 simile alla versione parlata dalla nobilt\u00e0 azteca (\"pipiltin\"), mentre i comuni cittadini (\"m\u0101cehualtin\") ne parlavano un tipo differente.\nSuoni.\nProsodia.\nL'accento generalmente cade sulla penultima sillaba. L'unica eccezione \u00e8 per il suffisso vocativo \"-e\", usato solo al maschile, in cui l'accento cade sulla sillaba finale, ad esempio \"Cu\u0101uhtlequetzqui\" (un nome, che significa \"guerriero aquila\"), diventa \"Cu\u0101uhtlequetzqu\u00e9\".\nFonotattica.\nA differenza dell'italiano, che permette a tre consonanti di figurare all'inizio di una parola (es: strega), il nahuatl permette una singola consonante all'inizio o alla fine di ogni sillaba, e fino a due consonanti al suo interno. Inoltre vi sono limitazioni riguardo a quali consonanti possano apparire, e dove.\nScrittura.\nAl tempo della conquista spagnola, la scrittura azteca utilizzava soprattutto elementi pittografici con l'aggiunta di pochi ideogrammi. Quando era necessario si ricorreva ad equivalenze sillabiche; Diego Dur\u00e1n fece notare come i \"tlacuilos\" potessero recitare una preghiera in latino tramite questo sistema che, per\u00f2, era complicato. Questo genere di scrittura era adeguato per mantenere traccia delle genealogie, delle informazioni astronomiche, e delle liste tributarie, ma non era in grado di rappresentare un intero vocabolario di lingua parlata come invece potevano fare i sistemi di scrittura del Vecchio Mondo, o gli scritti dei Maya.\nGli spagnoli introdussero l'uso della scrittura romana, che fu utilizzata per registrare grandi quantit\u00e0 di prosa e poesia azteca, il che permise di limitare l'incredibile perdita dovuta al rogo di migliaia di scritti aztechi operato dalle autorit\u00e0 spagnole.\nSulla , la lingua viene scritta con una versione modificata dell'alfabeto latino, comprese quattro lettere con macron o vocali lunghe: \u0101, \u0113, \u012b, \u014d. Molte altre lettere straniere quali \"b\" o \"k\" sono usate per riportare i nomi stranieri, come nel caso di \"\".\nL'alfabeto, composto da 25 lettere, \u00e8:\na c ch cu e hu i l* m n o p qu t tl tz x y z \u0101 \u0113 \u012b \u014d ll* h*\nNote:\nLetteratura.\nLa letteratura nahuatl \u00e8 molto varia (probabilmente la pi\u00f9 ricca di tutte le lingue indigene delle Americhe), e comprende voluminose opere di poesia; il \"Huei tlamahui\u00e7oltica\" \u00e8 un eccellente esempio della pi\u00f9 antica letteratura nahuatl."}
{"id": "2243337", "revid": "68666511", "url": "https://it.wikipedia.org/wiki?curid=2243337", "title": "Abis Mal", "text": ""}
{"id": "2243339", "revid": "7336", "url": "https://it.wikipedia.org/wiki?curid=2243339", "title": "Responsivit\u00e0 minima", "text": ""}
{"id": "2243354", "revid": "1169970", "url": "https://it.wikipedia.org/wiki?curid=2243354", "title": "Cattedrale di San Rufino", "text": "Il duomo d\u2019Assisi, noto anche col nome di cattedrale di San Rufino, \u00e8 il principale luogo di culto cattolico della citt\u00e0 di Assisi, chiesa madre cattedrale della diocesi di Assisi-Nocera Umbra-Gualdo Tadino.\nLa chiesa sorge nell'omonima piazza, originariamente una terrazza creata in epoca romana, forse (ma non esistono prove documentate) il foro della citt\u00e0 romana di \"Asisium\".\nStoria.\nGli storici medievali indicano questo sito come quello di un tempio romano dedicato alla Bona Mater. San Pier Damiani scrisse come in questo sito si trovava una basilica con le spoglie di san Rufino dal 412 e come il vescovo Ugone (XI secolo) fosse in contrasto con il popolo poich\u00e9 voleva traslarle nell'allora cattedrale di Santa Maria Maggiore, con la vittoria dei cittadini di Assisi.\nNella citt\u00e0 feudale la chiesa di San Rufino era il fulcro della \"cittadella dei canonici\" e la fondazione della chiesa attuale risale probabilmente all'VIII secolo. Fu rifatta una prima volta in forme pi\u00f9 grandi dallo stesso Ugone, il quale la insign\u00ec alla fine del titolo di cattedrale nel 1036. Nel 1140 fu avviata una nuova ricostruzione su progetto di Giovanni da Gubbio, che si protrasse per vari decenni. Nel 1210 il Comune, che ne utilizzava il sagrato per le riunioni, auspic\u00f2 un veloce completamento, perch\u00e9 attribuiva all'edificio incompleto la mala sorte che animava le lotte tra le fazioni. Nel 1228 si arriv\u00f2 alla consacrazione dell'altare maggiore, da parte di papa Gregorio IX e nel 1253 fu consacrata l'intera chiesa completata, da parte di Innocenzo IV. Nel 1571 l'interno della cattedrale \u00e8 stato ristrutturato su progetto di Galeazzo Alessi, assumendo l'attuale conformazione.\nDescrizione.\nFacciata.\nLa facciata \u00e8 una delle opere pi\u00f9 significative del romanico \"umbro\" ed \u00e8 confrontabile con esempi coevi a Spoleto, quali il Duomo e San Pietro.\nLa fascia inferiore risale al XII secolo, coi tre portali fiancheggiati da leoni e grifi scolpiti. Il portale centrale in particolare ha una ricca ornamentazione, soprattutto nella ghiera multipla decorata da rilievi di tralci, girali, figure allegoriche e animali mostruosi; la lunetta ospita il \"Cristo in trono entro un clipeo, tra il sole, la luna, la Madonna che allatta e San Rufino\". Il portale destro ha una lunetta con \"Due uccelli che si abbeverano a una fonte\" (simbolo delle anime cristiane che si abbeverano alla grazia divina), mentre quello sinistro ha \"Due leoni attorno a un vaso\".\nSopra i portali corre una fascia orizzontale con figure di \"Animali\" e mensole con teste umane e zoomorfe; sopra di essa si trova una galleria dalla quale sporgono \"Quattro animali\".\nLa zona mediana \u00e8 occupata da tre elaborati rosoni, attorno ai quali si trovano mensole con alcuni altorilievi: attorno a quello centrale \"Simboli degli Evangelisti\" e in basso tre \"Telamoni\". La zona della facciata risale alla fine del XIII secolo ed \u00e8 composta da una coronazione triangolare a capanna con all'interno un arco gotico, dove probabilmente doveva essere inserita una pittura o un mosaico. Alla sinistra della facciata si eleva il maestoso campanile romanico, risalente in gran parte all'edificio di Ugone, con la cella campanaria decorata con doppie bifore.\nInterno.\n \nL'interno con impianto basilicale \u00e8 ripartito in tre navate divise da pilastri. L'aspetto odierno risale al rinnovo del 1571 ad opera di Galeazzo Alessi; solo sopra le volte si rilevano tracce della chiesa primitiva, tra le quali i resti di una cupola.\nIn seguito a restauri furono rimossi gli altari laterali, l'operazione sulla parete sinistra, rivel\u00f2 porzioni di un muro d'epoca romana. Attualmente, nella cattedrale sono dieci le mense minori alternate a statue di \"Profeti\", manufatti questi ultimi, opere di Agostino Silva. del 1672\nFronteggiano la controfacciata in prossimit\u00e0 del portale centrale le due statue marmoree raffiguranti rispettivamente: \"San Francesco\" di Giovanni Dupr\u00e9 (1882) a sinistra e \"Santa Chiara\" di Amalia Dupr\u00e9 (1888) sulla destra.\nNavata destra.\n\"Altare San Francesco\", \"Altare dell'Addolorata\", Varco \"Cappella Santissimo Sacramento\", \"Altare di San Giuseppe\", \"Fonte battesimale\" (2 foto).\nNavata sinistra.\n\"Altare di Santa Maria della Consolazione\", \"Altare di Sant'Emidio\", \"Altare dell'Immacolata\", \"Altare del Santissimo Crocifisso\", \"Altare di San Gaetano di Thiene\"\nTransetto.\n\"Altare di San Rufino d'Arce\", \"Altare maggiore\", \"Altare di San Vitale\"\nAbside.\nLungo le pareti dell'abside sono collocati gli stalli del coro ligneo cinquecentesco con intagli di Piergiacomo da Sanseverino (1520), con al centro il grande organo del 1841 di Antonio e Francesco Martinelli da Umbertide. La sopraelevazione dell'altare \"versus absidem\" caratterizzata da timpano triangolare, ospita nell'edicola parte delle canne dello strumento. Al centro del presbiterio \u00e8 collocata la cattedra vescovile dominata da un grande \"Crocifisso\".\nSotto la mensa dell'altare \"versus populum\" in un sarcofago sono custodite le spoglie di San Rufino di Assisi. In precedenza queste erano sistemate in un sarcofago romano scolpito, ancora visibile nella cripta. Quest'ultima era stata ottenuta con le modifiche apportate alla costruzione precedente dal vescovo Ugone nell'XI secolo e corrisponde al presbiterio dell'antica basilica preesistente, reso visibile nelle fondazioni dai restauri eseguiti dopo il sisma del 1997. \u00c8 accessibile da una scala, adiacente al battistero, attraverso il nuovo Museo diocesano.\nNelle immediate adiacenze \u00e8 ubicata la \"Cappella della Madonna del Pianto\": custodisce la copia lignea di una \"Piet\u00e0\" quattrocentesca in terracotta policroma di ignoto scultore tedesco: la scultura originale, che secondo la tradizione nel 1494 fu vista lacrimare, \u00e8 stata trafugata nel 1982.\nCappella del Santissimo Sacramento.\nGli affreschi del catino absidale e sulla volta di Giacomo Giorgetti con l'\"Allegoria della Fede\" e i due episodi laterali di Giovanni Antonio Grecolini (XVIII secolo). Nel lunettone della controfacciata della cappella vi \u00e8 la tela con l' \"Ultima cena\" di fra' Emanuele da Como, mentre l'organo sulla cantoria in legno dorato e intagliato \u00e8 del 1602.\n \nOrgani a canne.\nNella cattedrale si trovano tre organi a canne:\nSagrestia.\nLa sagrestia, alla quale si accede dalla destra dell'abside, ospita alcune opere d'arte: \"Immacolata e San Filippo Neri\", \"San Francesco che benedice Assisi\" - tela di Cesare Sermei - e altri dipinti dello stesso autore, opere di Girolamo Marinelli, di Giacomo Giorgetti, di Martin Knoeller e di Baldassarre Orsini. Da questo ambiente si accede tramite una porticina a sinistra a un oratorio sotterraneo detto di San Francesco, luogo dove il santo si ritirava prima di predicare.\nCripta.\n\"Cripta di San Rufino\". La cripta \u00e8 un ambiente diviso in tre navate e conserva affreschi frammentari dell'XI secolo con Simboli degli Evangelisti e il sarcofago romano del III secolo d.C. che in passato ospitava il corpo di San Rufino.\nMuseo diocesano.\nAdiacente alla cattedrale, \u00e8 ubicato il museo diocesano.\nArchivio Capitolare.\nAttiguo al museo si trova l'Archivio Capitolare, ricco di codici miniati e documenti datati a partire dal 963."}
{"id": "2243359", "revid": "287204", "url": "https://it.wikipedia.org/wiki?curid=2243359", "title": "Let the Music Play (singolo Barry White)", "text": "Let the Music Play \u00e8 una canzone scritta, prodotta e registrata da Barry White nel 1975, pubblicata come primo singolo estratto dall'album \"Let the Music Play\".\nPur essendo universalmente riconosciuta come uno dei brani pi\u00f9 celebri di White, \"Let the Music Play\" non ebbe risultati clamorosi a livello di classifica, fermandosi alla trentaduesima posizione della \"Billboard Hot 100\" ed alla quarta della R&amp;B Chart. Il singolo riusc\u00ec anche ad entrare nella top ten britannica.\nNel 2000 fu pubblicato dalla Island Records un remix del brano intitolato \"Let The Music Play - Funkstar Club Deluxe\""}
{"id": "2243361", "revid": "941725", "url": "https://it.wikipedia.org/wiki?curid=2243361", "title": "Chiesa di Santa Maria Maggiore (Assisi)", "text": "La chiesa di Santa Maria Maggiore, Santuario della Spogliazione (anche chiamata Vescovado dai locali) \u00e8 un luogo di culto cattolico di Assisi.\nStoria.\nSi tratta dell'antica cattedrale della Diocesi umbra. Essa risale all'XI-XII secolo, ma fu costruita su un edificio pi\u00f9 antico, di epoca paleocristiana, a sua volta edificato su una \"domus\" di epoca romana (la cosiddetta \"domus di Properzio\").\nCon decreto del 25 dicembre 2016 il vescovo Domenico Sorrentino la eresse a Santuario della Spogliazione, ricordando il celebre eclatante gesto di San Francesco, avvenuto proprio nei pressi del luogo di culto.\nDescrizione.\nLa semplice facciata \u00e8 ripartita verticalmente da paraste, e presenta un portale d'ingresso inserito in un'arcata a sesto acuto, ed un rosone, datato 1162 e firmato \"Johannes\" (forse Giovanni da Gubbio, lo stesso architetto che costru\u00ec la Cattedrale di San Rufino).\nL'interno \u00e8 a pianta basilicale a tre navate, separate da pilastri. Sulle pareti vi sono resti di affreschi che risalgono al XIV-XV secolo.\nNella cripta, appartenuta alla chiesa precedente, sono conservati capitelli di epoca romana ed un sarcofago con scolpita una croce, risalente al IX secolo.\nIl beato Carlo Acutis.\nDal 6 aprile 2019, dopo alcuni giorni di preparazione e con alcuni momenti di preghiera nella basilica inferiore di San Francesco e in San Rufino, i resti del beato Carlo Acutis riposano qui, all'interno di un monumento bianco nella navata destra.\nMuseo.\nNel 2018 sono stati trasferiti nei sotterranei della chiesa i documenti e materiali del Museo della memoria, Assisi 1943-1944 istituito nel 2011 per ricordare le azioni e le persone di Assisi che si spesero in prima persona per salvare gli ebrei. "}
{"id": "2243367", "revid": "599013", "url": "https://it.wikipedia.org/wiki?curid=2243367", "title": "Chiesa Nuova (Assisi)", "text": "La Chiesa Nuova \u00e8 un luogo di culto cattolico di Assisi, situato nella piazza omonima.\nStoria.\nGi\u00e0 in un documento del 1398, viene citata una piccola chiesa costruita sul luogo che la tradizione identifica come \"la casa paterna e natale di san Francesco d'Assisi\" che era un'importante tappa dei pellegrinaggi sulle orme di Francesco d'Assisi.\nNel 1610, per volere del re di Spagna Filippo III, fu fatta costruire, su progetto di Rufino da Cerchiara, una nuova chiesa in stile barocco al posto di quella medioevale.\nDescrizione.\nEsterno.\nAll'esterno la chiesa si affaccia sull'omonima piazzetta con la semplice facciata barocca. Questa, realizzata in mattoncini, \u00e8 movimentata verticalmente da varie lesene e da due nicchie vuote situate nei settori laterali; in quello centrale, invece, si trovano il portale con cornice in travertino e la finestra rettangolare che d\u00e0 luce all'interno. Poco pi\u00f9 sopra vi \u00e8, infine, il frontone triangolare.\nNella piazza vi \u00e8 un gruppo statuario, raffigurante i genitori di S. Francesco, opera recente di R. Joppolo (1984).\nInterno.\nAll'interno la chiesa si presenta con la pianta a croce greca e con cupola nel vano centrale: questa scelta stilistica non \u00e8 casuale, poich\u00e9 l'architetto si ispir\u00f2 alla struttura della chiesa romana di Sant'Eligio degli Orefici, opera indiscussa di Raffaello Sanzio.\nLa decorazione parietale interna della chiesa \u00e8 pressoch\u00e9 interamente pittorica: il vano centrale \u00e8 decorato da lesene dipinte a finto marmo e dai quattro pennacchi raffiguranti gli evangelisti, nei transetti si trovano dei dipinti seicenteschi monocromi raffiguranti \"Storie della vita di san Francesco\", sull'altar maggiore si trova una bella tela del Settecento.\nDi fianco alla chiesa, all'interno dell'edificio del convento, sono ancora visibili alcuni vani dell'antica casa di san Francesco, come la sua camera, il sottoscala, detto \"carcere\", in cui fu rinchiuso dal padre per punirlo della sua decisione di lasciare tutto per vivere da povero ed il magazzino del negozio del padre.\nOrgano a canne.\nL'organo a canne, proveniente dalla chiesa di San Damiano, per la quale era stato costruito nel 1927 dalla ditta organaria tedesca Sp\u00e4th Orgelbau, \u00e8 stato installato nel 1957. Nel 1978, \u00e8 stato ampliato con l'installazione di una nuova consolle, proveniente dalla chiesa di Sant'Antonio da Padova di Terni e realizzata nel 1952. Attualmente, lo strumento ha due tastiere di 61 note ciascuna ed una pedaliera concavo-radiale di 32. A trasmissione elettrica \u00e8 suddiviso in due corpi distinti: il \"Grand'Organo\", corrispondente alla prima tastiera, e il \"Pedale\" sono situati in una cassa priva di mostra nella navata: l'\"Espressivo\", invece, in un locale adiacente alla chiesa."}
{"id": "2243370", "revid": "92723", "url": "https://it.wikipedia.org/wiki?curid=2243370", "title": "Chiesa di San Pietro (Assisi)", "text": "La chiesa di San Pietro \u00e8 un luogo di culto cattolico di Assisi, nella piazza omonima, dove sorgeva un\u2019antica necropoli romana.\nStoria e descrizione.\nFu costruita dai benedettini nel X secolo,la chiesa e stata rimaneggiata pi\u00f9 volte fino alla ricostruzione definitiva che risale al XIII secolo.\nLa facciata realizzata in pietra rossa del monte Subasio, ha una forma rettangolare, All\u2019origine, la facciata culminava in un timpano che fu abbattuto dopo il terremoto del 1832. Con tre portali d'ingresso a cui corrispondono, nella seconda fascia, tre rosoni. Le due fasce della facciata sono tra loro divise da un cornicione ad archetti pensili. Il portale centrale \u00e8 affiancato da due leoni ruggenti.\nNella sua parte antistante, culmina con una cornice marcapiano dove corre una lunga iscrizione \"PASTOR PETRE GREGIS FIDELISSIME REGIS. HIC FIDEI PURE POPULUS STANS SIT TIBI CURE. HOC OPUS EST ACTUM POST PARTUM VIRGINIS FACTUM. MILLE DUCENTENI SUNT OCTO SEXQUE DENI. TEMPORE ABBATIS RUSTICI.\"\nL'interno della chiesa, che fu restaurato nel 1954, si presenta a tre navate separate da pilastri, con il presbiterio rialzato, abside semicircolare e cupola. Vi si trovano sei tombe del XIV-XV secolo e resti di affreschi dello stesso periodo.\nSotto l\u2019altare maggiore c\u2019\u00e8 il sarcofago con il corpo di san Vittorino martire, terzo vescovo di Assisi e co-protettore della citt\u00e0.\nInteressante \u00e8 la \"cappella del Santissimo Sacramento\", in stile gotico, con un prezioso \"trittico\" con una Madonna con il Bambino tra i Santi Pietro e Vittorino, realizzato tra il 1468 e il 1475 di Matteo da Gualdo, inoltre si pu\u00f2 ammirare un'annunciazione, a destra una Madonna in Trono e sulla parete destra San Vittorino.\nCuriosit\u00e0.\nAll'interno della chiesa, \u00e8 presente il sigillo dei templari, nella parete destra della chiesa nel passaggio che porta alla cripta, si tratta di un fiore a sei petali (fiore della vita).\nIn questa chiesa il 21 settembre 2008 la serva di Dio Chiara Corbella ha sposato Enrico Petrillo."}
{"id": "2243371", "revid": "400694", "url": "https://it.wikipedia.org/wiki?curid=2243371", "title": "You See the Trouble with Me", "text": "You See the Trouble with Me \u00e8 un singolo del cantante statunitense Barry White, pubblicato nel 1976 come secondo estratto dall'album \" Let the Music Play\".\nDescrizione.\n\"You See the Trouble with Me\" \u00e8 stato prodotto e registrato da Barry White, che l'ha scritto assieme a Ray Parker Jr. nel 1975."}
{"id": "2243372", "revid": "121208579", "url": "https://it.wikipedia.org/wiki?curid=2243372", "title": "Chiesa di Santo Stefano (Assisi)", "text": "La chiesa di Santo Stefano \u00e8 un luogo di culto cattolico di Assisi.\nFu costruita tra il XII ed il XIII secolo in forme modeste e semplici; le mura sono in pietra viva, come molti altri edifici di Assisi.\nAll\u2019esterno e presente un piccolo campanile a vela e una nicchia aggiunta nel XVI secolo.\nL'interno \u00e8 ad unica navata illuminata da piccole finestre; il soffitto \u00e8 in legno e resti di affreschi ornano le pareti laterali; Uno, da un giottesco pittore raffigura la Madonna con i Santi Francesco e Stefano, e l\u2019altro \u00e8 una scena della crocifissione.\nLa tradizione francescana vuole che le campane di questa chiesetta abbiano suonato ininterrottamente nell'ora dell'agonia e della morte di san Francesco."}
{"id": "2243373", "revid": "123842313", "url": "https://it.wikipedia.org/wiki?curid=2243373", "title": "Divieto di analogia", "text": "Il divieto di analogia \u00e8 un principio giuridico del diritto penale italiano di rango costituzionale. Trova fondamento nel secondo comma dell'art. 25 della costituzione, nell'art. 1 del Codice penale e nell'art. 14 delle disposizioni sulla legge in generale (Preleggi).\nEsso deriva dal pi\u00f9 generale principio di tassativit\u00e0, in particolare il divieto di analogia pu\u00f2 essere inteso come \"principio di tassativit\u00e0 delle norme incriminatrici\".\nProfili costituzionali.\nIl legislatore costituzionale, prevedendo che \"nessuno pu\u00f2 essere punito se non in forza di una legge che sia entrata in vigore prima del fatto commesso\", ha voluto vincolare il legislatore ordinario impedendogli di disporre delle norme che consentono l'analogia delle norme incriminatrici.\nIl legislatore ordinario pertanto non pu\u00f2 introdurre nell'ordinamento norme che rendano facoltativa l'analogia o che la prevedano espressamente.\nI limiti.\nIl divieto di analogia, per espressa previsione normativa, \u00e8 rivolto al giudice e all'interprete del diritto penale. Al giudice penale \u00e8 fatto divieto di applicare pene a fatti non previsti dalla legge come reato e di applicare pene pi\u00f9 severe rispetto a quelle previste.\nAl giudice \u00e8 vietato il ricorso alle norme che disciplinano un caso simile: la legge penale deve essere applicata solo alla fattispecie concreta che rientra nel precetto (\"praeceptum legis\") della norma incriminatrice. Le norme eccezionali, che fanno eccezione alle regole generali o ad altre leggi, debbono rimanere tali e il Giudice non pu\u00f2 applicarle in via analogica. \nNella applicazione della norma il giudice non pu\u00f2 spingersi al di l\u00e0 dell'interpretazione letterale del testo normativo. Il giudice che riconduce ad una norma un significato differente dal significato letterale, incorre nel divieto di analogia poich\u00e9 con tale comportamento estende la norma al caso simile. Questo comportamento \u00e8 vietato infatti il codice penale prevede che nessuno possa essere punito per un fatto che non sia espressamente previsto dalla legge come reato.\nIl \"favor rei\".\nTali limiti, rivolti al giudice, non si estendono alle norme che escludono o diminuiscono la responsabilit\u00e0. In virt\u00f9 del dovere di solidariet\u00e0 sociale e della funzione della Repubblica di riconoscere i diritti di ciascuno (Cost. art.2), nella lettura dei comportamenti del consociato si presume la buona fede fino a prova del contrario.\nPer il principio del \"favor rei\", nel diritto penale deve applicarsi sempre la norma pi\u00f9 favorevole all'imputato, e pertanto, in linea generale, quella branca giuridica esclude il ricorso all'analogia.\nNel medesimo senso va anche la disciplina della successione delle leggi penali nel tempo, che comporta l'applicazione al reo della legge pi\u00f9 mite, laddove sia sopraggiunta in corso di processo o anche in corso di esecuzione della pena: la retroattivit\u00e0 della \"lex mitior\", per\u00f2, viene pi\u00f9 correttamente ricondotta al principio di irretroattivit\u00e0."}
{"id": "2243375", "revid": "7336", "url": "https://it.wikipedia.org/wiki?curid=2243375", "title": "Stato vegetativo persistente", "text": ""}
{"id": "2243379", "revid": "110157", "url": "https://it.wikipedia.org/wiki?curid=2243379", "title": "It's Ecstasy When You Lay Down Next to Me", "text": "It's Ecstasy When You Lay Down Next to Me \u00e8 una canzone prodotta e registrata da Barry White e scritta da Nelson Pigford e Ekundayo Paris nel 1977, pubblicata come primo singolo estratto dall'album \"Barry White Sings for Someone You Love\".\nIl singolo ricevette un disco d'oro dalla RIIA il 2 luglio 1974."}
{"id": "2243381", "revid": "985910", "url": "https://it.wikipedia.org/wiki?curid=2243381", "title": "Evento di Carrington", "text": "L'Evento di Carrington fu la pi\u00f9 grande tempesta geomagnetica o solare mai osservata dagli astronomi. Registrata il primo settembre 1859, deve il suo nome all'astronomo inglese Richard Carrington che, grazie al suo studio delle macchie solari, fu precursore anche della Legge di Sp\u00f6rer.\nL'evento produsse i suoi effetti su tutta la Terra dal 28 agosto al 2 settembre. La tempesta provoc\u00f2 notevoli disturbi all'allora recente tecnologia del telegrafo, causando l'interruzione delle linee telegrafiche per 14 ore, e produsse un'aurora boreale visibile anche a latitudini inusuali (ad esempio a Roma, in Giamaica, alle Hawaii e a Cuba). Ebbe un indice DST pari a -8050 nanotesla.\nStoria.\nGioved\u00ec 1\u00ba settembre 1859, alle ore 11:18, in una mattinata serena priva di nuvolosit\u00e0, mentre era dedito all'osservazione del Sole attraverso un telescopio che ne proiettava l'immagine su uno schermo, il trentatreenne Richard Carrington focalizz\u00f2 la sua attenzione su un paio di luci accecanti apparse all'improvviso dentro una formazione di macchie solari che stava studiando; avevano una strana forma a fagiolo ed eguagliavano, se non superavano addirittura, la stessa luminosit\u00e0 della nostra stella. Agitatissimo, comprendendo di essere testimone di un evento straordinario, corse a cercare qualcuno che avallasse la sua scoperta, ma inutilmente: quando ritorn\u00f2, con sua grande sorpresa s'accorse che l'intensit\u00e0 di quelle luci si era alquanto affievolita fino a scomparire.\nIl giorno successivo, poco prima dell'alba, i cieli nei pressi delle latitudini di Cuba, Bahamas, Giamaica, El Salvador ed Hawaii si colorarono di rosso sangue a causa di intense e variopinte aurore, la cui causa era da riportare a quelle luci che Carrington la mattina precedente aveva avuto la fortuna di poter osservare e che altro non erano se non brillamenti, esplosioni magnetiche che avvenivano sulla superficie solare. Il fenomeno fu osservato e studiato anche da Angelo Secchi dall'Osservatorio del Collegio Romano. Durante le osservazioni solari eseguite in luce bianca con il telescopio rifrattore di Robert-Agla\u00e9 Cauchoix dal 25 agosto al 6 settembre 1859, Secchi registr\u00f2 le caratteristiche delle molte strutture apparse in quel periodo sul disco solare e studi\u00f2 in dettaglio il gruppo di macchie solari che aveva originato il brillamento."}
{"id": "2243382", "revid": "51032", "url": "https://it.wikipedia.org/wiki?curid=2243382", "title": "Richard Carrington", "text": ""}
{"id": "2243384", "revid": "330183", "url": "https://it.wikipedia.org/wiki?curid=2243384", "title": "Cambio a train baladeur", "text": ""}
{"id": "2243388", "revid": "214753", "url": "https://it.wikipedia.org/wiki?curid=2243388", "title": "Campionati mondiali di skeleton", "text": "I Campionati mondiali di skeleton sono una competizione sportiva organizzata dalla International Bobsleigh &amp; Skeleton Federation (IBSF) in cui si assegnano i titoli mondiali nelle diverse specialit\u00e0 del skeleton. Si svolgono con cadenza annua dal 1982 (e dal 1999 soltanto negli anni non olimpici), nella specialit\u00e0 maschile. Lo skeleton femminile fu introdotto nel 2000. A partire dal 2004 si ebbe una sede unica per le gare di bob e di skeleton maschili e femminili e la manifestazione prese il nome di \"FIBT World Championships\" (ora \"IBSF World Championships\"). Una gara a squadre miste di bob e di skeleton venne inserita nel 2007 e rimase in vigore sino all'edizione del 2019; a partire dal 2020 essa venne abolita e sostituita con una gara a squadre miste riservata ai soli skeletonisti.\nAlbo d'oro.\nGara a squadre.\nSino all'edizione di Whistler 2019 la gara a squadre miste comprendeva anche gli atleti e le atlete del bob ma tale formato \u00e8 stato abolito a partire dalla rassegna del 2020 e sostituito con una gara a squadre miste riservata ai soli skeletonisti.\nMedagliere.\nAggiornato all'edizione 2021.\nStatistiche e record.\nTitoli vinti.\nTotale.\nNella seguente classifica sono indicate tutte le atlete e tutti gli atleti che hanno vinto almeno due titoli in qualsiasi disciplina (singolo e/o gara a squadre), ordinate/i per numero di vittorie. Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nSingolo.\nNelle seguenti classifiche sono indicate tutte le atlete e tutti gli atleti che hanno vinto almeno due titoli nel singolo, ordinate/i per numero di vittorie. Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nGara a squadre.\nNella seguente classifica sono indicate tutte le atlete e tutti gli atleti che hanno vinto almeno due titoli nella competizione a squadre, ordinate/i per numero di vittorie. Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nMedaglie conquistate.\nTotale.\nNella seguente classifica sono indicate tutte le atlete e tutti gli atleti che hanno conquistato almeno cinque medaglie in qualsiasi disciplina (singolo e/o gara a squadre), ordinate prima per numero e poi per tipologia (con precedenza agli ori, poi agli argenti e infine ai bronzi). Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nSingolo.\nNelle seguenti classifiche sono indicate tutte le atlete e tutti gli atleti che hanno conquistato almeno quattro medaglie nel singolo (tre per le classifiche di genere), ordinate prima per numero e poi per tipologia (con precedenza agli ori, poi agli argenti e infine ai bronzi). Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nGara a squadre.\nNella seguente classifica sono indicate tutte le atlete e tutti gli atleti che hanno conquistato almeno tre medaglie nella competizione a squadre, ordinate prima per numero e poi per tipologia (con precedenza agli ori, poi agli argenti e infine ai bronzi). Le graduatorie sono aggiornate all'edizione 2021. In grassetto le atlete e gli atleti ancora in attivit\u00e0."}
{"id": "2243400", "revid": "1564499", "url": "https://it.wikipedia.org/wiki?curid=2243400", "title": "Monti Picentini", "text": "I Monti Picentini sono un gruppo montuoso dell'Appennino campano. Spostati verso il Tirreno, si trovano tra i monti Lattari, i monti del Partenio, l'altopiano Irpino e la valle del fiume Sele.\nLe vette pi\u00f9 elevate sono quelle del monte Cervialto (1.809\u00a0m s.l.m.), del monte Terminio (1806 m s.l.m.) nella parte occidentale e del monte Polveracchio (1.790\u00a0m s.l.m.) nella parte orientale.\nStoria.\nFin dal XIII secolo i monti Picentini furono prescelti da re Carlo I d'Angi\u00f2 quale linea di demarcazione tra i due giustizierati di Principato Citra (a sud) e Principato Ultra (a nord), all'interno del regno di Napoli. Nel corso dei secoli i limiti amministrativi subirono alcune modifiche, ma il settore centrale dei monti Picentini forma tuttora il confine tra la provincia di Salerno (a sud) e la provincia di Avellino (a nord).\nCaratteristiche geologiche e morfologiche.\nIl gruppo \u00e8 costituito da rocce calcaree e dolomitiche, differenziandosi dalla zona circostante, con terreni prevalentemente argillosi.\nUna depressione centrale, che mette in comunicazione la valle del fiume Calore Irpino e quella del fiume Tusciano, divide il gruppo in due settori geologicamente e morfologicamente differenti: sul lato occidentale il gruppo montuoso per largo tratto \u00e8 costituito prevalentemente da dolomie, e si presenta pi\u00f9 profondamente smembrato, mentre la parte orientale \u00e8 composta in genere da calcari ed assume una forma pi\u00f9 compatta e meno aspra, con diverse vette che si innalzano da una piattaforma a circa 1000 metri di altitudine.\nEssendo le rocce calcaree di gran lunga dominanti, \u00e8 presente il fenomeno del carsismo, con numerosi bacini, chiusi o parzialmente sbrecciati, di varia estensione e posti a diverse altezze. Da questi bacini si originano a valle diverse sorgenti.\nIdrografia, clima e vegetazione.\nIl gruppo montuoso \u00e8 ricco di acque e sorgenti, alimentate dal fenomeno carsico e dalle abbondanti precipitazioni nevose e piovose che caratterizzano l'area montuosa. Le riserve d'acqua di queste montagne alimentano intere province dalla Puglia alla Campania. I Picentini sono considerati la riserva d'acqua pi\u00f9 grande del Sud e la terza riserva d'acqua in Europa. \nAlcuni corsi d'acqua che nascono nel gruppo montuoso si dirigono verso il mar Tirreno, direttamente (Sele, Tusciano, Picentino), o come affluenti (il Calore Irpino e il suo tributario Sabato, le cui acque confluiscono nel Volturno) il Tenza che affluisce nel Sele, mentre l'Ofanto sfocia nel mar Adriatico.\nLa regione gode di un'elevata piovosit\u00e0. \nIl settore meridionale e occidentale, dal Pizzo San Michele a Olevano sul Tusciano, passando per l'area del Terminio \u00e8 esposto ai venti umidi provenienti dal mar Tirreno ed ha medie annue tra le pi\u00f9 elevate in regione e anche intorno ai 2000mm (1.900\u00a0mm annui per Olevano sul Tusciano, 1.842\u00a0mm annui per Giffoni Valle Piana e circa 2000mm Solofra) mentre la zona rivolta verso l'interno, verso est, supera di poco i 1.000\u00a0mm annui (1.045\u00a0mm per Nusco e 1.009\u00a0mm per Lioni).\nLa neve \u00e8 presente in abbondanza in inverno su vaste aree picentine e spesso ricopre con il suo manto bianco i paesi della pedemontana. Ben esposta alle fredde correnti settentrionali, su quest'area montuosa la neve cade con una certa frequenza e abbondanza in inverno soprattutto nella zona fra i monti Cervialto, il Laceno e il Polveracchio, da Bagnoli Irpino ad Acerno e lungo la pedemontana dell'aree montuose Terminio-monti Mai, tra Volturara Irpinia, Serino, Calvanico e Montella.\nLa vegetazione, caratterizzata, specialmente sul versante meridionale, da una prevalente copertura di bosco ceduo misto, alternato a castagneti da frutto.\nDei fitti faggeti si trovano su tutte le elevazioni al di sopra dei 900m, scendendo a quote pi\u00f9 basse nelle zone pi\u00f9 fredde del comprensorio(area del Laceno, valli del Terminio e dei monti Mai)"}
{"id": "2243405", "revid": "1946367", "url": "https://it.wikipedia.org/wiki?curid=2243405", "title": "Comunit\u00e0 montana del Fortore", "text": "La Comunit\u00e0 montana del Fortore \u00e8 una comunit\u00e0 montana che raccoglie i comuni della provincia di Benevento ubicati lungo il corso del fiume Fortore nonch\u00e9 quelli situati nella valle del Miscano.\nLa sede della comunit\u00e0 montana si trova nel comune di San Bartolomeo in Galdo.\nComuni aderenti.\nI comuni che la compongono sono:\nComuni pi\u00f9 popolosi.\nI comuni pi\u00f9 popolosi sono:"}
{"id": "2243407", "revid": "1272592", "url": "https://it.wikipedia.org/wiki?curid=2243407", "title": "LK III", "text": ""}
{"id": "2243408", "revid": "214753", "url": "https://it.wikipedia.org/wiki?curid=2243408", "title": "Campionati mondiali di bob", "text": "I Campionati mondiali di bob sono una competizione sportiva organizzata dalla Federazione Internazionale di Bob e Skeleton (IBSF) in cui si assegnano i titoli mondiali nelle diverse specialit\u00e0 del bob. Si svolgono con cadenza annua, negli anni non olimpici, dal 1930.\nLa gara di bob a due venne introdotta nel 1931, ma solo a partire dal 1947 le due gare (bob a due e bob a quattro) si disputarono sulla stessa pista. Il bob a due femminile fece il suo esordio nel 2000 e a partire dal 2004 si ebbe una sede unica per le gare di bob e di skeleton maschili e femminili e la manifestazione prese il nome di \"FIBT World Championships\" (ora \"IBSF World Championships\"). La gara a squadre miste comprendente atlete e atleti di bob e di skeleton venne introdotta nel 2007 e abolita nel 2019. La disciplina del monobob venne introdotta invece nel 2021 e riservata soltanto alle donne.\nAlbo d'oro.\nBob a due uomini.\nNell'edizione di Sch\u00f6nau am K\u00f6nigssee 1979 Ohlw\u00e4rter sostitu\u00ec l'infortunato Schumann dopo la terza discesa. A Cortina d'Ampezzo 1999 Ranzi sostitu\u00ec l'infortunato Costa dopo la prima discesa. A Sankt Moritz 2007 Herzog sostitu\u00ec l'infortunato Streltsov dopo la terza discesa.\nBob a quattro uomini.\nNel 1933 non venne disputata la gara di bob a quattro. A Cortina d'Ampezzo 1966 venne annullata la gara a seguito della morte durante la competizione dell'atleta Toni Pensperger della GermaniaOvest; una medaglia d'oro postuma venne assegnata a Pensperger, Ludwig Siebert, Helmut Werzer, e Roland Ebert. La gara dell'Alpe d'Huez 1967 venne cancellata a causa delle cattive condizioni della pista dovute all'alta temperatura.\nMedagliere.\nAggiornato all'edizione 2021. In \"corsivo\" le nazioni non pi\u00f9 esistenti.\nStatistiche e record.\nTitoli vinti.\nTutte le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nGraduatoria totale.\nNella seguente classifica generale sono indicate/i tutte le atlete e tutti gli atleti che hanno vinto almeno cinque titoli mondiali in qualsiasi disciplina (monobob, bob a due, bob a quattro e/o gara a squadre), ordinate/i per numero di vittorie.\nMonobob donne.\nNella seguente classifica sono indicate tutte le atlete vincitrici di almeno due titoli nel monobob femminile, ordinate per numero di vittorie.\nBob a due donne.\nNella seguente classifica sono indicate tutte le atlete vincitrici di almeno due titoli nel bob a due femminile, ordinate per numero di vittorie.\nBob a due uomini.\nNella seguente classifica sono indicati tutti gli atleti vincitori di almeno tre titoli nel bob a due maschile, ordinati per numero di vittorie.\nBob a quattro uomini.\nNella seguente classifica sono indicati tutti gli atleti vincitori di almeno tre titoli nel bob a due maschile, ordinati per numero di vittorie.\nGara a squadre.\nNella seguente classifica sono indicate/i tutte le atlete e tutti gli atleti che hanno vinto di almeno due titoli nella gara a squadre miste, ordinate/i per numero di vittorie.\nTotale bob donne.\nNella seguente classifica sono indicate tutte le atlete vincitrici di almeno due titoli nelle discipline del monobob e del bob a due femminili, ordinate per numero di vittorie.\nTotale bob uomini.\nNella seguente classifica sono indicati tutti gli atleti vincitori di almeno quattro titoli nelle discipline del bob a due e del bob a quattro maschili, ordinati per numero di vittorie.\nDoppiette monobob/bob a due.\nNella seguente classifica sono indicate tutte le atlete che hanno ottenuto almeno una \"doppietta\", ovvero coloro che hanno vinto il titolo mondiale sia nel monobob che nel bob a due femminili nella stessa edizione dei campionati, ordinate per numero di doppiette.\nDoppiette bob a due/bob a quattro.\nNella seguente classifica sono indicati tutti gli atleti che hanno ottenuto almeno due \"doppiette\", ovvero coloro che hanno vinto il titolo mondiale sia nel bob a due che nel bob a quattro nella stessa edizione dei campionati per almeno due volte, ordinati per numero di doppiette.\nTotale donne.\nNella seguente classifica generale sono indicate tutte le atlete che hanno vinto almeno due titoli mondiali nelle discipline del monobob, del bob a due e/o nella gara a squadre, ordinate per numero totale di vittorie.\nTotale uomini.\nNella seguente classifica generale sono indicati tutti gli atleti che hanno vinto almeno cinque titoli mondiali nelle discipline del bob a due, del bob a quattro e/o della gara a squadre, ordinati per numero totale di vittorie.\nMedaglie conquistate.\nTutte le graduatorie sono aggiornate all'edizione 2021. In grassetto le atlete e gli atleti ancora in attivit\u00e0.\nGraduatoria totale.\nNella seguente classifica generale sono indicate le prime quindici posizioni tra tutte le atlete e tutti gli atleti che hanno vinto medaglie mondiali in qualsiasi disciplina (monobob, bob a due, bob a quattro e/o gara a squadre), ordinate prima per numero e poi per tipologia (con precedenza agli ori, poi agli argenti e infine ai bronzi).\nTotale donne.\nNella seguente classifica sono indicate le prime dieci posizioni tra le atlete che hanno vinto medaglie mondiali in qualsiasi disciplina (monobob, bob a due e/o gara a squadre), ordinate prima per numero e poi per tipologia (con precedenza agli ori, poi agli argenti e infine ai bronzi).\nTotale uomini.\nNella seguente classifica sono indicate le prime quindici posizioni tra gli atleti che hanno vinto medaglie mondiali in qualsiasi disciplina (bob a due, bob a quattro e/o gara a squadre), ordinate prima per numero e poi per tipologia (con precedenza agli ori, poi agli argenti e infine ai bronzi).\nBob a due donne.\nNella seguente classifica sono indicate tutte le atlete che hanno vinto almeno tre medaglie mondiali nella disciplina del bob a due femminile, ordinate prima per numero e poi per tipologia (con precedenza agli ori, poi agli argenti e infine ai bronzi).\nBob a due uomini.\nNella seguente classifica sono indicati tutti gli atleti che hanno vinto almeno cinque medaglie mondiali nella disciplina del bob a due maschile, ordinate prima per numero e poi per tipologia (con precedenza agli ori, poi agli argenti e infine ai bronzi).\nBob a quattro uomini.\nNella seguente classifica sono indicati tutti gli atleti che hanno vinto almeno cinque medaglie mondiali nella disciplina del bob a quattro maschile, ordinate prima per numero e poi per tipologia (con precedenza agli ori, poi agli argenti e infine ai bronzi).\nGara a squadre.\nNella seguente classifica generale sono indicate tutte le atlete e tutti gli atleti che hanno vinto almeno tre medaglie mondiali nella gara a squadre miste, ordinate prima per numero e poi per tipologia (con precedenza agli ori, poi agli argenti e infine ai bronzi)."}
{"id": "2243410", "revid": "120728731", "url": "https://it.wikipedia.org/wiki?curid=2243410", "title": "Sassinora", "text": "La Sassinora \u00e8 un torrente di 7\u00a0km di lunghezza delle province di Campobasso e di Benevento, affluente del fiume Tammaro.\nDescrizione.\nNasce nelle localit\u00e0 \"\"Tre Fontane\" e \"Sorienzole\"\" fra le montagne del Matese, nel territorio di Sepino in Molise.\nDopo un corso di circa 7\u00a0km si immette nel Tammaro presso la localit\u00e0 \"Ponte stretto\", a sud del paese di Sassinoro, in Campania. Presso la confluenza si trovavano i mulini detti delle \"Capoane\", di cui rimane ancora qualche resto. Secondo alcune interpretazioni erudite, ma prive di fondamento, . Appare evidente che il nome del torrente \u00e8 strettamente collegato al territorio del paese che gli sorge accanto, Sassinoro, toponimo derivante dalla proposizione \"Curtis Saxonorum\""}
{"id": "2243412", "revid": "125892770", "url": "https://it.wikipedia.org/wiki?curid=2243412", "title": "Tammarecchia", "text": "Il Tammarecchia \u00e8 un torrente,della provincia di Benevento, maggior affluente del Tammaro.\nDescrizione.\nNasce dai monti del Sannio (nell'Appennino campano) da due rami: il primo si origina dal monte \"Vado Mistongo\" e l'altro dal \"vallone Monaco\", nel comune di Castelpagano. Scorre per 30 chilometri nei territori dei comuni di Santa Croce del Sannio e di Circello e riceve da sinistra il torrente \"dei Torti\". Si getta nel Tammaro presso Fragneto l'Abate."}
{"id": "2243417", "revid": "729019", "url": "https://it.wikipedia.org/wiki?curid=2243417", "title": "Maximilian Lorenz von Starhemberg", "text": "Fu un feldmaresciallo imperiale e dal 1679 fu comandante della fortezza di Philippsburg. Nonostante la sua nomina a maresciallo generale, avvenuta nel 1689, era sempre rimasto all'ombra del suo pi\u00f9 noto fratello Ernst R\u00fcdiger von Starhemberg (1638 \u2013 1701), non raggiungendo cos\u00ec mai un'effettiva notoriet\u00e0. Maximilian fu gravemente ferito il 6 settembre 1689 durante l'assalto alla fortezza di Magonza e mor\u00ec, a causa delle ferite riportate, undici giorni dopo.\nOrigini.\nIl conte Massimiliano Lorenzo von Starhemberg era il secondo figlio del conte Konrad Balthasar von Starhemberg e di Anna Elisabetta von Zinzendorf. Il fratello maggiore era il pi\u00f9 noto Ernst R\u00fcdiger von Starhemberg. Successivamente Massimiliano Lorenzo ebbe 4 fratellastri pi\u00f9 giovani, figli che il padre aveva avuto dalla sua seconda moglie, la contessa Francesca Caterina Cavriani: Leopold Carl, Franz Ottokar, Gundaker Thomas e Paul Joseph Jakob.\nGiovinezza.\nCome Massimiliano abbia trascorso gli anni dell'infanzia e quelli della giovinezza non \u00e8 noto. La prima menzione a lui relativa parte dal 1692, quando viene segnalato come Cameriere dell'arciduca Carlo Giuseppe, vescovo di Passavia e di Olomouc, e fratellastro minore dell'imperatore Leopoldo I. Dopo la morte del quattordicenne arciduca, avvenuta il 27 gennaio 1664, fu per brevissimo tempo cameriere dello stesso imperatore. Quando, nel febbraio dello stesso anno, fu costituito un esercito per fronteggiare la minaccia turca, Massimiliano decise, come il fratello Ernst R\u00fcdiger, di arruolarsi e di intraprendere cos\u00ec la carriera militare.\nLa carriera militare.\nEntr\u00f2 in servizio nel reggimento dell'Austria Superiore come capitano. Nel medesimo anno spos\u00f2 Dorothea Polixena von Scherffenberg e prima della partenza per il fronte, fu stipulato un contratto matrimoniale che assicurava finanziariamente la sposa in caso di morte di Massimiliano in guerra. And\u00f2 quindi a combattere nella 4\u00aa guerra austro-turca contro le truppe comandate dal Gran Visir Faz\u0131l Ahmed K\u00f6pr\u00fcl\u00fc, ma la sua partecipazione fu molto breve, poich\u00e9 poco dopo si giunse alla pace fra i due contendenti.\nDopo la stipula della pace di Eisenburg (20 agosto 1664) Massimiliano, che nel frattempo era diventato tenente colonnello, offr\u00ec i suoi servigi al re di Spagna Filippo IV e si rec\u00f2 nei Paesi Bassi spagnoli, verosimilmente con l'appena costituito reggimento Metternich. Da questo momento si perdono le tracce di Massimiliano, ma \u00e8 probabile che nel periodo 1667/1668 egli sia rimasto coinvolto nella confusione della guerra di devoluzione. \u00c8 comunque accertato che nel 1667 Massimiliano ricevette dalla cognata Dorotea il possesso di Frain/Vranov nad Dyj\u00ed, che poi vend\u00e9 nello stesso anno a suo padre Konrad.\nSi sa tuttavia che egli ricevette, nel corso della guerra di devoluzione, prima il grado di colonnello e poi quello di generale. Successivamente condusse un esercito di fanteria a Napoli.\nDopo la pace di Nimega (10 agosto 1678) Massimiliano ricevette il comando di un altro reggimento di fanteria e divenne comandante della piazzaforte di Philippsburg che allora era considerata una delle pi\u00f9 importanti piazzeforti della zona del Reno superiore. Negli anni a seguire la fortezza sub\u00ec ulteriori ampliamenti.\nNel 1684, dopo il secondo assedio di Vienna, l'Impero, la Polonia e la Repubblica di Venezia si allearono nella Lega Santa, auspice Papa Innocenzo X (5 marzo) 1684. \nCarlo V di Lorena part\u00ec per una nuova campagna militare verso la citt\u00e0 di Buda con circa 18.000 soldati al seguito. Poich\u00e9 era ancora in corso un armistizio con la Francia di Luigi XIV, anche Massimiliano partecip\u00f2 a questa campagna. Dopo che l'armata principale ebbe attraversato il Danubio il giorno 13 giugno, comparvero le avanguardie dell'esercito imperiale al comando di Massimiliano, ora promosso a Comandante in capo, e quelle del generale di cavalleria, il margravio di Baden Luigi Guglielmo il 15 davanti alla citt\u00e0 di Visegr\u00e1d. Il giorno successivo la citt\u00e0 di Grad fu conquistata d'assalto dalle truppe imperiali nonostante le sue poderose mura, dopo che una delle porte era stata distrutta a cannonate. Gran parte delle truppe ottomane a difesa della citt\u00e0 fu uccisa e la citt\u00e0 saccheggiata. Solo una minima parte dei soldati turchi riusc\u00ec a rifugiarsi nel castello sulla rupe che sovrasta la citt\u00e0 ma dopo un assedio di un giorno e mezzo anche questo manipolo ottomano capitol\u00f2 (18 giugno). Il centro dello schieramento imperiale era condotto dal conte Massimiliano Lorenzo di Starhemberg e dopo un breve combattimento le truppe turche furono sconfitte. Perfino V\u00e1c cadde nello stesso giorno nelle mani degli imperiali.\nIl 27 giugno l'esercito imperiale incontr\u00f2 presso V\u00e1c una armata turca forte di circa 17.000 uomini. Nonostante che i turchi avessero fortificato una posizione loro favorevole, il duca di Lorena apr\u00ec la battaglia con il fuoco dell'artiglieria. Massimiliano si distinse in questi combattimenti, il che fu molto apprezzato a Vienna. Successivamente egli prese parte anche all'assedio di Buda.\nQuando il principe elettore del Palatinato Carlo II mor\u00ec (26 maggio 1685), l'imperatore invi\u00f2 immediatamente Massimiliano a Heidelberg per assicurare il possesso della citt\u00e0 al successore, il duca Filippo Guglielmo.\nIl nuovo principe elettore si appoggi\u00f2 all'inizio ai servigi di Massimiliano e lo nomin\u00f2 persino suo consigliere. \nIl 9 luglio 1686 fu stipulata un'alleanza difensiva fra l'imperatore Leopoldo I, il re di Spagna Carlo II, il re di Svezia Carlo XI e il principe elettore di Baviera Massimiliano II Emanuele, insieme ai principi della riva destra del Reno, che avrebbe dovuto impedire ulteriori mire espansionistiche del re di Francia.\nDurante la guerra della Grande Alleanza (1688 \u2013 1697) la fortezza di Philippsburg, difesa da Massimiliano, fu posta sotto assedio dalle truppe di Luigi XIV di Francia.\nMassimiliano riusc\u00ec a difendere la citt\u00e0 contro un nemico decisamente superiore in numero di soldati ed armamento per trentadue giorni, dopo di che, a causa del crollo del morale delle sue truppe, capitol\u00f2 in cambio del diritto a lasciare liberamente la piazza con le sue truppe, cosa che avvenne puntualmente. Si spost\u00f2 quindi ad Ulma, l\u00ec fu raggiunto da una convocazione a Vienna per rendere conto della sua resa di fronte a un'apposita commissione militare. Tuttavia fu presto prosciolto da ogni accusa.\nNel frattempo le truppe francesi proseguirono la loro offensiva finch\u00e9 l'arciduca d'Austria ed imperatore annunci\u00f2 la guerra come ostilit\u00e0 contro l'intero Impero e si alle\u00f2 con Inghilterra, Svezia, Spagna, ducato di Savoia e Paesi Bassi. L'imperatore ed i principi tedeschi poterono mettere insieme nel 1689 sul Reno un esercito di 100.000 uomini. Massimiliano, ora divenuto feldmaresciallo, fu assegnato con il suo reggimento al corpo d'armata del duca di Lorena. Questi invi\u00f2 nel mese di maggio del 1689 Massimiliano con un paio di reggimenti a Coblenza, per difenderla con i suoi dintorni dai francesi. Inoltre invi\u00f2 in rinforzo anche le truppe del principe elettore di Hannover. \nIl 15 giugno il duca di Lorena irruppe con la sua armata in Coblenza, attravers\u00f2 il Reno e un\u00ec le sue truppe a quelle di Massimiliano.\nIl 15 luglio l'armata si diresse verso Magonza che pose sotto assedio. Durante un assalto, il 6 settembre, Massimiliano fu colpito da una pallottola e 11 giorni dopo mor\u00ec a causa delle ferite riportate.\nNon avendo avuto figli dalla moglie Dorothea, la linea collaterale della famiglia Starhember, che avrebbe avuto lui come capostipite, si estinse."}
{"id": "2243418", "revid": "339392", "url": "https://it.wikipedia.org/wiki?curid=2243418", "title": "Flash lite", "text": ""}
{"id": "2243419", "revid": "7336", "url": "https://it.wikipedia.org/wiki?curid=2243419", "title": "Lancet", "text": ""}
{"id": "2243420", "revid": "123421444", "url": "https://it.wikipedia.org/wiki?curid=2243420", "title": "Reinello", "text": "Il Reinello \u00e8 un torrente della Campania. Costituisce un affluente in sinistra idrografica del fiume Tammaro.\nDescrizione.\nCon una lunghezza di 17 chilometri \u00e8 il secondo maggior affluente del Tammaro dopo la Tammarecchia. Il corso del torrente si svolge interamente in provincia di Benevento. Nasce nell'Appennino campano dal piccolo lago di Decorata (nel territorio di Colle Sannita), segna per 8\u00a0km il confine fra questo comune e quello di San Marco dei Cavoti, quindi tra questo e quello di Reino. Dopo circa 6\u00a0km confluisce nel fiume Tammaro, al confine con il comune di Pesco Sannita."}
{"id": "2243423", "revid": "1564499", "url": "https://it.wikipedia.org/wiki?curid=2243423", "title": "Tamaricchio", "text": "Il Tamaricchio \u00e8 un torrente della Campania. Costituisce un affluente in sinistra idrografica del fiume Tammaro.\nDescrizione.\nScorre per 9 chilometri, interamente nella provincia di Benevento. Nasce dalle Murge di Pescardone, nell'Appennino campano. Il suo corso prosegue fra Molinara e San Marco dei Cavoti e presso Calisi, frazione di quest'ultimo, riceve da sinistra il \"Tammaricchio di San Giorgio\", affluente che scende dalla valle tra Molinara e San Giorgio La Molara. Nei pressi di Pago Veiano confluisce nel Tammaro."}
{"id": "2243424", "revid": "339392", "url": "https://it.wikipedia.org/wiki?curid=2243424", "title": "3gpp", "text": ""}
{"id": "2243427", "revid": "287204", "url": "https://it.wikipedia.org/wiki?curid=2243427", "title": "MegaPixel", "text": ""}
{"id": "2243428", "revid": "633110", "url": "https://it.wikipedia.org/wiki?curid=2243428", "title": "Sturmpanzerwagen Oberschlesien", "text": "Lo Sturmpanzerwagen Oberschlesien \u00e8 stato un carro armato d'assalto progettato nel 1918 dall'Impero tedesco, come alternativa ai goffi A7V e per disporre in breve tempo di quantit\u00e0 apprezzabili di mezzi corazzati. Con una torretta centrale, compartimentazione interna e altre carratteristiche per l'epoca all'avanguardia, il veicolo fu ordinato in quattro prototipi nell'ottobre 1918 e, quasi sicuramente, neppure uno era stato impostato alla conclusione della prima guerra mondiale.\nStoria.\nNel 1917 anche l'Impero tedesco cominci\u00f2 a progettare e sperimentare i primi carri armati, in seguito alla scioccante comparsa dei Mark I britannici durante la battaglia della Somme; gran parte del lavoro ricadde su un comitato tecnico appositamente costituito, l\"Allgemeine Kriegsdepartement 7, Abteilung Verkehrwesen\", abbreviato in A7V e guidato dal capace ingegnere Joseph Vollmer, che faceva riferimento alla Commissione collaudi dei veicoli (\"Verkehr-Pr\u00fcfungs-Kommission\" o VPK). Nel 1918 il carro armato pesante A7V cominci\u00f2 a essere distribuito ai reparti, ma i limiti tecnici di cui soffriva e l'insufficiente mobilit\u00e0 avevano spinto a sviluppare subito altri carri armati, dai leggeri LK I/LK II al mastodontico K-Wagen: quest'ultimo in particolare si rivel\u00f2 un progetto costoso, che bloccava materie prime e personale in quantit\u00e0 sempre maggiori. Nel giugno 1918 l'Ufficio trasporti motorizzati riconobbe che la strada del carro armato superpesante, che pure aveva difeso fino a quel momento, avrebbe dovuto essere abbandonata in favore di mezzi pi\u00f9 agili e fabbricabili in grandi numeri: la costruzione dell'A7V fu fermata, quella del K-Wagen confermata a dieci esemplari e fu deciso che la capacit\u00e0 produttiva si sarebbe concentrata su carri armati d'assalto (\"Sturmpanzerwagen\") e trattori d'artiglieria corazzati.\nAlle specifiche tecniche per il nuovo carro armato d'assalto, diffuse nell'estate 1918, risposero tredici aziende. Tuttavia il progetto ritenuto pi\u00f9 promettente e alla fine selezionato giunse da un ufficiale della VPK, il capitano Heinrich M\u00fcller, che aveva maturato notevole esperienza grazie alla sua posizione. Aveva ideato un mezzo dalle avanzate caratteristiche per l'epoca, come la suddivisione interna in compartimenti, una torretta rotante centrale, treno di rotolamento non avvolgente, la netta separazione tra equipaggio e serbatoi. Le cianografie furono affidate alla Oberschlesische H\u00fcttenwerke AG, una ferriera ubicata a Gleiwitz in Slesia e facente parte del gruppo industriale Baildonh\u00fctte, che le studi\u00f2 e ne conferm\u00f2 la fattibilit\u00e0: il 5 ottobre seguente l'Oberste Heeresleitung richiese due prototipi, che ebbero la denominazione di copertura \"Oberschlesien\". Una settimana pi\u00f9 tardi la VPK contatt\u00f2 la ditta perch\u00e9 costruisse altri due mezzi sperimentali, indicati come \"Oberschlesien II\" \u2013 avrebbero dovuto avere trazione posteriore e cingoli di tipo pi\u00f9 robusto. In realt\u00e0 la costruzione dei quattro veicoli neppure prese avvio prima della capitolazione tedesca di novembre. Un'altra fonte afferma, invece, che i prototipi di Oberschlesien fossero stati quantomeno impostati prima della fine della guerra.\nTecnica.\nIl progetto dello Sturmpanzerwagen Oberschlesien prevedeva un veicolo di 6,70 \u00d7 2,34 metri, con altezza di 2,97 metri e un peso di 19-20 tonnellate che, combinato con i cingoli di larghezza imprecisata, avrebbe generato un peso specifico al suolo di 0,50\u00a0kg/cm\u00b2. M\u00fcller introdusse anche una luce libera di 60\u00a0cm, avendo ben presente i grossi problemi dell'A7V che tendeva ad affossarsi su terreni cedevoli o butterati, oppure a fermarsi dinanzi a ostacoli modesti. Lo scafo, di forma rettangolare, era suddiviso in un comparto di guida anteriore, una camera di combattimento centrale con sovrastruttura, sulla quale poggiava la torretta, e infine un vano motore separato dagli altri spazi del carro. L'armamento si sarebbe concentrato nella seconda area: due mitragliatrici MG 08/15 da 7,92\u00a0mm, una collocata in caccia al di sopra del posto del conducente e una puntata in ritirata, al di sopra della copertura motore; in torretta sarebbe stato installato un pezzo da 57\u00a0mm. La torretta, cilindrica, presentava anche una cupola arretrata, ma non \u00e8 comunque chiaro se le armi automatiche fossero state a loro volta installate in torrette in parte girevoli oppure in semplici casematte. Un'altra fonte riporta che v'era una certa indecisione sul cannone, dato che si era ipotizzato anche un'artiglieria da 37\u00a0mm.\nIl motore scelto era un Argus As.III, fornito dall'omonima ditta aeronautica; si trattava di un apparato a 6 cilindri, erogante una potenza di 180\u00a0hp a giri al minuto. L'albero lo collegava alla trasmissione che era vincolata alle due grosse ruote motrici, imperniate al centro del treno di rotolamento in corrispondenza della torretta; a ciascuna estremit\u00e0 del treno erano stati fissati due grandi tamburi con corona dentata, sulle quali scorrevano i cingoli. L'intera sospensione era stata oggetto di attenta progettazione, sebbene le fonti non specifichino di che tipo fosse: fu stimata una velocit\u00e0 massima di 16\u00a0km/h o di 19\u00a0km/h. Al motore erano associati serbatoi per complessivi litri di carburante.\nSi sa che la corazzatura massima era pari a 14\u00a0mm sul lato frontale di scafo, sovrastruttura e torretta e che l'equipaggio sarebbe ammontato a cinque uomini."}
{"id": "2243434", "revid": "486946", "url": "https://it.wikipedia.org/wiki?curid=2243434", "title": "La Sirenetta 3 - Quando tutto ebbe inizio", "text": ""}
{"id": "2243436", "revid": "104485", "url": "https://it.wikipedia.org/wiki?curid=2243436", "title": "Hyaeninae", "text": "Il termine Hyaeninae indica una sottofamiglia di iene appartenenti alla famiglia \"Hyaenidae\" ed alla quale appartengono la iena macchiata, la iena bruna e la iena striata."}
{"id": "2243440", "revid": "659223", "url": "https://it.wikipedia.org/wiki?curid=2243440", "title": "Ludovico Clodio", "text": "Biografia.\nCommissario papale, diplomatico, architetto militare, governatore e castellano in vari diversi luoghi dello Stato della Chiesa.\nRicevette gli ordini sacri il 13 aprile 1465.\nIl 27 agosto 1477, papa Sisto IV gli concesse la dignit\u00e0 di arciprete in Caldarola, sua patria, nella primitiva Chiesa di San Gregorio in \u201ccastrum vetus\u201d.\nIn seguito la Sede Apostolica nomin\u00f2 revisore dei conti delle costruzioni di molte fortezze tra le quali Jesi, Osimo e Offida.\nPapa Alessandro VI, al secolo Rodrigo Borgia, nel 1495, lo invi\u00f2 presso Ferdinando, re di Sicilia, con un gruppo di soldati. Nel 1497 fu castellano della rocca di Offida e fu incaricato della cura della compagnia di Ercole Bentivoglio, composta da cento armigeri e cento balestrieri mandati a tenere sottocontrollo la Marca. Nel 1498 per ordine del papa fu inviato a combattere contro un famoso bandito dell'epoca, tal Angiolo da Passignano. A partire dal 26 febbraio 1501, per due anni fu giudice spirituale della Marca di Ancona.\nDurante l'occupazione di Camerino da parte di Cesare Borgia, nel 1502, il Clodio ebbe l'incarico di commissario papale presso l'esercito del Borgia e Nicol\u00f2 Buonafede da Montesanto fu il commissario dell'impresa militare. Il cardinale Francesco Borgia, preso possesso di Camerino, per conto del duca Giovanni Borgia di cinque anni nomin\u00f2 governatore Ludovico Clodio. Tutti gli occupanti, Clodio compreso, furono messi in fuga nel dicembre 1502 da Giovanni Maria da Varano, unico, della nobile famiglia, sopravvissuto all'eccidio. Ma l'impresa del Da Varano dur\u00f2 poco tempo e i Borgia e il Clodio ritornarono al potere, a quest'ultimo furono assegnati due compiti importanti, uno di compilare una \u201cRelazione dello stato di Camerino a papa Alessandro\u201d (documento prezioso e molto importante) e l'altro di erigere la rocca borgesca. Alla notizia della morte di papa Alessandro VI; il 19 maggio 1503, il Clodio fugg\u00ec da Camerino.\nNel maggio del 1504, papa Giulio II lo nomin\u00f2 commissario pontificio per l'espugnazione della rocca di Forl\u00ec, nel 1506 si occup\u00f2 della costruzione della fortezza di Rocca Galliera presso Bologna e nel 1507 fu nominato castellano della stessa fortezza. \nIl 29 luglio 1508 fu nominato vescovo di Nocera Umbra.\nMor\u00ec a Caldarola nel 1514 e fu sepolto nella chiesa dove fu arciprete. Quando tale edificio fu demolito e sostituito dalla nuova Chiesa dei Santi Gregorio e Valentino, le sue spoglie mortali furono trasferite e tuttora riposano al di sotto del monumento funebre che lo omaggia all'interno del presbiterio, di fronte all'altro monumento funebre dedicato a colui che fu suo successore sia quale arciprete che quale vescovo di Nocera Umbra, ovvero di Varino Favorino.\nLa salma fu oggetto di tre ricognizioni ufficiali, nel 1597, nel 1781 e nel 1868. Nel 2001, durante i lavori di riparazione dei danni dal sisma del 1997, la salma fu di nuovo ispezionata, poich\u00e9 proprio la parete dove si trova il monumento fu gravemente lesionata e la necessit\u00e0 di provvedere al risanamento della muratura port\u00f2 al temporaneo spostamento della bara e alla sua successiva ricollocazione a termine dell'intervento. Ora come in passato la salma risulta parzialmente mummificata, con paramenti sacri, rossi leggermente deteriorati."}
{"id": "2243455", "revid": "1543377", "url": "https://it.wikipedia.org/wiki?curid=2243455", "title": "Valle Vitulanese", "text": "La Valle Vitulanese \u00e8 una valle dell'Appennino campano situata nella parte sud-occidentale della provincia di Benevento. Il suo territorio ha una superficie di circa 145\u00a0km\u00b2 ed \u00e8 suddiviso amministrativamente in sette comuni, con una popolazione di circa unit\u00e0. \u00c8 prevalentemente collinare, ed \u00e8 attraversata dai torrenti Jenga e Jerino, che dopo essersi riuniti tra di loro confluiscono nel Calore.\nGeografia.\n\u00c8 contornata dal massiccio del Taburno Camposauro: a nord vi sono le cime dal Monte Caruso ad est fino al Pizzo del Piano a ovest, a sud, in maniera quasi speculare rispetto alla piana di Prata, il massiccio prosegue dal monte Cardito a ovest fino al Taburno stesso a sud, adiacente al monte Mauro, da cui verso nord la costa di Castelpoto chiude la parte sudorientale con altitudini minori.\nLa valle \u00e8 solcata da due torrenti principali, lo Jenga e lo Jerino, a cui si aggiungono quelli minori, localmente chiamati \"valloni\". \u00c8 costituita da una zona pianeggiante in cui sorge Cacciano, frazione di Cautano, e da una serie di colline, dove sorgono la gran parte dei paesi, che degradano poi fino alla contrada Scafa di Benevento. Qui iniziano da un lato la valle beneventana, con la contrada Pantano, e dall'altro la Valle Telesina, che vengono spesso considerate un'unica \"valle del Calore\".\nStoria.\nIn epoca borbonica la zona era parte amministrativa del Principato Ultra, nel distretto di Avellino, come circondario di Vitulano Stato, insieme con il comune di Paupisi, geograficamente affacciato sulla valle Telesina ma storicamente legato a quella Vitulanese. Il circondario era formato dai vari villaggi, amministrativamente non divisi, che avevano storicamente costituito l'universitas. Con l'unit\u00e0 d'Italia e la costituzione della provincia di Benevento, il circondario ne entr\u00f2 a far parte come mandamento VII di Vitulano e si oper\u00f2 la suddivisione amministrativa dei territori comunali.\nDemografia.\nCentri abitati e popolazione.\nI comuni della valle ordinati per popolazione:\nEtnie e minoranze straniere.\nAl 31 dicembre 2014 risultano esserci 215 cittadini stranieri residenti nei vari comuni della valle, pari all'1,33 % della popolazione. I gruppi pi\u00f9 rilevanti sono:"}
