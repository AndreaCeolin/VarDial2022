{"id": "2292046", "revid": "1718925", "url": "https://it.wikipedia.org/wiki?curid=2292046", "title": "C.T. (writer)", "text": "Biografia.\nAttivo nella Resistenza da giovane, si trasfer\u00ec da Laveno a Milano nel dopoguerra, dove si spos\u00f2 ed ebbe un figlio. Divenne un attivo membro della sezione di porta Garibaldi del Partito Comunista Italiano, dove si avvicin\u00f2 alla retorica politica, iniziando con discorsi interni al partito, e finendo in pubblici comizi caratterizzati dalla ripetizione ossessiva di slogan, che divennero dei mantra coloriti con affermazioni volutamente provocatorie verso il pubblico, come \"popolo bue\".\nCome ex-marmista in pensione (anche se diceva di essere un ex-prete), Torrighelli visse per molti anni da senzatetto (la sua locazione abituale era sotto l'arco all'ingresso dell'arena), fino a quando il Comune di Milano non gli procur\u00f2 un'abitazione in via Pinamonte da Vimercate 9, dopo una celebre protesta dello stesso C.T. che pass\u00f2 diversi giorni di fronte a Palazzo Marino a urlare \"Non ho una casa!\". In questa abitazione trascorse l'ultima decina dei suoi anni.\nTorrighelli era considerato, assieme a Ettore Gagliano detto lo \"schiaffeggiatore di preti\", una delle leggende viventi della vita milanese dei tardi anni settanta Era noto alla popolazione milanese sia per gli slogan che dipingeva con vernice bianca a caratteri maiuscoli, sui muri e sull'asfalto, che per la sua attivit\u00e0 di predicatore. Si aggirava per Milano con un triciclo e un carretto, tre cani (che chiamava \"La Bella\", \"L'Umanit\u00e0\" e \"L'Amore\"), la vernice e un megafono con il quale declamava gli stessi concetti che esprimeva con i suoi graffiti. Diffondeva gli stessi slogan scrivendoli a mano su rettangoli di carta che poi incollava sui muri cittadini.\nMor\u00ec la notte tra il 4 e il 5 novembre del 1983 a 74 anni, si ritiene in seguito a un arresto cardiaco. Venne sepolto al Cimitero Maggiore di Milano, ove dopo esumazione i suoi resti sono stati collocati in una celletta.\nGli slogan.\nFra gli slogan pi\u00f9 noti di C.T. si ricordano quelli su presunti \"impianti a onde\" installati nei sotterranei del Vaticano e capaci di uccidere a distanza. Torrighelli era malato di silicosi, ma lui era convinto di essere stato contaminato da misteriose centrali ad onde radio nascoste negli Appennini con le quali \"la Chiesa ti uccide con l'onda!.\"\nSebbene queste frasi siano talvolta lette come un attacco a Radio Vaticana, negli anni in cui C.T. era attivo la questione dell'inquinamento elettromagnetico provocato dalle emittenti della Santa Sede non era ancora stata sollevata. Agli impianti a onde si riferivano frasi come: \"popolo bue, ti uccidono con l'onda!\", \"(nel clero) esistono impianti a onde che torturano rovinano e uccidono da lontano milioni di morti in Italia\" e \"chiesa assassina che uccidi con l'onda\". Oltre al Vaticano anche USA e URSS erano accusati dello stesso crimine: \"Ti uccidono con l'onda! Con l'onda ti uccidono! I russi, gli americani, il Vaticano!\"\nAltri slogan erano: \"aerei attenti ai vostri motori\" o in difesa della cultura e contro i mass media: \"radio e televisione basta versi da gorilla ma cultura\".\nNella cultura di massa.\nNel 2001, la sua figura \u00e8 evocata nella pi\u00e8ce \"Da lontano vi uccidono coll'onda\" di Giampaolo Spinato; un saggio della successiva versione dello stesso testo, and\u00f2 in scena l'anno dopo al Festival di Heidelberg a seguito del tentativo di censura dell'Istituto di cultura italiano a Berlino.\nIn occasione del centenario della sua nascita, nel novembre 2009, gli \u00e8 stata dedicata una mostra: \"C.T. L'onda assassina\" presso i locali dell'ex ospedale psichiatrico \"Paolo Pini\" di Milano assieme ad un concerto del gruppo milanese Teka P.\nNel settembre 2010, presso gli spazi espositivi della Commenda di San Giovanni di Pr\u00e9, a Genova, \u00e8 stato messo in mostra il suo ricordo assieme ad altri 5 artisti e visionari di strada \"fuori norma\".\nIn occasione del trentennale della sua morte gli \u00e8 stata dedicata una tre giorni di eventi e una mostra, presso il circolo ARCI La Scighera di Milano\nUna collezione dei suoi biglietti, con gli slogan, \u00e8 stata fatta dall'antropologo Giulio Calegari che li raccolse negli anni settanta nel corso di studi di \"antropologia urbana\": \u00abMi imbattei in quei bigliettini e iniziai a collezionarli. Provocava. Era, con i suoi non-sense, un saggio folle, come un clown sacro nelle societ\u00e0 primitive. Una presenza politica, poetica. \"Tra lo sport e la fede vinscemoliscono (sic) la mente\". Accusava la tv. Pasoliniano. Aveva una stilla del carisma libertario del Che\u00bb.\nTanto le sue scritte che la sua persona sono state citate in opere di narrativa."}
{"id": "2292049", "revid": "38120", "url": "https://it.wikipedia.org/wiki?curid=2292049", "title": "Carlo Torrighelli", "text": ""}
{"id": "2292052", "revid": "339392", "url": "https://it.wikipedia.org/wiki?curid=2292052", "title": "Fine del sistema solare", "text": ""}
{"id": "2292057", "revid": "6923", "url": "https://it.wikipedia.org/wiki?curid=2292057", "title": "Mercedes Benz F-Cell", "text": ""}
{"id": "2292060", "revid": "36426", "url": "https://it.wikipedia.org/wiki?curid=2292060", "title": "Giacomo Cateani Stefaneschi", "text": ""}
{"id": "2292061", "revid": "36426", "url": "https://it.wikipedia.org/wiki?curid=2292061", "title": "Giacomo Stefaneschi", "text": ""}
{"id": "2292062", "revid": "36426", "url": "https://it.wikipedia.org/wiki?curid=2292062", "title": "Jacopo Stefaneschi", "text": ""}
{"id": "2292065", "revid": "36426", "url": "https://it.wikipedia.org/wiki?curid=2292065", "title": "Giacomo Caetani Stefaneschi", "text": ""}
{"id": "2292066", "revid": "1272592", "url": "https://it.wikipedia.org/wiki?curid=2292066", "title": "Chiesa di Sant'Antonio Abate (Roma)", "text": ""}
{"id": "2292067", "revid": "22414", "url": "https://it.wikipedia.org/wiki?curid=2292067", "title": "Dropaxin", "text": ""}
{"id": "2292076", "revid": "729019", "url": "https://it.wikipedia.org/wiki?curid=2292076", "title": "Torre di Marina di Campo", "text": "La Torre di Marina di Campo \u00e8 una torre costiera situata nel comune di Campo nell'Elba, presso la frazione di Marina di Campo.\nLa torre \u00e8 attestata dal 1596, anno in cui fu data in custodia a Matteo d'Antonio da San Piero in Campo. Nella seconda met\u00e0 del Cinquecento parte del tratto litoraneo meridionale ed orientale dell'isola entr\u00f2 a far parte dello Stato dei Presidii, e gli Spagnoli decisero di continuare ad utilizzare la torre nell'ambito del loro sistema difensivo costiero. Proprio gli Spagnoli vi costruirono nelle vicinanze una cappella intitolata a San Gaetano da Thiene per permettere soste di preghiera alle guarnigioni in servizio presso la torre; fu proprio questo edificio di culto a permettere lo sviluppo in epoca moderna del vicino abitato di Marina di Campo.\nLa Torre di Marina di Campo si presenta a pianta circolare, poggiante su un possente basamento a scarpa, secondo la classica morfologia costruttiva del XVI secolo. L'accesso alla struttura difensiva avviene attraverso una porta d'ingresso che si apre al piano rialzato, preceduta da una caratteristica rampa di scale esterna che originariamente culminava con un ponte levatoio per garantire maggiore controllo e sicurezza negli accessi alla torre. Proprio sul lato d'ingresso sporge dalla parte sommitale una caditoia, dalla quale era possibile difendere il complesso da eventuali tentativi di incursione, avendo potuto proteggere l'ingresso anche dall'alto. La parte sommitale termina con un coronamento leggermente sporgente rispetto al rimanente corpo di fabbrica, che delimita una terrazza.\nAlla sommit\u00e0 del fabbricato ubicato nei pressi della torre, nel 1901 \u00e8 stato attivato il faro di Marina di Campo."}
{"id": "2292077", "revid": "288127", "url": "https://it.wikipedia.org/wiki?curid=2292077", "title": "Universit\u00e0 Cattolica di Lovanio", "text": "L'Universit\u00e0 Cattolica di Lovanio era un'universit\u00e0 belga fondata nel 1834 a Mechelen dai vescovi del Belgio con il nome di Universit\u00e0 Cattolica di Mechelen. L'Universit\u00e0 si \u00e8 trasferita l'anno dopo a Lovanio prendendo il nome di Universit\u00e0 Cattolica di Lovanio (1835).\nA Lovanio erano gi\u00e0 esistite la Vecchia Universit\u00e0 (1425-1797) e l'Universit\u00e0 statale di Lovanio (1816-1835).\nNel 1968, dopo il \"caso Lovanio\", l'ateneo \u00e8 stato diviso in due diverse istituzioni, dando vita alla Katholieke Universiteit Leuven, di lingua olandese (situata a Lovanio) ed all'Universit\u00e9 catholique de Louvain, di lingua francese (situata a Louvain-la-Neuve e Bruxelles)."}
{"id": "2292079", "revid": "119991", "url": "https://it.wikipedia.org/wiki?curid=2292079", "title": "Chiesa di San Gaudenzio (Campo nell'Elba)", "text": ""}
{"id": "2292085", "revid": "119991", "url": "https://it.wikipedia.org/wiki?curid=2292085", "title": "Catacombe di Campo nell'Elba", "text": ""}
{"id": "2292091", "revid": "767487", "url": "https://it.wikipedia.org/wiki?curid=2292091", "title": "Armando Zanetti", "text": "Biografia.\nDopo la laurea, nel 1912, lavora a \"il Giornale d'Italia\" come corrispondente da Belgrado, Pietrogrado e Mosca.\nRientra in Italia nel 1918 e, nel 1919 divenne segretario dell'Associazione Nazionalista Italiana, carica che terr\u00e0 fino al 1920, quando, maturati l'adesione ai principi del pensiero liberale e il rifiuto del fascismo, nel 1923, si distacca dai nazionalisti e aderisce al Partito Liberale e nel 1924 d\u00e0 vita a \"Rinascita liberale\" insieme a Adolfo Tino. Nel 1925 \u00e8 costretto all'esilio in Svizzera, dove lavora per \"La derni\u00e8re heure\".\nNel 1928 fonda, insieme al cattolico Francesco Luigi Ferrari e al socialista Arturo Labriola, il Comit\u00e9 italien de Bruxelles, centro di studi politici e movimento antifascista, pubblicando fino al 1929 \"L'Observateur\".\nDopo la Seconda guerra mondiale aderisce al Movimento Federalista Europeo, per il quale fonda e dirige, tra il 1959 e il 1961, \"L'Opinion europ\u00e9enne\"."}
{"id": "2292095", "revid": "1714743", "url": "https://it.wikipedia.org/wiki?curid=2292095", "title": "Carlo II d'Albret", "text": "Biografia.\nNato da Carlo I d'Albret e Maria de Sully, \u00e8 stato membro del consiglio reale di Carlo VII di Francia che gli affid\u00f2 il compito di proteggere militarmente Giovanna d'Arco.\nSuo il merito nella conquista della Guienna da parte francese.\nSpos\u00f2 Anna d'Armagnac ed ebbe sette figli :"}
{"id": "2292097", "revid": "367445", "url": "https://it.wikipedia.org/wiki?curid=2292097", "title": "Bonaveri", "text": ""}
{"id": "2292099", "revid": "3115", "url": "https://it.wikipedia.org/wiki?curid=2292099", "title": "I.M. Pei", "text": ""}
{"id": "2292101", "revid": "287204", "url": "https://it.wikipedia.org/wiki?curid=2292101", "title": "Esp\u00edritu Santo", "text": "Esp\u00edritu Santo fu una fortezza spagnola situata poco a nord dell'odierno comune di Nacimiento, nella provincia di Biob\u00edo, nella regione del B\u00edo B\u00edo in Cile.\nSi trovava sulla sponda sinistra del fiume B\u00edo B\u00edo, subito sotto alla sua confluenza con il Tavolevo. Fu costruito nel 1585 dal governatore Alonso de Sotomayor per difendere la valle di Catiray, in corrispondenza col forte di Sant\u00edsima Trinidad sulla sponda opposta. Fu abbandonato e distrutto nel XVII secolo."}
{"id": "2292103", "revid": "486946", "url": "https://it.wikipedia.org/wiki?curid=2292103", "title": "Conferenza Episcopale del Brasile", "text": ""}
{"id": "2292104", "revid": "155634", "url": "https://it.wikipedia.org/wiki?curid=2292104", "title": "Martial Donnet", "text": "Biografia.\nSciatore originario della stazione sciistica di Morgins e specialista dello slalom speciale, Martial Donnet ottenne il suo primo risultato di rilievo in Coppa del Mondo il 13 dicembre 1978, sull'impegnativo tracciato della 3-Tre di Madonna di Campiglio in Italia, conquistando l'unico successo (nonch\u00e9 unico podio) di carriera in slalom speciale davanti al compagno di squadra Peter L\u00fcscher e al tedesco occidentale Christian Neureuther. In quella stessa occasione si classific\u00f2 anche 2\u00ba nella combinata, valida per il trofeo 3-Tre ma non per la Coppa del Mondo.\nOttenne l'ultimo piazzamento della sua attivit\u00e0 agonistica il 15 marzo 1980, quando si piazz\u00f2 al 10\u00ba posto nello slalom speciale di Coppa del Mondo disputato sulle nevi di Saalbach in Austria. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2292106", "revid": "22879884", "url": "https://it.wikipedia.org/wiki?curid=2292106", "title": "Giovanni Angelo Tasca", "text": ""}
{"id": "2292110", "revid": "1566407", "url": "https://it.wikipedia.org/wiki?curid=2292110", "title": "Ministri degli esteri dell'Austria imperiale", "text": "La carica di Ministro degli Esteri dell'Impero, fu una carica utilizzata ininterrottamente dal capo del ministero degli esteri austriaco dal 1848 al 1918."}
{"id": "2292118", "revid": "75435", "url": "https://it.wikipedia.org/wiki?curid=2292118", "title": "Vangelo dello Pseudo-Matteo", "text": ""}
{"id": "2292119", "revid": "287204", "url": "https://it.wikipedia.org/wiki?curid=2292119", "title": "Banu Hilal", "text": "I Ban\u016b Hilal o Beni Hilal () erano i membri di una trib\u00f9 araba del Najd (branca dei B. \u02bf\u0100mir b. \u1e62a\u02bf\u1e63a\u02bfa), che emigr\u00f2 in Nordafrica nell'XI secolo.\nOrigine.\nSecondo Ibn Khaldun, i Banu Hilal erano accompagnati dalle mogli e dai figli quando giunsero in Maghreb, nel quale si installarono dopo aver sconfitto a pi\u00f9 riprese i Berberi, con i quali in seguito si mescolarono.\nIbn Khaldun, descrivendo la loro genealogia, identifica due trib\u00f9 principali: Banu Hilal e Banu Sulaym. Queste due trib\u00f9 originarie del Najd avevano come antenato comune Mansur e come cugini comuni la trib\u00f9 di al-Yas, ramo della trib\u00f9 dei B. Quraysh, alla quale apparteneva il profeta Maometto.\nAll'inizio della migrazione gli Hilal erano composti da tre famiglie: Athbedj, Riyan e Zughba.\nDalla loro migrazione ai giorni nostri \u00e8 ormai quasi impossibile parlare di un puro lignaggio arabo, a causa dei matrimoni tra i due rami arabi e berberi, che hanno creato quella che certi storici definiscono la societ\u00e0 arabo-berbera del Grande Maghreb. In seguito anche gli Ottomani si sono mescolati a famiglie arabo-berbere, creando la discendenza definita Kouloughli.\nStoria.\nOriginari della regione del Najd in Arabia, i Banu Hilal emigrarono dapprima nel sud dell'Egitto, per poi muovere da l\u00ec alla volta del Maghreb. I Banu Hilal sbarcati nel Nordafrica sotto la guida di Abu Zahid al-Hilali erano tra 200.000 e 250.000, di cui oltre 50.000 guerrieri e 200.000 beduini.\nLa trib\u00f9 fu scatenata contro il Maghreb dai Fatimidi che volevano cos\u00ec punire i loro antichi vassalli Ziridi, che si erano proclamati indipendenti dal Cairo, arrivando ad abbandonare lo Sciismo ismailita dei loro antichi signori e a riconoscere il califfato abbaside sunnita, nemico principale dei Fatimidi. Questi ultimi, quindi, ottennero il duplice scopo di eliminare i loro avversari e nello stesso tempo di allontanare dall'alto Egitto una trib\u00f9 difficile da controllare. \nGli Ziriti furono rapidamente vinti e i loro vicini Banu Hammad (o Hammadidi) e i berberi Zenata furono indeboliti. L'ultima battaglia fu fatale: la coalizione Beni Hilal-Hammadidi decapit\u00f2 il capo dell'armata berbera Abu Soda nel 1058, ed i Berberi lasciarono il paese ai Beni Hilal.\nI Banu Hilal in seguito si opposero sia agli Ottomani sia ai Francesi; contro questi ultimi i combattimenti furono guidati dall'emiro Abd el-Kader nella regione ovest dell'Algeria.\nArabizzazione.\nL'invasione del Nordafrica da parte dei Banu Hilal (e delle altre trib\u00f9 e sottotrib\u00f9 che li accompagnarono: Banu Sulaym, Banu Ma\u02bfqil, Banu Hassan...) ebbe profonde conseguenze sul piano linguistico: queste trib\u00f9, eminentemente nomadi, invasero soprattutto le campagne, portando la lingua araba anche in territori fino ad allora esenti dall'arabizzazione. Numerose trib\u00f9 berbere nomadi, poi (soprattutto gli Zanata) si fusero con essi adottandone usi e lingua, ed \u00e8 da qui che \u00e8 originata la preponderanza della lingua araba nel Nordafrica. In precedenza l'arabizzazione aveva toccato soprattutto le citt\u00e0. \nAnche oggi, i dialetti arabi parlati in Nordafrica vengono distinti dagli studiosi in due grandi sottogruppi: \nAlcune caratteristiche fonetiche e morfologiche permettono di distinguere immediatamente i dialetti dell'uno e dell'altro tipo. Una spia fonetica molto evidente \u00e8 la pronuncia del \"q\u0101f\": occlusiva uvulare (o, a volte, glottidale) sorda nei parlari pre-hilalici, suono [g] (occlusiva velare sonora) nei dialetti hilalici.\nOrganizzazione sociale.\nMolte trib\u00f9 vivono nelle zone aride e semidesertiche. I Beni Hilal sono portati per la pastorizia (ovini e caprini) ma poco esperti nell'agricoltura.\nI Beni Hilal sono molto conservatori e la religione islamica \u00e8 il dogma della maggioranza della popolazione. Inizialmente erano sciiti, ma dopo la loro conquista del Maghreb hanno abbracciato il \"madhhab\" malikita sunnita.\nLa struttura familiare \u00e8 patriarcale ed ogni trib\u00f9 ha un capo che decide per essa. \nInizialmente nomadi abitanti in tende, durante le invasioni si sono stabiliti in diverse citt\u00e0 dell'Algeria come Ouargla, Biskra, El-Oued, Mascara, Sidi Bel Abbes, Tlemcen, sedentarizzandosi."}
{"id": "2292121", "revid": "16972", "url": "https://it.wikipedia.org/wiki?curid=2292121", "title": "Kervran", "text": ""}
{"id": "2292125", "revid": "210951", "url": "https://it.wikipedia.org/wiki?curid=2292125", "title": "Massi avelli", "text": ""}
{"id": "2292128", "revid": "1714743", "url": "https://it.wikipedia.org/wiki?curid=2292128", "title": "Giovanni I d'Albret", "text": "Biografia.\nFiglio di Carlo II d'Albret, spos\u00f2 Caterina di Rohan da cui ebbe tre figli :"}
{"id": "2292130", "revid": "1703438", "url": "https://it.wikipedia.org/wiki?curid=2292130", "title": "VGF", "text": "IL VGF, detto anche nerve growth factor inducibile VGF \u00e8 un mediatore chimico locale che viene liberato dai neuroni per promuovere la crescita di altri neuroni nelle vicinanze, molto importante per la creazione delle sinapsi.\nIL VGF \u00e8 stato scoperto nel 1985 da Lewi et al. "}
{"id": "2292132", "revid": "871355", "url": "https://it.wikipedia.org/wiki?curid=2292132", "title": "Esteban G\u00f3mez", "text": "Biografia.\nG\u00f3mez nacque a Porto, nel Portogallo settentrionale, imbarcandosi probabilmente su navi portoghesi in giovane et\u00e0. Nel 1518 si trasfer\u00ec in Spagna, dove fu nominato pilota nella Casa de Contrataci\u00f3n di Siviglia.\nNel 1519 G\u00f3mez salp\u00f2 con Magellano per la prima circumnavigazione della Terra, nel ruolo di capitano della \"San Antonio\". Prima di raggiungere lo stretto di Magellano disert\u00f2 la spedizione, tornando in Spagna nel maggio del 1521. Fu immediatamente imprigionato, ma quando la nave rimanente raggiunse la Spagna, ed i sopravvissuti narrarono la loro terribile esperienza, fu liberato.\nG\u00f3mez riusc\u00ec a convincere Carlo V ad avallare e finanziare una nuova esplorazione che avrebbe tentato di trovare un passaggio per le Molucche, questa volta passando da nord. Una caravella da 50 tonnellate, \"La Anunciada\", fu costruita per l'occasione.\nL'esplorazione part\u00ec a settembre del 1524 da La Coru\u00f1a con 29 uomini di ciurma. Raggiunse lo \nstretto di Caboto e l'isola del Capo Bretone (nell'odierna Nuova Scozia canadese) nel febbraio del 1525, passandovi l'inverno. Ripart\u00ec appena possibile, pensando probabilmente che un eventuale stretto settentrionale avrebbe presentato le stesse problematiche di quello di Magellano, e decise di muovere a sud. Oltrepass\u00f2 il Maine, dove pens\u00f2 che l'estuario del Penobscot potesse essere il passaggio. Entr\u00f2 nel porto di New York e nel fiume Hudson (che chiam\u00f2 \"San Antonio\"), raggiungendo infine la Florida nell'agosto del 1525, da dove decise di tornare in Spagna.\nCome risultato della spedizione, la mappa mondiale redatta nel 1529 da Diego Ribero mostrava anche la costa orientale dell'America settentrionale in maniera quasi perfetta. Per molto tempo la parte settentrionale della costa orientale degli odierni Stati Uniti fu chiamata \"Tierra de Esteban G\u00f3mez\".\nNel 1535 G\u00f3mez si un\u00ec alla spedizione di Pedro de Mendoza a R\u00edo de la Plata. Durante la spedizione fu ucciso sul fiume Paraguay dagli indiani (1538)."}
{"id": "2292133", "revid": "287204", "url": "https://it.wikipedia.org/wiki?curid=2292133", "title": "Esteban Gomez", "text": ""}
{"id": "2292135", "revid": "1005847", "url": "https://it.wikipedia.org/wiki?curid=2292135", "title": "Crin Antonescu", "text": "Biografia.\nLaureatosi nel 1985 alla facolt\u00e0 di Storia e Filosofia dell'Universit\u00e0 di Bucarest incomincia come semplice professore nei licei di Tulcea e Vaslui e nel museo di Tulcea. Dal 1992 \u00e8 parlamentare per il Partito Nazionale Liberale e diviene Ministro dei Giovani e dello Sport dal 1997 al 2000 durante il periodo della Convenzione Democratica Romena. Alle elezioni parlamentari del 2008 viene eletto al Senato a Bucarest. Dal 6 luglio 2012 al 21 agosto 2012 \u00e8 stato Presidente della Romania ad interim (in qualit\u00e0 di Presidente del Senato), in seguito alla sospensione di Traian B\u0103sescu.\nAttivit\u00e0 politica.\ndel presidente uscente C\u0103lin Popescu T\u0103riceanu."}
{"id": "2292136", "revid": "19933", "url": "https://it.wikipedia.org/wiki?curid=2292136", "title": "Estevan G\u00f3mez", "text": ""}
{"id": "2292137", "revid": "287204", "url": "https://it.wikipedia.org/wiki?curid=2292137", "title": "Estevan Gomez", "text": ""}
{"id": "2292138", "revid": "19933", "url": "https://it.wikipedia.org/wiki?curid=2292138", "title": "Est\u00eav\u00e3o Gomes", "text": ""}
{"id": "2292139", "revid": "19933", "url": "https://it.wikipedia.org/wiki?curid=2292139", "title": "Estevao Gomes", "text": ""}
{"id": "2292142", "revid": "74801", "url": "https://it.wikipedia.org/wiki?curid=2292142", "title": "Badminton (Gloucestershire)", "text": "Badminton \u00e8 una cittadina inglese situata nel Sud Gloucestershire.\nSi trova a ad est di Bristol ed \u00e8 celebre per il suo castello dei duchi di Beaufort, dove furono codificate le prime regole del gioco denominato appunto badminton.\nEssa \u00e8 pure nota per i suoi concorsi ippici."}
{"id": "2292144", "revid": "767487", "url": "https://it.wikipedia.org/wiki?curid=2292144", "title": "OnLive", "text": "OnLive \u00e8 stato un sistema di distribuzione videogiochi on demand rental (dove i giochi possono essere solo noleggiati per un determinato periodo di tempo che varia da pochi giorni fino ad un massimo di tre anni) annunciato al GDC 09. Il servizio era simile al cloud computing applicato ad un gioco che viene computerizzato, renderizzato e memorizzato on line. Il servizio \u00e8 stato compatibile con macOS basati su Intel o PC con sistema operativo Windows XP, Vista o 7, e poteva trasmettere i videogiochi in streaming sulla MicroConsole OnLive collegata al televisore, o su dispositivi Android tramite l'apposita app.\nFu annunciato che Electronic Arts, Take-Two, Ubisoft, Epic Games, Atari, Codemasters, THQ, Warner Bros., 2D Boy e Eidos Interactive firmarono un accordo per rendere i loro videogiochi disponibili sulla piattaforma. Il servizio \u00e8 stato in fase di Beta fino al 17 giugno 2010. Il servizio \u00e8 stato chiuso ufficialmente il 30 aprile 2015 e gran parte dei brevetti acquisiti da Sony.\nRichiedeva una connessione a banda larga minima di 1.5\u00a0Mbps per la risoluzione SD e 5\u00a0Mbps per la risoluzione HD. Era disponibile sia un servizio in abbonamento mensile, con una libreria a disposizione e la possibilit\u00e0 di utilizzare i giochi compatibili presenti nel proprio account Steam, sia l'acquisto di singoli titoli tramite il Digital Delivery di OnLive.\nPer usufruire dei titoli, bisognava essere sempre connessi ad internet, vista la natura del servizio.\nIl prezzo dei singoli giochi variava tra i 9.99 e i 49.99 dollari. Prima di acquistarli era inoltre possibile provarli per un periodo di tempo limitato (30/60 minuti).\nL'amministratore delegato era Steve Perlman, conosciuto per QuickTime, WebTV, ed altre ventures all'avanguardia."}
{"id": "2292146", "revid": "112049", "url": "https://it.wikipedia.org/wiki?curid=2292146", "title": "Onlive", "text": ""}
{"id": "2292150", "revid": "399", "url": "https://it.wikipedia.org/wiki?curid=2292150", "title": "Klement Gottwald", "text": "Biografia.\nIntraprese la professione di ebanista; nel 1921, divenne uno dei fondatori del Partito Comunista di Cecoslovacchia (KS\u010c), e dal 1921 al 1926 fu editore del giornale e funzionario del KS\u010c in Slovacchia. Dal 1925 fu membro del Comitato Centrale del KS\u010c, e dal 1926 al 1929 fu leader del Comitato Centrale di Politica e Propaganda del Comitato Centrale del KS\u010c. Dal 1929 al 1948 fu membro del Parlamento, dal 1929 al 1945 segretario generale del KS\u010c, dal 1935 al 1943 segretario del Comintern, dal 1939 al 1945 uno dei capi della resistenza comunista a Mosca, dal 1945 al 1953 fu presidente del KS\u010c.\nDal 1945 al 1946 fu vice-primo ministro, poi fino al 1948 fu primo ministro della Cecoslovacchia, e dal 1948 al 1953 ricopr\u00ec la carica di presidente della Cecoslovacchia. Nel marzo 1945 Edvard Bene\u0161, che era stato presidente della Cecoslovacchia dal 1935 al 1938, e che era stato capo del governo in esilio della Cecoslovacchia a Londra dal 1941, acconsent\u00ec a costituire un governo di Fronte Nazionale con Gottwald. Eletto nel primo governo post-bellico ceco a seguito delle elezioni del 1946, Gottwald divenne primo ministro della Cecoslovacchia.\nNel maggio del 1946 Gottwald, leader del KS\u010c, riusc\u00ec a vincere le elezioni con un successo stupefacente: il 38% dei voti. Fu il miglior risultato elettorale mai raggiunto da un partito comunista in un'elezione democratica. Organizz\u00f2 e diresse il colpo di Stato del 25 febbraio 1948 che inser\u00ec il paese a pieno titolo nelle repubbliche popolari satelliti dell'URSS.\nIl 9 maggio 1948, dopo il colpo di stato di febbraio, il Parlamento approv\u00f2 una nuova costituzione. Il presidente Bene\u0161 rifiut\u00f2 di firmare la nuova legislazione, e si dimise il 7 giugno 1948 (morendo poi tre mesi dopo). Il 14 giugno, l'Assemblea Nazionale elesse Klement Gottwald nuovo presidente, il che pose fine alla Terza Repubblica cecoslovacca, nazionalizz\u00f2 le industrie della nazione e collettivizz\u00f2 le fattorie.\nVi fu una forte resistenza all'interno del governo verso l'influenza russa sulla politica cecoslovacca, e Gottwald istig\u00f2 una serie di purghe, prima per rimuovere i non-comunisti, ma poi anche contro i comunisti stessi. I principali comunisti vittime di tali purghe erano gli accusati ai Processi di Praga, tra cui Rudolf Sl\u00e1nsk\u00fd, segretario generale del Partito, Vladim\u00edr Clementis (Ministro degli Esteri) e Gust\u00e1v Hus\u00e1k (leader di un corpo amministrativo responsabile per la Slovacchia), che fu poi rimosso dall'ufficio per \"nazionalismo borghese\". Clementis fu giustiziato nel dicembre del 1952, e centinaia di altri ufficiali di governo furono mandati in prigione. Hus\u00e1k fu riabilitato negli anni sessanta e divenne presidente della Cecoslovacchia nel 1975.\nNella famosa fotografia del 21 febbraio 1948, descritta anche in \"Il libro del riso e dell'oblio\" di Milan Kundera, Vladim\u00edr Clementis sta di fianco a Gottwald. Quando Clementis fu accusato nel 1950, fu anche cancellato dalla fotografia (insieme al fotografo Karel H\u00e1jek) dalla propaganda di stato. Gottwald mor\u00ec nel 1953, solo cinque giorni dopo aver partecipato ai funerali di Stalin a Mosca, il 9 marzo, a causa della rottura di un'arteria provocata da problemi di cuore; Gottwald era affetto dalla sifilide e la sua salute inoltre era provata dall'alcolismo. Nel 1953 gli fu eretto un mausoleo, al posto del monumento a Jan \u017di\u017eka nel quartiere di \u017di\u017ekov, Praga. Tuttavia, nel 1962, il corpo fu rimosso e cremato su richiesta della famiglia. Gli succedette nella carica di presidente Anton\u00edn Z\u00e1potock\u00fd, primo ministro della Cecoslovacchia dal 1948 al 1953.\nDopo la morte.\nZl\u00edn, una citt\u00e0 della Moravia (Cecoslovacchia, oggi Repubblica Ceca), cambi\u00f2 nome in Gottwaldov per rendergli omaggio, dal 1949 al 1990.\nZmi\u00efv, citt\u00e0 dell'Oblast' di Charkiv, in Ucraina, cambi\u00f2 nome in Hotvald dal 1976 al 1990.\nN\u00e1mestie Slobody \"(piazza della libert\u00e0)\" a Bratislava, in Slovacchia, era precedentemente chiamata \"Gottwaldovo n\u00e1mestie\".\nNel 2005 Gottwald fu votato come peggior ceco di sempre in un sondaggio della televisione \u010cT (canale gestito dalla BBC). Ricevette il 26% dei voti."}
{"id": "2292151", "revid": "1714743", "url": "https://it.wikipedia.org/wiki?curid=2292151", "title": "Giovanna II d'Albret", "text": "Biografia.\nFiglia di Carlo II d'Albret e di Anna d'Armagnac.\nIl 29 agosto 1442 a N\u00e9rac spos\u00f2 Arturo III di Bretagna, noto anche come \"il giustiziere\" e come Arturo di Richemont, signore di Parthenay, conte di Richmond in Inghilterra e, undici mesi prima della sua morte, duca di Bretagna e conte di Montfort.\nLa loro unione non gener\u00f2 discendenza."}
{"id": "2292154", "revid": "1710867", "url": "https://it.wikipedia.org/wiki?curid=2292154", "title": "Rein Taaram\u00e4e", "text": ""}
{"id": "2292155", "revid": "767487", "url": "https://it.wikipedia.org/wiki?curid=2292155", "title": "Metropolitan Board of Works", "text": "Il Metropolitan Board of Works (MBW) \u00e8 stato l'organismo principale del governo di Londra dal 1855 fino alla costituzione del \"London County Council\" nel 1889. Le sue attribuzioni principali erano legate allo sviluppo delle infrastrutture per adeguarle alla rapida crescita della citt\u00e0. I suoi membri venivano nominati e non eletti e, soprattutto verso la fine della sua esistenza, si macchiarono di corruzione e scandali di natura politica. A seguito delle proteste popolari venne decisa la trasformazione dell'organismo in assemblea elettiva. "}
{"id": "2292170", "revid": "767487", "url": "https://it.wikipedia.org/wiki?curid=2292170", "title": "Grazie di tutto (film)", "text": "Grazie di tutto \u00e8 un film diretto dal regista Luca Manfredi.\nTrama.\nPier Paolo e Francesca, una coppia di trentacinquenni, lui scrittore di gialli, lei disoccupata benestante, vivono un momento di crisi. Per superare il momento difficile decidono di lasciare Roma e di trasferirsi in campagna. In accordo con una coppia di loro vecchi amici si offrono di prendersi cura, per un paio di settimane, dei due anziani genitori, permettendo cos\u00ec di andare a trovare il figlio medico impegnato in Africa. La convivenza, per\u00f2, si rivela subito pi\u00f9 impegnativa del previsto e, quando giunge la notizia che i due padroni di casa sono rimasti vittime di un incidente durante il loro viaggio, Pier Paolo e Francesca decidono di non dire nulla ai due vecchietti continuando a occuparsi di loro. La convivenza procede e non verr\u00e0 interrotta nemmeno dal ritorno del giovane nipote che vorrebbe riprendersi i nonni."}
{"id": "2292176", "revid": "599013", "url": "https://it.wikipedia.org/wiki?curid=2292176", "title": "Stanislav Ivanov", "text": ""}
{"id": "2292182", "revid": "235890", "url": "https://it.wikipedia.org/wiki?curid=2292182", "title": "Collettore comune", "text": ""}
{"id": "2292183", "revid": "159341", "url": "https://it.wikipedia.org/wiki?curid=2292183", "title": "Palazzo Ghisilardi", "text": ""}
{"id": "2292191", "revid": "1543377", "url": "https://it.wikipedia.org/wiki?curid=2292191", "title": "Transistor a base comune", "text": "In elettronica, il transistor a base comune \u00e8 una configurazione del transistor a giunzione bipolare usata comunemente come buffer di corrente.\nIn tale configurazione la corrente \u00e8 dovuta essenzialmente alle lacune, e la corrente formula_1 \u00e8 completamente determinata dalla corrente formula_2 e dalla tensione formula_3. Inoltre la tensione formula_4 \u00e8 anche determinata da queste due variabili allora si pu\u00f2 graficare la caratteristica d'uscita:\nIl grafico della caratteristica di uscita ha in ascissa la formula_3, in ordinata formula_1 e viene parametrizzata in base ai valori di formula_2, mantenendo costante formula_4. Come si nota vi sono tre regioni caratteristiche che sono anche generali, in tutte le configurazioni le regioni sono sempre quelle attiva, di interdizione e di saturazione.\nNel caso di transistor pnp a base comune la regione attiva \u00e8 il caso in cui la giunzione formula_10 \u00e8 polarizzata inversamente e formula_11 \u00e8 polarizzata direttamente. Essa \u00e8 rappresentata nella figura come una zona approssimativamente lineare.\nPer quanto riguarda la regione di saturazione essa \u00e8 identificata dal fatto che entrambe le giunzioni sono polarizzate direttamente: in questo caso grandi variazioni delle correnti producono solo piccolissime variazioni della tensione di collettore formula_12. Questa tensione \u00e8 positiva in questa zona (si ricordi che siamo in zona di saturazione) e questo significa che abbassando la barriera di potenziale della giunzione formula_10, la corrente pu\u00f2 fluire liberamente attraverso tutto il transistor. Per alti valori di formula_14 la corrente diventa persino positiva, infatti nel verso delle correnti entranti (scelto come riferimento) la corrente formula_1 risulta essere negativa (uscente) in base alla (1), quindi sempre in base alla (1) pu\u00f2 succedere che il secondo addendo al secondo membro diventi pi\u00f9 grande del primo addendo.\nNella zona di interdizione (\"cut-off\") entrambe le giunzioni sono polarizzate inversamente, questo provoca un innalzamento delle barriere di potenziale alle giunzioni che impediscono (interdicono) il passaggio di corrente cio\u00e8 formula_16 e quindi formula_17, quindi c'\u00e8 una leggerissima corrente inversa (dell'ordine quasi sempre del microamp\u00e9re).\nDa notare che anche la tensione base-emettitore pu\u00f2 essere rappresentata con un grafico:\nmantenendo formula_1 costante.\nCaratteristiche.\nAlle basse frequenze, usando il modello a pi greco ibrido, si possono ricavare le seguenti caratteristiche a piccolo segnale."}
{"id": "2292195", "revid": "767487", "url": "https://it.wikipedia.org/wiki?curid=2292195", "title": "JAM Project", "text": "I sono un gruppo musicale giapponese, fondato nel 2002 da Ichir\u014d Mizuki. Il gruppo \u00e8 composto da cantanti noti per aver cantato molte sigle di anime e temi musicali per videogiochi e tokusatsu. L'acronimo JAM sta per Japan Animationsong Makers.\nCarriera.\nAll'inizio degli anni novanta, in seguito al successo del videogioco \"Super Robot Taisen\", Mitsuko Horie, Hironobu Kageyama e Ichir\u014d Mizuki pubblicarono una compilation intitolata \"Robonation\", contenente cover di sigle di varie serie anime aventi per protagonisti i robot. Nel 1997 i quattro cantanti tennero un concerto che riscosse un grande successo di pubblico. L'anno seguente usc\u00ec una seconda compilation, quindi al gruppo si unirono altri famosi cantanti, come Isao Sasaki.\nNel 2000 il gruppo debutt\u00f2 con il nome JAM Project, incidendo il singolo \"kaze ni nare\", mentre nel 2002 usc\u00ec il primo album, intitolato \"BEST Project \uff5eJAM Project Best Collection\uff5e\".\nNel 2008 il gruppo ha realizzato il suo primo tour mondiale, intitolato \"JAM Project WORLD FLIGHT 2008\".\nNel 2014 hanno inciso la canzone \"The Hero!!,\" sigla d'apertura dell'anime \"One-Punch Man\"."}
{"id": "2292196", "revid": "1186766", "url": "https://it.wikipedia.org/wiki?curid=2292196", "title": "Stabile", "text": ""}
{"id": "2292197", "revid": "599013", "url": "https://it.wikipedia.org/wiki?curid=2292197", "title": "Davit Mujiri", "text": ""}
{"id": "2292198", "revid": "22881021", "url": "https://it.wikipedia.org/wiki?curid=2292198", "title": "Honda Fit", "text": ""}
{"id": "2292200", "revid": "1543377", "url": "https://it.wikipedia.org/wiki?curid=2292200", "title": "Transistor a emettitore comune", "text": "In elettronica, il transistor a emettitore comune \u00e8 una configurazione del transistor a giunzione bipolare, usata comunemente come amplificatore. In tale dispositivo, l'emettitore \u00e8 collegato direttamente a massa, mentre la base si trova alla tensione formula_1. La formula_2 \u00e8 la tensione di alimentazione del circuito ed formula_3 \u00e8 la resistenza di carico. La giunzione di emettitore risulta polarizzata direttamente e quella di collettore inversamente, nella \"regione attiva\" del transistor.\nSi nota che:\nla corrente di collettore vale:\nda cui, mettendo in evidenza formula_8:\nIn generale si definisce formula_10 detta \"amplificazione per ampi segnali\", e dunque:\nche si pu\u00f2 approssimare, sapendo che formula_12 allora il primo addendo si pu\u00f2 trascurare:\nche dice come il transistor si comporta come amplificatore: una piccola variazione della corrente di base produce tramite il coefficiente formula_14, una notevole variazione di corrente di collettore, poich\u00e9 formula_15 il coefficiente formula_14 \u00e8 dell'ordine di formula_17. In questo senso il transistor \u00e8 anche un generatore di corrente controllato in corrente (o anche controllato in tensione), per questa sua caratteristica.\nIn corrente continua l'amplificazione viene espressa anche come:\nmentre per piccoli segnali si usa il modello ibrido nel quale l'amplificazione di corrente \u00e8:\nSi prenda ora il caso del transistor nella \"regione di interdizione\" (giunzioni polarizzate entrambe inversamente): in questa regione non dovrebbe passare corrente, quindi dovrebbe essere la regione nella quale formula_20. Ma seguendo le equazioni (1) e (2) si vede che per formula_21 si ottiene:\ncio\u00e8 una corrente di saturazione inversa di collettore quando la base \u00e8 a circuito aperto cio\u00e8 non passa corrente formula_23 (da notare che \u00e8 diversa da formula_24). Quindi non basta che la corrente di base sia nulla perch\u00e9 il transistor sia in interdizione (come si nota anche nel trattare la stessa zona in configurazione di base comune), c'\u00e8 bisogno di un'ulteriore condizione cio\u00e8 che: formula_25, cio\u00e8 applicando una tensione formula_26, \u00e8 possibile effettivamente annullare tutte le correnti.\nSi prenda la \"regione di saturazione\": in questa regione entrambe le giunzioni sono polarizzate direttamente. In tale regione la corrente di collettore \u00e8 indipendente dalla corrente di base, cio\u00e8 qualsiasi valore della corrente di base non influisce sulla corrente di collettore.\nInfine i ragionamenti fatti per la configurazione a collettore comune sono analoghi a quello a emettitore comune con le opportune variazioni di pedici nelle formule.\nCaratteristiche.\nAlle basse frequenze, usando il modello a pi greco ibrido, si possono ricavare le seguenti caratteristiche a piccolo segnale."}
{"id": "2292201", "revid": "1354930", "url": "https://it.wikipedia.org/wiki?curid=2292201", "title": "Freccia Vallone femminile", "text": "La Freccia Vallone femminile (fr. \"La Fl\u00e8che Wallonne Femmes\") \u00e8 una corsa in linea femminile di ciclismo su strada che si tiene annualmente, in aprile, nella regione della Vallonia, in Belgio. Dal 2016 fa parte del calendario dell'UCI Women's World Tour.\nStoria.\nCome la corsa maschile, anche questa competizione \u00e8 organizzata dalla Amaury Sport Organisation, e per questo si svolge nello stesso giorno di quella maschile. Svoltasi per la prima volta nel 1998, fu inclusa dal 1999 al 2015 nel calendario della Coppa del mondo su strada femminile. Dal 2016 \u00e8 parte del calendario del nuovo UCI Women's World Tour.\nL'olandese Anna van der Breggen detiene il record di vittorie, essendosi aggiudicata per sette volte la competizione: si \u00e8 imposta per sette volte consecutive, dal 2015 al 2021.\nPercorso.\nIl tracciato su cui si snoda ha un chilometraggio inferiore ai 140\u00a0km (l'edizione pi\u00f9 lunga \u00e8 stata di 137, mentre la pi\u00f9 corta \u00e8 stata di 84), in cui sono previsti circa 7/9 muri da affrontare; il punto pi\u00f9 delicato \u00e8 il muro di Huy, una salita di un chilometro e trecento metri con una pendenza media del 9,6% e massima del 26% da ripetere due volte, l'ultima delle quali a poche decine di metri dal traguardo.\nLa partenza \u00e8 stata sempre posta a Huy e l'arrivo sempre sul medesimo muro. \nAlbo d'oro.\n\"Aggiornato all'edizione 2021.\""}
{"id": "2292204", "revid": "339392", "url": "https://it.wikipedia.org/wiki?curid=2292204", "title": "La Fl\u00e8che Wallonne F\u00e9minine", "text": ""}
{"id": "2292207", "revid": "140509", "url": "https://it.wikipedia.org/wiki?curid=2292207", "title": "Arc of a Diver", "text": "Arc of a Diver \u00e8 il secondo album solista di Steve Winwood, pubblicato nel dicembre 1980.\nIl disco \u00e8 stato interamente suonato, cantato e prodotto dallo stesso Winwood.\nHa raggiunto la posizione numero 3 nella Billboard 200, la classifica degli album pi\u00f9 venduti negli Stati Uniti."}
{"id": "2292208", "revid": "327653", "url": "https://it.wikipedia.org/wiki?curid=2292208", "title": "Catalogus Claromontanus", "text": ""}
{"id": "2292209", "revid": "184755", "url": "https://it.wikipedia.org/wiki?curid=2292209", "title": "Gleneagles", "text": "Gleneagles (gaelico scozzese: Gleann na h-Eaglais/Gleann Eagas) \u00e8 una glen che collegata alla Glen Devon forma un passaggio per Ochil Hills nel Perth and Kinross in Scozia. L'origine del nome non ha nulla a che fare con il termine \"eagle\" (aquila), ma \u00e8 una corruzione del lemma \"eaglais\" (chiesa in gaelico) nel significato di cappella e riferito ad un'antica chiesetta dedicata a San Mungo, che venne poi restaurata come memorial della \"famiglia Haldane\" proprietaria dei terreni e degli immobili su di essi costruiti. La \"Gleneagles House\", sita all'ingresso nord di Gleneagles \u00e8 una costruzione del 1750 relativa ad un precedente immobile dei primi anni del XVII secolo. Il viale di accesso al palazzo \u00e8 contornato da alberi di lime piantati per commemorare la Battaglia di Camperdown. Poco rimane, invece, del Castello di Gleneagles , una casatorre del XVI secolo.\nLa \"Caledonian Railway Company\" us\u00f2 il nome per il \"Gleneagles Hotel\" ed il campo da golf che venne costruito nei pressi dell'albergo. L'hotel ospit\u00f2, nel luglio del 2005, la conferenza del G8 che fece attribuire al campo da golf la nomea di \"campo da golf pi\u00f9 fortificato di Scozia\" a seguito del dispiegamento di forze di polizia a difesa della sicurezza dei capi politici che vi si riunirono.\nLa stazione ferroviaria di Gleneagles, precedentemente conosciuta come \"Crieff Junction\", si trova sulla linea fra Perth e Stirling."}
{"id": "2292217", "revid": "168713", "url": "https://it.wikipedia.org/wiki?curid=2292217", "title": "Caso criminale di Amstetten", "text": ""}
{"id": "2292218", "revid": "599013", "url": "https://it.wikipedia.org/wiki?curid=2292218", "title": "Dmitrij Sennikov", "text": "Carriera.\nClub.\nIncomincia da professionista in una piccola squadra di San Pietroburgo dove colleziona molte presenze e 9 reti. Passa quindi al PFK CSKA Mosca nel 1998 ma \u00e8 relegato in panchina, passa nella stessa stagione al FK Sinnik di Jaroslavl'. Nel 1999 diviene al Rubin Kazan squadra che gli d\u00e0 maggior spazio ma dove non vince niente. Nel 2000 lo ingaggia il FK Lokomotiv Mosca squadra nella quale milita tuttora.\nLa squadra della capitale vince nel 2000 e nel 2001 la Coppa di Russia, nel 2002 vince uno scudetto e nel 2003 il Lokomotiv centra la prima Supercoppa di Russia. Nel 2004 Sennikov vince un altro campionato e nel 2005 arriva un'altra Supercoppa. Nel 2007 il Lokomotiv vince un'altra coppa nazionale e nel 2008 perde la supercoppa.\nNazionale.\nDal 2002 in Nazionale si ritira prematuramente nel 2005 inanellando solo 25 presenze."}
{"id": "2292221", "revid": "267975", "url": "https://it.wikipedia.org/wiki?curid=2292221", "title": "Conferenza dell'Episcopato dominicano", "text": ""}
{"id": "2292227", "revid": "1714743", "url": "https://it.wikipedia.org/wiki?curid=2292227", "title": "Alain I d'Albret", "text": "Fu il XVI signore di Albret, visconte di Tartas, conte di Castres e II conte di Gavre.\nBiografia.\nFiglio di Caterina de Rohan (\u2020 1471) e Giovanni I d'Albret (\u2020 1468), figlio adottivo ed erede di Carlo II d'Albret, divenne capo della casa di Albret nel 1471.\nGrazie ai servigi ed alla fedelt\u00e0 a Luigi XI di Francia, ampli\u00f2 i propri domini sulla contea d'Avesnes-sur-Helpe.\nNel 1477, quando era allo stesso tempo signore di Avesnes e Connestabile di Francia, pose sotto assedio la sua citt\u00e0 proprio per conto di re Luigi XI. Avesnes-sur-Helpe da allora ebbe sempre un forte senso di appartenenza alla Borgogna.\nSpos\u00f2 nel 1470 Fran\u00e7oise de Ch\u00e2tillon (\u2020 1481), figlia di William de Blois, e Isabelle de La Tour d'Auvergne, contessa di Perigord, e viscontessa di Limoges, che gli port\u00f2 l'eredit\u00e0 della contea di P\u00e9rigord e di Limoges e alcune pretese al Ducato di Bretagna.\nIl 14 luglio 1484, a Orthez, nella contea di Foix, Alain aument\u00f2 la propria sfera d'influenza facendo sposare il proprio figlio Giovanni d'Albret a Caterina di Navarra figlia del visconte di Castelbon, principe di Viana de jure e luogotenente del regno di Navarra, Gastone di Foix-Navarra, assumendo il titolo di re Giovanni III di Navarra.\nLa guerra franco-bretone.\nDopo la morte della moglie (1481), Alain d'Albret, nonostante la sua et\u00e0, aspir\u00f2 alla mano di Anna di Bretagna e quindi all'eredit\u00e0 del duca di Bretagna Francesco II. Si alle\u00f2 con Francesco II contro il potere regale. I suoi intrighi non ebbero successo e fu sconfitto senza essere in grado portare sostegno alla Bretagna nel 1487.\nSi un\u00ec alla fazione del duca di Bretagna Francesco II, contraria a Carlo VIII, port\u00f2 i suoi rinforzi via mare in Bretagna, ma l'anno seguente, la sconfitta delle armate di Francesco II a Saint-Aubin-du-Cormier concluse la prima guerra franco-bretone ed il duca dovette accettare il trattato di Verger, dove una delle clausole vietava alle figlie di Francesco II di non potersi sposare senza l'assenso del re di Francia.\nTuttavia, continu\u00f2 a sperare di regnare in Bretagna, ma deluso dal matrimonio della duchessa Anne con il re Massimiliano d'Austria, trov\u00f2 pi\u00f9 vantaggioso per le sue truppe di consegnare la citt\u00e0 di Nantes di cui aveva ottenuto la custodia. L'unico successo fu quello di essere nominato in seguito, brevemente, governatore della Bretagna da Carlo VIII.\nAlain d'Albret mor\u00ec nel 1522.\nDiscendenza.\nAlain e Fran\u00e7oise de Ch\u00e2tillon ebbero nove figli:"}
{"id": "2292234", "revid": "287204", "url": "https://it.wikipedia.org/wiki?curid=2292234", "title": "Thiacloprid", "text": "Thiacloprid \u00e8 un insetticida appartenente alla famiglia dei neonicotinoidi. Il suo meccanismo d'azione \u00e8 analogo a quello degli altri neonicotinoidi e comporta la distruzione del sistema nervoso dell'insetto per stimolazione dei recettori nicotinici. Thiacloprid \u00e8 stato sviluppato dalla Bayer CropScience per l'utilizzo in agricoltura contro parassiti quali afidi e aleirodidi."}
{"id": "2292235", "revid": "235890", "url": "https://it.wikipedia.org/wiki?curid=2292235", "title": "Emettitore comune", "text": ""}
{"id": "2292236", "revid": "235890", "url": "https://it.wikipedia.org/wiki?curid=2292236", "title": "Base comune", "text": ""}
{"id": "2292248", "revid": "767487", "url": "https://it.wikipedia.org/wiki?curid=2292248", "title": "Live at the Fireside Bowl", "text": "Live at the Fireside Bowl \u00e8 un EP live del gruppo hardcore punk statunitense Anti-Flag, pubblicato il 1\u00ba luglio 2003 da Liberation Records."}
{"id": "2292249", "revid": "439868", "url": "https://it.wikipedia.org/wiki?curid=2292249", "title": "Pesach", "text": "P\u00e8sach o Pesah (ebraico \u05e4\u05e1\u05d7), detta anche Pasqua ebraica, \u00e8 una festivit\u00e0 ebraica che dura otto giorni (sette nel solo Israele) e che ricorda la liberazione del popolo ebraico dall'Egitto e il suo esodo verso la Terra Promessa.\nNel \"Tanakh\", il nome di Pesach indica particolarmente la cena rituale celebrata nella notte fra il 14 e il 15 del mese di Nisan in ricordo di quella che aveva preceduto la liberazione dalla schiavit\u00f9 in Egitto; i successivi sette giorni vengono chiamati \"Festa dei Pani non lievitati\" (o \"Festa dei Pani Azzimi\"). Questa settimana trae origine da un'antica festa per il raccolto delle prime spighe d'orzo e il loro utilizzo per preparare focacce senza lasciare il tempo necessario per il formarsi di nuovo lievito e cos\u00ec ottenere la fermentazione della nuova farina. La pesach, quindi, segna il principio della primavera ed \u00e8 anche chiamata \"Chag haaviv\", cio\u00e8 \"festa della primavera\".\nQuesto \u00e8 confermato dal confronto con il versetto di Numeri 28,16:\ne i versetti di Esodo 12,17-20\nFuori dalla Terra di Israele i giorni degli azzimi sono otto, tranne eccezioni (cfr Calendario ebraico, Diaspora ebraica e Rosh Chodesh): i primi due e gli ultimi due sono giorni di festa (in ebraico Yom Tov).\nLa Pasqua \u00e8 una delle tre \"feste di pellegrinaggio\" (Shalosh Regalim) assieme a Pentecoste (Shavuot) e Festa delle Capanne (Sukkot).\nOrigine della festivit\u00e0.\nLa \"Pesach\" (parola ebraica tradotta lett. in lingua italiana con \"passaggio\") viene anche detta dal popolo ebraico \"Zman Cherutenu\", cio\u00e8 \"tempo della nostra liberazione\".\nLa fuga dall'Egitto.\nIl termine Pesach, infatti, trae origine da una vicenda del Libro dell'Esodo. In esso Dio annuncia al popolo di Israele, ridotto in schiavit\u00f9 in Egitto, che Lui lo liberer\u00e0 e, dato il rifiuto degli egizi, Dio annuncia la loro punizione:\nTramite Mos\u00e8 Dio ordina al popolo di Israele di marcare gli stipiti delle loro porte con del sangue di agnello cosicch\u00e9:\nLa frase \"passer\u00f2 oltre\" viene resa in ebraico con la parola \"Pesach\". In inglese essa viene tradotta letteralmente con \"pass over\", contratta in \"Passover\", per indicare la festa ebraica della Pasqua. Il termine italiano \"Pasqua\", invece, deriva da un'erronea trascrizione in greco (pascha), che per almeno due secoli venne spesso interpretata come un riferimento alla Passione di Ges\u00f9. In greco, infatti, \"pascho\" vuol dire \"patire\". Il termine pass\u00f2 successivamente in latino.\nIl pane non lievitato.\nI due principali comandamenti legati alla festa di Pesach sono: cibarsi di \"matzah\" (pane non lievitato) e la proibizione di nutrirsi di qualsiasi cibo contenente lievito durante l'intero periodo della festivit\u00e0: esso viene chiamato Chametz; in epoca antica ve ne era un terzo: l'offerta dell'agnello nella sera del giorno 14 del mese ebraico di Nisan ed il cibarsi quella stessa notte del sacrificio di Pesach.\nSebbene parecchie siano le spiegazioni che sono state date al cibarsi di pane azzimo, la pi\u00f9 accreditata \u00e8 che si tratti di un ricordo del pane di cui gli Israeliti si cibarono durante l'Esodo: durante la loro fuga dall'Egitto non ebbero il tempo di far lievitare il pane. Nella celebrazione del Seder, un passo, da recitare con la matzah in mano recita \"Questo \u00e8 il pane dell'afflizione di cui i nostri padri si cibarono in terra d'Egitto...\"\nLe prescrizioni rituali hanno poi dato origine a una cena particolare, chiamata \"seder\", celebrata nelle prime due sere della festa. Altri usi associati a Pesach sono il cibarsi di erbe amare ed altri alimenti durante la celebrazione del seder.\nVigilia e celebrazione dei panettieri.\nPrima dell'inizio della festivit\u00e0 gli ebrei eliminano da casa ogni minima traccia di lievito e qualsiasi cibo che lo contenga (questo viene indicato con il termine \"chametz\"). Questa tradizione viene chiamata \"bedikat chametz\" (cfr Chametz, Lulav, Haggadah di Pesach, Mitzvah, Sukkot e Zmanim).\nDurante tutto il periodo di Pesach, per la proibizione del lievito \"Chametz\", che inizia in un periodo preciso del mattino del giorno della stessa vigilia, non viene consumato cibo lievitato sostituendo il pane, la pasta e i dolci con le \"matzot\" ed altri cibi appositamente preparati senza essere lievitati.\nPesach \u00e8 una festivit\u00e0 felice che viene solitamente trascorsa in famiglia.\nAnche la vigilia di Pesach viene considerata [quasi] come Chol haMoed.\nIl digiuno del primogenito.\nQuesto digiuno viene celebrato soltanto dai maschi primogeniti ebrei e deve possibilmente essere interrotto durante il mezzogiorno (cfr Zmanim) della vigilia concludendo un trattato del Talmud, solo digiuno delle Festivit\u00e0 ebraiche interrotto cos\u00ec (cfr anche Morte nell'ebraismo).\nIl Seder.\nLa prima notte in particolare \u00e8 la pi\u00f9 importante, soprattutto in Terra d'Israele perch\u00e9 vige l'obbligo solo di essa. Durante le prime due sere si usa consumare la cena seguendo un ordine particolare di cibi e preghiere che prende il nome di \"seder\", parola che in ebraico significa per l'appunto \"ordine\", durante il quale si narra l'intera storia del conflitto con il faraone, delle 10 piaghe e della fuga finale seguendo l'Haggadah di Pesach.\nLa celebrazione \u00e8 colma di gesti visibili ed elementi necessari soprattutto perch\u00e9 i bambini possano osservare ed apprendere.\nDurante il seder vengono utilizzate 3 \"matzot\" che vengono tenute coperte da un panno e scoperte durante la lettura di alcuni brani. All'inizio della cena, dopo il Qiddush, viene spezzata in due pezzi quella di mezzo: una parte viene conservata sotto la tovaglia per poi essere mangiata dai partecipanti al termine della cena e talvolta conservandone un pezzettino bene avvolto in carta come buon augurio.\nI bambini vengono coinvolti molto nel seder, attraverso brani a loro dedicati, immagini e quant'altro. Alcuni usano per l'afikomen farne oggetto di ricerca, come fosse una caccia al tesoro, a cui partecipano spesso tutti i commensali.\nDisposizione del piatto.\nDurante la cerimonia un piatto, detto \"piatto del Seder\", \u00e8 parte centrale della narrazione che precede la cena. Il piatto del seder \u00e8 di solito decorato ed ha dipinti tutti i principali simboli della festa. Al centro sono poste tre Matzot per ricordare la concitata e precipitosa fuga dall'Egitto. Attorno, nell'ordine, vi sono il \"karpas\", solitamente un gambo di sedano che ricorda la corrispondenza della festivit\u00e0 di Pesach con la primavera e la mietitura che, in epoca antica, era essa stessa occasione di festeggiamento; \"maror\" o erbe amare, che rappresentano la durezza della schiavit\u00f9; una zampa arrostita di capretto chiamata \"zeru'a\": rappresenta l'agnello pasquale che gli ebrei sacrificarono nella notte della morte dei primogeniti egiziani; un uovo sodo, \"beitza\", in ricordo del lutto per la distruzione del Tempio; infine una sorta di marmellata preparata con mele, datteri, mandorle, prugne, noci e, spesso, vino (chiamata \"Charoset\") che rappresenta la malta usata dagli ebrei durante la schiavit\u00f9 per la costruzione delle citt\u00e0 di Pit'om e Ramses. Oltre ad una prima insalata come \"Maror\", alcuni, specie nell'uso italiano, ne aggiungono una seconda, conosciuta come \"lattuga\".\nEsistono differenti tradizioni sulla disposizione di questi cibi sul piatto del Seder di Pesach, ci\u00f2 anche secondo gli insegnamenti della Qabbalah.\nOrdine.\nLa lettura dell'Haggadah di Pesach inizia con un ricordo, un brano in lingua aramaica; poi i bambini chiedono agli adulti quale sia il significato di Pesach. Gli si risponde, si narrano gli eventi relativi all'uscita dall'Egitto, si analizzano i diversi tipi di ebrei: il figlio saggio rappresenta l'ebreo osservante. Il figlio malvagio \u00e8 invece l'ebreo che sospetta \"per male\" e rifiuta la sua eredit\u00e0 e la religione ebraica, le sue radici. Il figlio difficile si riconosce nell'ebreo indifferente. Il giovane o semplice, invece, colui che non conosce della propria cultura e tradizione \"a sufficienza\" per poter prendere parte alla discussione non sapendo quindi come domandare (cfr Zaddiq).\nPoco dopo vi \u00e8 il ricordo delle dieci piaghe inflitte da Dio all'Egitto per indurre il Faraone a lasciare liberi gli Ebrei ed un esempio di pilpul, o discussione talmudica in cui, nell'interpretazione rabbinica, il calcolo delle piaghe e delle punizioni da cinque e quattro, dieci, per quaranta, poi cinquanta, sino a duecento o duecentocinquanta per la metafora biblica del \"dito\" e della \"mano\" di Dio (cfr Guida dei perplessi, Nomi di Dio nella Bibbia e Profezia)\nPi\u00f9 avanti, si ripete la promessa eterna.\nNel corso del seder vi \u00e8 obbligo di bere quattro bicchieri di vino, secondo alcuni cinque, soprattutto nel Minhag italiano... e quindi \u00e8 naturale che, oltre ad essere composto da diversi brani cantati, termini di solito con canti tradizionali. Nella tradizione italiana i canti sono in italiano e si ricordano \"Had gadi\u00e0\", la storia del capretto, anche famosa a tutti grazie ad Angelo Branduardi in forma ridotta con il titolo \"La fiera dell'est\", e il conteggio, cantato, da uno a tredici, dove \"uno\" \u00e8 ovviamente Dio, fino a tredici attributi divini, passando per...\"due Tavole della Legge, tre Patriarchi, Quattro Madri di Israele, cinque libri della Torah, sei libri della Mishnah, sette giorni della settimana, otto i giorni per il Brit Milah, nove mesi di gravidanza, dieci Comandamenti, undici costellazioni, dodici trib\u00f9\"...\nBirkhat haMazon e Hallel.\nTerminato il pasto, successivo alla prima parte del Seder, si consumano i bicchieri di vino restanti con la recitazione della benedizione dopo il pasto, la Birkhat haMazon, e dell'Hallel dopo cui si permette di bere solo acqua e si proibisce di mangiare altro sino all'alba o dopo la recitazione di Shakhrit.\nCol Seder di Pesach si presenta l'unica occasione in cui gli ebrei sono liberi di recitare l'Hallel di sera e/o notte poich\u00e9 Pesach rappresenta una giornata magnificente di libert\u00e0 nel corso dell'anno ebraico.\nPoesie rituali (Piyutim).\n\u00c8 uso concludere il Seder cantando alcune poesie rituali, o \"piyutim\". Sebbene il Seder venga quasi sempre recitato interamente in ebraico, molte famiglie ebraiche italiane usano cantare alcuni dei piyutim anche in italiano. Lo scopo di queste poesie \u00e8 probabilmente quello di permettere ai pi\u00f9 giovani (spesso non esperti nella lingua ebraica) di prendere parte attiva nella celebrazione del Seder.\nRiportiamo qui il testo di due piyutim cantati nelle comunit\u00e0 ebraiche italiane.\nChi sapesse chi intendesse.\nQuesto piyut \u00e8 la traduzione di \"Echad mi yodea\", che associa un elemento della tradizione ebraica ad ogni numero cardinale, dall'uno al tredici.\nIn alcune tradizioni l'ultimo verso ricorda i tredici articoli di fede del Maimonide, anzich\u00e9 i tredici attributi di Dio. A Roma il poema \u00e8 cantato \"Uno chi sa... E uno che io lo so... Uno \u00e8 Dio in cielo e uno fu ed uno \u00e8\" e cos\u00ec via. Una versione in italiano la si pu\u00f2 ascoltare nel film \"Il giardino dei Finzi Contini\".\nCapretto, capretto.\nQuesto poema \u00e8 la traduzione del piyut \"Chad Gadya\" e tratta dell'instabilit\u00e0 della vita: ogni oggetto o essere vivente \u00e8 dipendente da altri elementi. Solo Dio, Causa di tutte le cause, non dipende da altri. Riportiamo qui la versione veneta, ancora oggi cantata nel tradizionale Seder comunitario della Comunit\u00e0 ebraica di Venezia\nIl brano, al di fuori del suo contesto religioso, ha ispirato la composizione musicale, \"Alla fiera dell'est\" di Angelo Branduardi del 1976.\nPesach shen\u00ec.\nIn ricordo degli ebrei che non erano riusciti a cibarsi del sacrificio di Pesach per impurit\u00e0 rituale, \u00e8 Mizvah cibarsi di Matzah anche il giorno 14 del mese ebraico di Iyar nella ricorrenza chiamata Pesach Shen\u00ec o Pesach Katan; il Pentateuco riporta infatti l'episodio in cui alcuni ebrei posero il quesito a Mos\u00e8 su questo caso di Halakhah e cos\u00ec fu stabilito da allora. Nel 14 Iyar \u00e8 permesso cibarsi anche di pane lievitato o di Chametz in genere.\nHalakhah sul soggiorno nell'Egitto biblico antico.\nI Maestri ebrei, come anche Maimonide, hanno stabilito per il popolo ebraico di non soggiornare troppo tempo in tutto il luogo dell'\"Egitto antico biblico\", soprattutto di non farvi congregazioni ebraiche (secondo altri risulta possibile in caso di pericolo fuori da quelle Terre, comunque \"per non troppo tempo\").\nPesach e Pasqua cristiana.\nLa celebrazione cristiana della Pasqua commemora la passione, morte e risurrezione di Ges\u00f9, avvenute in concomitanza con la celebrazione ebraica di Pesach. In quell'anno la Pesach ebbe luogo di sabato (giorno che per gli ebrei inizia la sera del venerd\u00ec) e perci\u00f2 tuttora la liturgia cristiana della veglia pasquale la sera del sabato santo contiene la lettura degli stessi brani biblici utilizzati dagli ebrei per la Pesach.\nSecondo quanto si legge nel Vangelo di Giovanni e da altri particolari della Passione, sembra che il giorno della morte di Ges\u00f9 sia corrisposto, per la maggioranza del popolo ebraico del tempo, a quello in cui si immolava l'agnello e si celebrava (alla sera) il primo seder di Pesach, e perci\u00f2 al giorno ritenuto essere il 14 di Nisan, che quell'anno cadeva di venerd\u00ec. La Risurrezione, poi, ha avuto luogo \"il primo giorno della settimana\", cio\u00e8 la domenica immediatamente successiva alla Pesach.\nL'Ultima Cena di Ges\u00f9 e dei suoi apostoli, caratterizzata dai vangeli sinottici come una cena pasquale consumata la sera del gioved\u00ec, la si comprende come una possibile anticipazione del rito, propria di una parte del popolo ebraico del tempo (come ad esempio gli esseni, per il cui calendario liturgico \"solare\" il 14 di Nisan doveva cadere sempre di marted\u00ec) o come un'anticipazione voluta da Ges\u00f9 stesso, \"non potendo celebrarla l'indomani se non nella sua persona sulla croce\" (Giuseppe Ricciotti).\nIn ambito cristiano la celebrazione della Pasqua \u00e8 soprattutto ricordo e gioia per la Risurrezione, anche se in lettere scambiate tra la Chiesa di Roma e quelle d'Asia gi\u00e0 nel II secolo, si rintraccia una disputa indicata come \"pasqua quartodecimana\". Alcune Chiese dell'Asia minore e della Siria, infatti, ritenevano che i cristiani dovessero celebrare la Pasqua il 14 di Nisan in tono \"penitenziale\", ritenendola una tradizione risalente all'apostolo Giovanni, e dando cos\u00ec maggiore risalto alla Passione e morte di Ges\u00f9. La Chiesa di Roma, invece, aveva la tradizione di celebrare solennemente la Pasqua la domenica successiva al 14 di Nisan, volendo in questo modo mettere maggiormente in risalto la Risurrezione di Ges\u00f9. \nDalla \"composizione\" di questa disputa prese origine l'attuale struttura del Triduo pasquale.\nLa tradizione quartodecimana fu seguita da alcune chiese fino a poco oltre il Concilio di Nicea, che stabil\u00ec il criterio per la determinazione della data della Pasqua cristiana: essa doveva cadere la domenica seguente il primo plenilunio successivo all'equinozio di primavera, considerato corrispondente al giorno 21 di marzo. Per evitare che la Pasqua fosse celebrata in giorni diversi in localit\u00e0 di longitudine diversa il plenilunio non doveva essere effettivamente osservato, ma individuato approssimativamente mediante il calcolo.\nIn questo modo, inoltre, la determinazione della data della Pasqua cristiana si svincol\u00f2 dalle regole del calendario lunisolare ebraico, non ancora completamente fissate e che talvolta portavano a celebrare la Pasqua prima del 21 marzo. Soltanto nel XII secolo, infatti, Maimonide stabil\u00ec le regole precise (ed indipendenti dall'osservazione dei fenomeni astronomici) del calendario ebraico attualmente in uso.\nAnche la maggior parte dei protestanti, con qualche differenza, celebra la Pasqua il giorno stabilito seguendo le regole del Concilio di Nicea, invece di farla corrispondere al 14 di Nisan. \nLe Chiese ortodosse ed ortodosse orientali celebrano tutte la Pasqua secondo le regole stabilite a Nicea, anche se, non avendo aderito alla riforma gregoriana del calendario (ad eccezione della Chiesa ortodossa finlandese), questa finisce per cadere in giorni diversi da quello calcolato dai cattolici (di rito latino) e dai protestanti.\nIn conseguenza delle regole stabilite a Nicea (e della riforma \"gregoriana\" del calendario giuliano e dell'epatta) insieme all'attuale forma del calendario ebraico (per opera di Maimonide), la Pasqua cristiana cade circa nello stesso periodo di Pesach, sebbene venga fatta coincidere sempre con la domenica. Nel caso in cui il primo plenilunio di primavera (calcolato sempre approssimativamente con il metodo dell'epatta) cada proprio di domenica, e che quindi, verosimilmente, coincida con il giorno 14 di Nisan, la celebrazione della Pasqua cristiana (e \"gregoriana\") viene rimandata alla domenica successiva proprio perch\u00e9 Ges\u00f9 \u00e8 risorto la domenica dopo la pasqua ebraica.\nLe ricorrenze nel calendario gregoriano.\nNei prossimi anni Pesach cadr\u00e0 nel calendario gregoriano nei seguenti giorni (tra parentesi, la data corrispondente nel calendario ebraico):\nCome per tutte le altre feste ebraiche, l'inizio della festa coincide con il tramonto del giorno precedente."}
{"id": "2292250", "revid": "1305772", "url": "https://it.wikipedia.org/wiki?curid=2292250", "title": "Antonescu", "text": "\u00c8 un cognome di origine rumena."}
{"id": "2292251", "revid": "729019", "url": "https://it.wikipedia.org/wiki?curid=2292251", "title": "S\u00e9bastien Viars", "text": "Biografia.\nEstremo cresciuto nell'Aurillac, club della sua citt\u00e0 natale, si impose ad alto livello nel Brive, con il quale arriv\u00f2 fino alla vittoria in Heineken Cup e alla conquista del titolo di campione d'Europa.\nEsord\u00ec in Nazionale nel 1992 contro la e prese parte ai tornei del Cinque Nazioni del e ; fu anche convocato per la in Sudafrica, dove disput\u00f2 un incontro.\nPassato allo Stade Fran\u00e7ais per una stagione, con il club parigino vinse la Coppa di Francia, traguardo gi\u00e0 raggiunto in precedenza con il Brive; dal 1999 fino a fine carriera, nel 2005, milit\u00f2 nel Montferrand.\nTra le sue varie attivit\u00e0 \u00e8 anche tecnico presso il Centro Nazionale di rugby di Marcoussis (\u00cele-de-France)."}
{"id": "2292253", "revid": "22881663", "url": "https://it.wikipedia.org/wiki?curid=2292253", "title": "Quindecemviri", "text": ""}
{"id": "2292254", "revid": "1793900", "url": "https://it.wikipedia.org/wiki?curid=2292254", "title": "Esteban Jos\u00e9 Mart\u00ednez Fern\u00e1ndez y Mart\u00ednez de la Sierra", "text": "Fu una figura chiave nell'esplorazione spagnola del Pacifico nordoccidentale. Nel 1774 era il secondo in comando della fregata spagnola \"Santiago\", guidata da Juan Jos\u00e9 P\u00e9rez Hern\u00e1ndez, durante la prima spedizione europea ad entrare in contatto con gli Haida delle isole Regina Carlotta. Nel 1789 Mart\u00ednez comand\u00f2 una spedizione che costru\u00ec un forte presso la Baia di Nootka, abbandonando la regione l'anno successivo a causa degli scontri con la popolazione locale."}
{"id": "2292255", "revid": "287204", "url": "https://it.wikipedia.org/wiki?curid=2292255", "title": "Esteban Jose Martinez Fernandez y Martinez de la Sierra", "text": ""}
{"id": "2292262", "revid": "39479", "url": "https://it.wikipedia.org/wiki?curid=2292262", "title": "George Crin Lauren\u0163iu Antonescu", "text": ""}
{"id": "2292275", "revid": "92723", "url": "https://it.wikipedia.org/wiki?curid=2292275", "title": "Conferenza episcopale venezuelana", "text": "La Conferenza episcopale del Venezuela (\"Conferencia Episcopal Venezolana\", CEV) \u00e8 un organismo della chiesa cattolica che riunisce l'episcopato del Venezuela. La Conferenza \u00e8 uno dei membri del Consiglio episcopale latinoamericano (CELAM).\nStoria.\nLa CEV nasce ufficialmente nel 1973, quando la Santa Sede approva gli statuti. Nel 1974 si riunisce la prima assemblea plenaria, alla presenza di 7 arcivescovi e 25 vescovi.\nMembri ed organismi.\nFanno parte della CEV arcivescovi e vescovi (titolari, emeriti, coadiutori) della chiesa cattolica in Venezuela, comprensivo dell'esarca apostolico dei melchiti, dell'Esarca apostolico dei Siri e dell'ordinario militare.\nI principali organismi di cui si compone sono:"}
{"id": "2292280", "revid": "574302", "url": "https://it.wikipedia.org/wiki?curid=2292280", "title": "Chicago Film Critics Association Award per il miglior attore non protagonista", "text": "Il Chicago Film Critics Association Award per il miglior attore non protagonista (\"CFCA for Best Supporting Actor\") \u00e8 una categoria di premi assegnata dalla Chicago Film Critics Association, per il miglior attore non protagonista dell'anno.\nA differenza di altri tipi di premi, essa \u00e8 stata consegnata ininterrottamente dal 1989 in poi.\nVincitori e candidati.\nI vincitori sono indicati in grassetto, con a seguire gli eventuali altri candidati."}
{"id": "2292284", "revid": "2180477", "url": "https://it.wikipedia.org/wiki?curid=2292284", "title": "Caiman crocodilus", "text": "Il caimano dagli occhiali o caimano comune (Caiman crocodilus ()) \u00e8 un rettile di modeste dimensioni appartenente alla famiglia Alligatoridae, diffuso nell'America centrale, nel Sud America settentrionale.\nDescrizione.\nGli adulti misurano dai 2 ai 2,5 m.\nDi colorazione \"oliva spento\", ha un rilievo osseo posto davanti agli occhi, da cui trae il nome ed \u00e8 per questo che \u00e8 chiamato anche caimano dagli \"occhiali\".\nBiologia.\nVive in tutti gli ambienti umidi di acqua dolce, dalla quale esce raramente se non spinto dalla siccit\u00e0; in questo caso si rifugia nel fango. Di giorno galleggia in superficie, mentre di notte diventa pi\u00f9 attivo. I maschi sono territoriali e stabiliscono tra di loro una precisa gerarchia.\nAlimentazione.\nGli adulti si cibano di altri rettili, pesci, anfibi e uccelli marini.\nRiproduzione.\nLe femmine depongono da 14 a 40 uova in cumuli di terra e vegetazione in fermentazione, ai margini dell'acqua, o su intrichi di materiali vegetali galleggianti.\nDistribuzione e habitat.\nIl caimano dagli occhiali \u00e8 diffuso in America centrale e nella parte settentrionale del Sud America.\nTassonomia.\nSono note le seguenti sottospecie:\nConservazione.\nBench\u00e9 pesantemente cacciato per la sua pelle, \"Caiman crocodilus\" ha beneficiato degli specchi d'acqua artificiali, come i bacini idrici, che hanno favorito un aumento sensibile della popolazione locale."}
{"id": "2292289", "revid": "729019", "url": "https://it.wikipedia.org/wiki?curid=2292289", "title": "Sihltal Z\u00fcrich Uetliberg Bahn", "text": "La Sihltal Z\u00fcrich Uetliberg Bahn (\"Ferrovia valle della Sihl-Zurigo-Uetliberg\", acronimo SZU) \u00e8 una compagnia ferroviaria con sede a Zurigo, nell'omonimo cantone svizzero, che gestisce linee a scartamento normale.\n\u00c8 stata creata nel 1973 dalla fusione delle societ\u00e0 \"Sihltalbahn\" (SiTB) e \"Uetlibergbahn\" (BZUe).\nIl progetto, per la parte tecnica, \u00e8 stato curato, tra gli altri, dal cosmonauta sovietico Vladimir \u0160atalov. La SZU fa parte della comunit\u00e0 tariffaria della regione zurighese, il Z\u00fcrcher Verkehrsverbund (ZVV), e gestisce le linee ferroviarie della valle della Sihl e dell'Uetliberg, oltre alla funivia aerea Adliswil-Felsenegg."}
{"id": "2292290", "revid": "682087", "url": "https://it.wikipedia.org/wiki?curid=2292290", "title": "Liscivio", "text": ""}
{"id": "2292294", "revid": "287204", "url": "https://it.wikipedia.org/wiki?curid=2292294", "title": "Chimica fine", "text": ""}
{"id": "2292296", "revid": "143369", "url": "https://it.wikipedia.org/wiki?curid=2292296", "title": "Diavolo di Jersey", "text": ""}
{"id": "2292297", "revid": "762947", "url": "https://it.wikipedia.org/wiki?curid=2292297", "title": "Schnorrer", "text": "Schnorrer (\u05e9\u05e0\u05d0\u05b8\u05e8\u05e2\u05e8; anche shnorrer) \u00e8 un termine yiddish che significa \"mendicante\" o \"accattone\".\nNella letteratura.\nNei racconti yiddish lo shnorrer \u00e8 visto come un mendicante gentiluomo, che chiede dissimulando la propria povert\u00e0 sotto apparenza di persona di grande rispettabilit\u00e0, chiede senza che lo si noti e mostra indignazione quando gli si offre quello che ha chiesto. Dietro la povert\u00e0 e l'indigenza si cela in genere una grande saggezza.\nIl termine \u00e8 utilizzato sia in senso dispregiativo che in senso ironico, per indicare una persona dotata di grande intelligenza e capacit\u00e0, che riesce a trarsi di impaccio senza darlo a vedere. Nella letteratura yiddish sono molti i racconti e le novelle in cui appaiono schnorrer, alcuni anche nella versione cinematografica e teatrale."}
{"id": "2292298", "revid": "1565034", "url": "https://it.wikipedia.org/wiki?curid=2292298", "title": "Conferenza episcopale paraguaiana", "text": "La Conferenza episcopale paraguaiana (\"Conferencia Episcopal Paraguaya\", CEP) \u00e8 un organismo della chiesa cattolica che riunisce l'episcopato del Paraguay. La Conferenza \u00e8 uno dei membri del Consiglio episcopale latinoamericano (CELAM).\nStoria.\nGi\u00e0 dal 1929 alcuni vescovi del Paese iniziano ad esercitare un magistero collegiale tramite la pubblicazione di lettere e decreti pastorali congiunti; e dal 1955 decidono di riunirsi regolarmente. L'anno successivo nasce la \"Conferencia Episcopal en el Paraguay\", che diventa poi \"Venerable Episcopado Paraguayo\", ed infine nel 1960 assume la denominazione attuale.\nMembri ed organismi.\nFanno parte della CEP arcivescovi e vescovi (titolari, emeriti, coadiutori) della Chiesa cattolica in Paraguay, comprensivo dell'ordinario militare."}
{"id": "2292299", "revid": "1592097", "url": "https://it.wikipedia.org/wiki?curid=2292299", "title": "Sindrome (personaggio)", "text": ""}
{"id": "2292302", "revid": "599013", "url": "https://it.wikipedia.org/wiki?curid=2292302", "title": "Fan\u012bs Christodoulou", "text": "\u00c8 il fratello minore di Chr\u012bstos Christodoulou."}
{"id": "2292306", "revid": "125321891", "url": "https://it.wikipedia.org/wiki?curid=2292306", "title": "Ionizzazione dei gas", "text": "La ionizzazione di un gas \u00e8 un processo per il quale un gas, inizialmente neutro, viene ionizzato facendo passare una corrente elettrica. \u00c8 anche noto come scarica elettrica o, se la corrente che fluisce nella scarica \u00e8 molto elevata, arco elettrico. Il fenomeno della scarica nei gas coincide con la rottura dielettrica del materiale, quando il materiale \u00e8 un gas. Infatti, un gas neutro \u00e8 dielettrico, ma se sottoposto ad un campo elettrico sufficientemente elevato si pu\u00f2 ionizzare e pertanto diventare conduttore.\nIl campo elettrico massimo al quale pu\u00f2 resistere un gas senza entrare in conduzione \u00e8 detto rigidit\u00e0 dielettrica del gas, in analogia ai materiali solidi: quando si ha la scarica si dice anche che la sua rigidit\u00e0 dielettrica \u00e8 stata perforata. Ci\u00f2 accade ad esempio nel caso dei fulmini o dei tubi al neon.\nMetodi di ionizzazione.\nIn laboratorio, una piccola quantit\u00e0 di gas pu\u00f2 essere riscaldata e ionizzata principalmente attraverso tre metodi: \nGeneralmente, dal punto di vista microscopico questi metodi per formare una scarica (o \"plasma\") sono tutti equivalenti: viene fornita dell'energia agli elettroni legati ai nuclei, che a un certo punto si liberano dal legame col nucleo. Elettroni liberi collidono con altri atomi neutri, liberando ancora pi\u00f9 elettroni, e il processo poi procede a cascata fino a un equilibrio, che dipende unicamente dalla pressione del gas e dal campo elettrico applicato.\nLa condizione iniziale \u00e8 che gli elettroni abbiano un'energia cinetica maggiore del potenziale di ionizzazione dell'elemento usato per la scarica. Poich\u00e9 il potenziale di prima ionizzazione (cio\u00e8, l'energia necessaria per strappare il primo elettrone al nucleo) \u00e8 compreso fra 5 e 25 eV (vedi figura), questo valore fornisce la soglia in energia necessaria agli elettroni per ionizzare il gas. \nI gas nobili hanno un'energia di ionizzazione maggiore; \u00e8 da tenere presente comunque che per i gas biatomici, come l'azoto o l'ossigeno, deve essere inclusa anche l'energia necessaria per spezzare le molecole: la conseguenza \u00e8 che la tensione di breakdown (vedi sotto) \u00e8 generalmente pi\u00f9 alta per questi ultimi.\nIl metodo pi\u00f9 semplice e comune per ionizzare un gas \u00e8 di accelerare gli elettroni naturalmente presenti anche in un gas neutro con un campo elettrico: \nci concentreremo pertanto nel seguito sulle scariche in corrente continua, che sono le pi\u00f9 facili da realizzare e le pi\u00f9 studiate in laboratorio, anche per l'ampio spettro di applicazioni (elettrodeposizione, xerografia, sputtering industriale, ecc.). Anche se verranno trattati fenomeni generali di una scarica gassosa, come il breakdown elettrico, la transizione da glow ad arco, ecc., \u00e8 comunque da tenere presente che questi aspetti sono stati studiati (sin dalla fine dell'Ottocento) su un particolare dispositivo. Tuttavia, uno degli aspetti principali delle scariche nei gas \u00e8 che esse possono assumere una \"variet\u00e0 enorme di differenti forme\" per effetto della grande variet\u00e0 di parametri in gioco, come la natura del gas, il modo in cui la tensione viene applicata, e la natura delle condizioni al contorno (materiale e dimensioni degli elettrodi, presenza di punte, natura delle superfici esposte, distanza fra gli elettrodi, forma e dimensione del tubo di scarica...).\nQuesto non esclude poi che ci sia un'ampia classe di scariche nei gas che avvengono in situazioni in cui una tensione si sviluppa spontaneamente (e quindi non \u00e8 indotta da un circuito esterno) per attrito, scambio carica, nebbie, venti, onde, spray, eccetera. Nella gran parte di queste situazioni, le condizioni al contorno sono mal definite, e spesso sono costituite da materiali isolanti, e non da elettrodi come nelle scariche in corrente continua. Alcuni di questi tipi di scariche sono stati studiati (per esempio, i fulmini), ma le scariche che avvengono perlopi\u00f9 casualmente fra due superfici isolanti, come avviene comunemente in xerografia, o negli ancor pi\u00f9 comuni corto circuiti nei circuiti elettrici, hanno ricevuto comparativamente minor attenzione.\nScariche gassose in corrente continua.\nLe scariche gassose in un tubo rettilineo (in vetro o quarzo) furono le prime ad essere studiate, alla fine dell'Ottocento: esse erano note come tubi di Crookes o tubi di Geissler. \nLo schema dell'apparato \u00e8 molto semplice, e consta di tre elementi:\nLa necessit\u00e0 di tenere il tubo in vuoto nasce dal fatto che, come vedremo, \u00e8 pi\u00f9 facile ionizzare un gas a bassa pressione: la pressione tipica nei tubi di scarica varia fra 10\u22122 e 1 mbar (7,6 \u00d7 10\u22123 e 0,76 torr). La tensione di innesco (\"breakdown\") dipende dal prodotto della pressione per la distanza degli elettrodi (legge di Paschen). Vi \u00e8 un prodotto ideale tra pressione e distanza tra gli elettrodi per cui la tensione di innesco ha un minimo. Infatti se il vuoto \u00e8 troppo elevato a meno di avere distanze enormi tra gli elettrodi la probabilit\u00e0 di collisione di un elettrone con il gas residuo \u00e8 cos\u00ec bassa che non avviene nessuna scarica. Per ragioni opposte se la pressione \u00e8 troppo alta la probabilit\u00e0 di collisione \u00e8 troppo elevata e gli elettroni non acquistano sufficiente energia tra un urto ed il seguente, a meno di trovarsi in un campo elettrico molto elevato.\nIn figura \u00e8 riportata la curva caratteristica di una scarica di Neon in un tubo rettilineo: la pressione del gas \u00e8 1 torr, nel tubo sono presenti due elettrodi a disco di 2\u00a0mm di diametro, separati di 50\u00a0cm. \nAl variare della tensione applicata, la scarica attraversa una serie di regimi successivi, cio\u00e8:\nIn figura i vari regimi sono indicati dalle lettere maiuscole, e sono:\nI tratti A-D fanno parte della cosiddetta \"scarica oscura\": bench\u00e9 ci sia produzione di elettroni liberi, e quindi ionizzazione, il flusso di elettroni non \u00e8 cos\u00ec grande da permettere la formazione di una corrente apprezzabile (corrente &lt; 10\u00a0\u00b5A). Di conseguenza, il \"plasma\" non emette ancora luce.\nI tratti F-H fanno parte della scarica a \"bagliore\" (glow): il plasma emette una tenue luminescenza che occupa quasi tutto il volume del tubo, dovuta perlopi\u00f9 all'emissione di radiazione da parte di atomi neutri eccitati.\nI tratti I-K fanno parte dell'arco: c'\u00e8 grande emissione di radiazione, e la scarica si concentra sotto forma di uno stretto canale, che occupa solo il centro del tubo.\nQui di seguito tratteremo in dettaglio questi tre principali regimi della scarica gassosa rettilinea.\nLa scarica oscura.\nI fenomeni che determinano la ionizzazione di un gas in un tubo furono studiati dal fisico inglese John Sealy Townsend intorno al 1897: il regime in cui questi fenomeni sono validi \u00e8 detto regime della scarica oscura, o scarica di Townsend.\nLe correnti pi\u00f9 basse (punto A della curva caratteristica) sono dell'ordine del pA o anche meno, e sono sotto forma di impulsi casuali (\"burst\") di corrente, dovuti a sorgenti esterne, come radioattivit\u00e0 naturale e raggi cosmici. Il campo elettrico \u00e8 per\u00f2 cos\u00ec basso, che questi elettroni non possono generare altri elettroni per effetto di ionizzazioni successive: questa \u00e8 la condizione standard di tutti i gas neutri, aria compresa, dove esiste una piccolissima percentuale ionizzata.\nSe viene applicata tensione agli elettrodi, gli elettroni cominciano ad essere emessi dall'elettrodo negativo (catodo), inizialmente per fotoemissione. Di conseguenza, la corrente aumenta, come mostrato nei tratti A - B della curva caratteristica: aumentando ancora la tensione, si raggiunge presto una situazione di equilibrio, in cui gli elettroni prodotti (quelli naturali + quelli emessi dal catodo) sono rapidamente dispersi nella regione del tubo compresa fra i due elettrodi (\"gap\"). La corrente raggiunta \u00e8 detta \"corrente di saturazione\", ed \u00e8 chiamata \"I0\". Poich\u00e9 il valore della corrente di saturazione dipende dal modo con cui dall'esterno si \u00e8 aumentata la tensione, e dalla quantit\u00e0 di elettroni iniziali, ci possono essere molte curve come la A - B, con differenti valori di corrente di saturazione (per esempio, come in figura i tratti A - B, A' - B', eccetera). Questa propriet\u00e0 della parte iniziale della curva caratteristica di un tubo di scarica viene utilizzata per esempio nei contatori Geiger: il tratto A - B viene pertanto chiamato talvolta anche \"regime Geiger\".\nAumentando ancora la tensione, gli elettroni liberi vengono accelerati sufficientemente da potere collidere con atomi neutri, producendo nuovi elettroni liberi (\"ionizzazione per collisione\"). L'elettrone iniziale, pi\u00f9 quello emesso per collisione, possono venire riaccelerati, per collidere con altri atomi neutri. Questo produce un effetto a valanga, noto come \"scarica a valanga\", o \"di Townsend\" (tratto B - C della curva caratteristica). Townsend riusc\u00ec, dopo studi sistematici, a caratterizzare quantitativamente la corrente prodotta in una scarica a valanga, ottenendo la relazione:\ndove \"I0\" \u00e8 la corrente di saturazione del regime Geiger, \"d\" \u00e8 la distanza (\"gap\") fra i due elettrodi (in cm), e \u03b1 \u00e8 detto \"primo coefficiente di Townsend\". Esso rappresenta il \"numero di elettroni prodotti per unit\u00e0 di lunghezza\" del tubo di scarica.\nCalcolare \u03b1 in base a principi primi \u00e8 sostanzialmente impossibile: esso dipende dalle sezioni d'urto di tutti i processi in gioco (emissione da parte del catodo, urti elastici e anelastici degli elettroni con gli ioni e con gli atomi neutri, scambio carica e ricombinazione). Tuttavia \u00e8 possibile dare una forma funzionale di \u03b1 in base ai parametri essenziali in gioco. \nInnanzitutto, \u03b1 \u00e8 inversamente proporzionale al cammino libero medio dell'elettrone che urta con gli atomi neutri:\nInoltre, esso obbedir\u00e0 alla legge di Saha per la ionizzazione della specie di gas contenuta nel tubo:\ndove si tiene conto che l'energia dell'elettrone viene fornita dal campo elettrico lungo un cammino libero medio, formula_4. Unendo le due relazioni scritte si ottiene:\nA questo punto, si tiene conto che il libero cammino medio \u00e8 inversamente proporzionale alla pressione nel tubo di scarica, e quindi:\nSi vede pertanto che il parametro essenziale per la ionizzazione di un gas in un tubo di scarica \u00e8 \"il campo elettrico diviso per la pressione nel tubo\", formula_7. Normalmente i valori delle costanti \"A\" e \"B\" che compaiono nell'equazione per \u03b1 vengono tabulati, interpolando le curve che si ottengono al variare della pressione e della tensione applicata nel tubo, per diversi gas. Il risultato notevole \u00e8 che i valori delle due costanti dipendono dal tipo di gas, e dai due parametri \"E\" e \"p\", ma non dalla forma o dal materiale dell'elettrodo.\nScarica a bagliore.\nFinora, anche se la tensione applicata ai due elettrodi \u00e8 capace di produrre ionizzazione a valanga, il processo dipende ancora dal numero di elettroni prodotti al catodo, cio\u00e8 in formule da formula_8, flusso di elettroni a \"z=0\", che viene controllato dall'esterno. \nLa vera rottura dielettrica si ha quando il flusso formula_8 \"non dipende pi\u00f9 dal controllo esterno\", ma viene determinato dall'emissione secondaria di elettroni nelle vicinanze del catodo. Questo avviene nella transizione da scarica oscura a scarica a bagliore, cio\u00e8 nel tratto C-D-E della curva caratteristica.\nAllora imponiamo che il flusso di elettroni al catodo, cio\u00e8 a \"z=0\", sia determinato dall'emissione secondaria, cio\u00e8 sia proporzionale al flusso di ioni presente sempre al catodo:\nIl coefficiente \u03b3 regola l'emissione secondaria di elettroni da parte di ioni presenti al catodo, ed \u00e8 talvolta chiamato \"secondo esponente di Townsend\". Il regime in cui la scarica si sostiene da sola \u00e8 chiamato anche \"scarica auto-sostenuta di Townsend\" (punto D della curva caratteristica), ed \u00e8 caratterizzato da un ancora pi\u00f9 marcato aumento della corrente nel tubo.\nSe c'\u00e8 vera rottura dielettrica, gli elettroni devono riuscire a chiudere il circuito, cio\u00e8 a raggiungere l'anodo, estremit\u00e0 \"z=d\" del tubo, senza disperdersi nel gap fra catodo e anodo. Possiamo allora scrivere un'equazione di bilancio della carica, in cui il flusso di elettroni all'anodo \"z=d\" meno il flusso di elettroni al catodo \"z=0\" deve eguagliare il flusso di ioni che colpisce il catodo a \"z=0\" meno il flusso di ioni emessi dall'anodo a \"z=d\"\ndove abbiamo usato la relazione di Townsend formula_12 per esprimere il flusso di elettroni all'anodo. Adesso usiamo qualche semplificazione: il flusso di ioni emessi dall'anodo, formula_13, \u00e8 di solito piccolo in questo regime, e possiamo quindi trascurarlo. Risolvendo l'esponenziale si ottiene subito:\nche \u00e8 la forma consueta che esprime la condizione di innesco (breakdown) di una scarica in un gas in corrente continua.\nIl valore tipico di corrente per una scarica a bagliore \u00e8 delle decine di milliampere, quindi relativamente bassa: bench\u00e9 gli elettroni possano avere temperature intorno ai 5000-10000 kelvin, gli ioni sono a temperatura ambiente.\nLe curve di Paschen.\nNormalmente, per ottenere una scarica in corrente continua \u00e8 necessario sapere, per una data lunghezza del tubo \"d\" e per un dato valore della pressione \"p\", e per un dato tipo di gas, quale sia la tensione che bisogna applicare per ottenere l'innesco: questo \u00e8 un problema comune, dalla xerografia, fino all'innesco nei ben pi\u00f9 complicati esperimenti di fusione nucleare che utilizzano plasmi. Le espressioni finora fornite sono tuttavia abbastanza implicite, perch\u00e9 richiedono la conoscenza precisa dei due esponenti di Townsend.\nPer cominciare, eguagliamo la condizione di innesco, che lega i due coefficienti \u03b1 e \u03b3, con le curve sperimentali che descrivono \u03b1 in termini dei due coefficienti A e B:\ndove abbiamo usato la relazione che lega campo elettrico e tensione di breakdown, formula_16. \nRisolviamo l'esponenziale al membro di sinistra, e otteniamo subito un'espressione per la tensione di innesco:\nPossiamo fare le seguenti osservazioni:\nScarica a corona.\nL'esposizione fin qui fatta della scarica a bagliore e dell'innesco presuppone la presenza di elettrodi piani o cilindrici. Quando invece il catodo ha la forma di punta o un filo, il campo elettrico \u00e8 pi\u00f9 intenso in prossimit\u00e0 della punta stessa, per il noto potere disperdente delle punte. Il campo elettrico locale intorno alla punta pu\u00f2 quindi superare quello di innesco, formula_20 in un volume limitato intorno alla punta, per formula_21, mentre a distanze maggiori formula_22 (Questo stesso tipo di ragionamento spiega perch\u00e9 i fulmini siano pi\u00f9 probabili vicino a conduttori a punta). In questo modo viene a formarsi una scarica locale nel volume formula_21, detto \"volume attivo\": si pu\u00f2 sfruttare l'area che limita il volume attivo per depositare materiali, effettuare reazioni chimiche (favorite dagli elettroni ad alta energia), ecc.\nDi conseguenza, la scarica a corona ha una grande importanza in campo applicativo, come per esempio:\nIn riferimento alla curva caratteristica, la scarica a corona si situa in una zona instabile fra la scarica auto-sostenuta di Townsend e la glow, nel tratto D-E della curva stessa: infatti, l'innesco avviene nel volume attivo, e non ha coinvolto tutto il volume occupato dal gas.\nLa scarica a bagliore anormale.\nFinora abbiamo considerato la scarica a bagliore cosiddetta \"normale\" (punto G della curva caratteristica), per la quale la tensione \u00e8 sostanzialmente indipendente dalla corrente, e solo una piccola porzione della superficie del catodo \u00e8 interessata dal passaggio di corrente. Quando il processo di emissione di elettroni coinvolge tutta la superficie del catodo, allora la tensione non \u00e8 pi\u00f9 indipendente dalla corrente, ma \u00e8 circa proporzionale: con riferimento alla curva caratteristica, si passa da G ad H.\nSi pu\u00f2 capire il comportamento della glow anormale calcolando una forma approssimata della curva caratteristica. Sappiamo da quanto visto prima che la caduta di tensione nello strato catodico ampio \"d\" \u00e8 una gran parte della caduta di tensione nell'intero tubo \"VC\" , normalmente circa la met\u00e0: possiamo quindi approssimare che il campo elettrico in questa regione sia il doppio del valore medio\nRisolvendo l'equazione di Poisson per la densit\u00e0 di ioni nello strato catodico si ottiene subito\nLa densit\u00e0 di corrente al catodo \"z=0\" si ottiene sommando il contributo elettronico e quello ionico (sappiamo che il flusso elettronico \u00e8 governato dal secondo coefficiente di Townsend formula_26)\nLa velocit\u00e0 ionica \u00e8 ben approssimabile come un flusso non-collisionale di ioni in un campo elettrico, formula_28, per cui alla fine:\nQuest'ultima equazione ci permette di sostituire l'ampiezza dello strato catodico \"d\" con la densit\u00e0 di corrente al catodo \"j(0)\" nell'espressione per le curve di Paschen. In sostanza, quando il breakdown \u00e8 gi\u00e0 avvenuto a una certa pressione \"p=costante\", l'aumento della densit\u00e0 di corrente equivale a variare \"p d\" nelle curve di Paschen: la curva caratteristica di una scarica a bagliore \u00e8 pertanto una trasformazione della corrispondente curva di Paschen ponendo \"p=costante\" e \"j(0) \u221d VC\u00b2/d\u00b3\". In figura qui a destra \u00e8 rappresentata la curva caratteristica di una glow in argon, \"p\"=10\u22122 Torr: la densit\u00e0 di corrente \u00e8 normalizzata al valore minimo \"JG\".\nNella regione in cui formula_30 la glow \u00e8 \"instabile\": infatti, una variazione formula_31 del circuito esterno porta a un \"aumento\" di corrente nella glow. Se il circuito non \u00e8 controllato in corrente, rapidamente si raggiunge la condizione in cui formula_32: ci\u00f2 avviene parzialmente attraverso l'aumento della corrente, e parzialmente attraverso la riduzione dell'area attiva del catodo (in quanto formula_33, con \"A\" area attiva del catodo, cio\u00e8 quella in contatto elettrico con la glow). La regione in cui formula_34 \u00e8 invece stabile, e si comporta come una resistenza ordinaria, in cui un aumento della tensione porta a un aumento della corrente: questa regione \u00e8 tradizionalmente detta glow \"anormale\", anche se, come si \u00e8 visto, corrisponde a una ben definita regione delle curve di Paschen, e quindi \u00e8 esattamente identica a una glow \"normale\".\nArco elettrico.\nNella transizione da glow ad arco (tratto I-J della curva caratteristica) gioca invece un ruolo essenziale l'emissione termoionica dal catodo: il catodo si scalda molto per collisione con gli ioni e per la dissipazione di potenza che si ha nello strato catodico. L'aumento notevole del flusso di elettroni dato dall'emissione termoionica causa una seconda transizione (simile a quella della glow), in cui la tensione applicata ai capi del tubo diminuisce ancora (tratto J-K della curva caratteristica). Conseguentemente la corrente elettrica aumenta di molto, dalle decine a migliaia di Ampere.\nIl regime dell'arco si suddivide a sua volta in \"arco non-termico\" (punto J della curva caratteristica), in cui la temperatura elettronica \u00e8 maggiore di quella ionica (formula_35) e \"arco termico\" (punto K) dove le collisioni coulombiane sono riuscite a equilibrare le energie di ioni ed elettroni, e formula_36. In un arco a pressione atmosferica la temperatura tipica \u00e8 formula_37 K (valore leggermente variabile a seconda dell'energia di ionizzazione del gas).\nIl regime dell'arco \u00e8 caratterizzato da una resistenza elettrica \"positiva\" (formula_38), e segue la legge di Child-Langmuir formula_39 (che \u00e8 largamente determinata dall'emissione termoionica del catodo).\nPoich\u00e9 molte delle applicazioni degli archi (saldature, torcia al plasma, taglio al plasma, etc.) avvengono a pressione atmosferica, \u00e8 utile infine ricordare che a pressioni vicine a quella atmosferica (formula_40atm) la curva caratteristica viene notevolmente compressa, e i punti D e I sono cos\u00ec vicini, che la scarica passa direttamente dal regime della scarica auto-sostenuta di Townsend all'arco. Questo si pu\u00f2 verificare sperimentalmente aumentando la pressione del gas di riempimento in un tubo in cui sia presente una glow. Il bagliore, che dapprima occupa tutto il tubo, man mano si concentra, assumendo la forma tipica di un arco (attenzione al catodo che si scalda molto e a lungo andare si pu\u00f2 distruggere!). Di conseguenza, a pressione atmosferica \u00e8 sostanzialmente impossibile creare una glow: la scarica assume subito la forma di un arco (scintilla o fulmine)."}
{"id": "2292310", "revid": "767487", "url": "https://it.wikipedia.org/wiki?curid=2292310", "title": "Kerecseny", "text": "Kerecseny \u00e8 un comune dell'Ungheria di 275 abitanti (dati 2001). \u00c8 situato nella provincia di Zala."}
{"id": "2292313", "revid": "767487", "url": "https://it.wikipedia.org/wiki?curid=2292313", "title": "Kerkabarab\u00e1s", "text": "Kerkabarab\u00e1s \u00e8 un comune dell'Ungheria di 303 abitanti (dati 2001). \u00c8 situato nella provincia di Zala."}
{"id": "2292317", "revid": "599013", "url": "https://it.wikipedia.org/wiki?curid=2292317", "title": "Chr\u012bstos Christodoulou", "text": "\u00c8 il fratello maggiore di Fan\u012bs Christodoulou."}
{"id": "2292318", "revid": "729019", "url": "https://it.wikipedia.org/wiki?curid=2292318", "title": "Kerkafalva", "text": "Kerkafalva \u00e8 un comune dell'Ungheria di 129 abitanti (dati 2001). \u00c8 situato nella provincia di Zala."}
{"id": "2292320", "revid": "729019", "url": "https://it.wikipedia.org/wiki?curid=2292320", "title": "Kerkakutas", "text": "Kerkakutas \u00e8 un comune dell'Ungheria di 145 abitanti (dati 2001). \u00c8 situato nella provincia di Zala."}
{"id": "2292322", "revid": "729019", "url": "https://it.wikipedia.org/wiki?curid=2292322", "title": "Kerkaszentkir\u00e1ly", "text": "Kerkaszentkir\u00e1ly \u00e8 un comune dell'Ungheria di 278 abitanti (dati 2001). \u00c8 situato nella provincia di Zala."}
{"id": "2292323", "revid": "729019", "url": "https://it.wikipedia.org/wiki?curid=2292323", "title": "Kerkatesk\u00e1nd", "text": "Kerkatesk\u00e1nd \u00e8 un comune dell'Ungheria di 180 abitanti (dati 2001). \u00c8 situato nella provincia di Zala."}
{"id": "2292325", "revid": "767487", "url": "https://it.wikipedia.org/wiki?curid=2292325", "title": "Kilim\u00e1n", "text": "Kilim\u00e1n \u00e8 un comune dell'Ungheria di 289 abitanti (dati 2001). \u00c8 situato nella provincia di Zala."}
{"id": "2292328", "revid": "1208533", "url": "https://it.wikipedia.org/wiki?curid=2292328", "title": "Maja e Celestina al balcone", "text": "Maja e Celestina al balcone \u00e8 un dipinto a olio su tela (166\u00d7108\u00a0cm) realizzato tra il 1808 e il 1812 dal pittore spagnolo Francisco Goya.\n\u00c8 conservato a Palma di Maiorca in collezione privata.\nUna bellissima \"maja\" \u00e8 al balcone e guarda l'osservatore sorridendo trasognata. Accanto a lei, a mezza luce, la Celestina, cupa vecchia, la sorveglia con cupidigia.\nStoria.\nPi\u00f9 volte Goya ha rappresentato il tema della \"maja\". In questo caso, come nel caso del concettualmente simile \"Majas al balcone\" esso viene svolto nel contesto reale della popolanit\u00e0, e non gi\u00e0 come travestimento bizzarro della dama aristocratica. L'ansia d'indipendenza delle donne aristocratiche, condiviso anche dalle \"majas\", si esprimeva infatti anche imitando la moda di queste ultime.\nNel XVIII secolo la rivendicazione femminile poteva esser riassunta con la parola \"marcialidad\", bellicosit\u00e0. Essa prevedeva, tra l'altro, parlare liberamente senza arrossire, poter discutere di qualsiasi argomento di attualit\u00e0, liberarsi degli abiti alle caviglie e del velo al volto.\nUn che di \"marcialidad\" traspare spesso dai volti di duchesse, contesse e \"majas\" ritratte da Goya: traspare nella freddezza senza sorriso o invece, nel sorriso trasognato con cui guardano negli occhi l'osservatore. Nei ritratti delle popolane pi\u00f9 spesso prevale il sorriso solare cui contrapporre un soggetto oscuro: \u00e8 il caso di questo dipinto, in cui la parte in ombra tocca alla Celestina, personaggio anch'esso presente pi\u00f9 volte nell'opera di Goya.\nLa Celestina \u00e8 un personaggio creato da Fernando de Rojas (1465 ca - 1541) che, come Don Giovanni, ha un suo posto nella societ\u00e0 spagnola dell'epoca. \u00c8 la vecchia mezzana alla ricerca di uomini ricchi per le proprie ragazze: megera che commercia in sangue giovane. Si comprende allora come il quadro non sia, come potrebbe a prima vista sembrare, un bozzetto di genere, ma insieme denuncia e documento: nella Spagna di fine settecento per una donna stare al balcone valeva l'appellativo di \"ventanera\", donna di \"ventana\", finestra, cio\u00e8 prostituta.\nDescrizione e stile.\nL'abito della ragazza \u00e8 ricco di bordure che Goya rende con pennellata breve e veloce; anche i veli sono resi mediante linee molto sottili. A fianco della maja la megera sinistra, oscura: accanto alla solarit\u00e0 della bellezza vengono evocate le forze del male, del sesso, della profanazione che giocano ormai in confronto diretto.\nLa diversit\u00e0 di stile \u00e8 tale che \u00e8 come se nella stessa tela convivessero due stati della stessa essenza, Dottor Jekyll e Mr. Hyde, oppure Cappuccetto Rosso e la finta Nonna-Lupo. In teoria dovrebbe essere sempre possibile tornare indietro, ritornare cio\u00e8 da Mr. Hyde a Dottor Jeckill, ma, come gi\u00e0 in Stevenson, anche in questo caso, e anche nell'arte di Goya, questa reversibilit\u00e0 non \u00e8 semplice n\u00e9 agevole, certamente non garantita.\nDall'oscurit\u00e0 Goya non torner\u00e0 pi\u00f9 alla luce del sole, anche se questo avverr\u00e0 con piena consapevolezza da parte dell'artista. Nei quadri di questo periodo \u00e8 come se le due forze \u2013 il bene solare della prima parte della sua vita artistica e il male oscuro della seconda parte \u2013 si fronteggiassero congelati nell'attimo eterno di un'istantanea, gradi di transizione verso un pi\u00f9 oscuro avvenire."}
{"id": "2292329", "revid": "729019", "url": "https://it.wikipedia.org/wiki?curid=2292329", "title": "Kisbucsa", "text": "Kisbucsa \u00e8 un comune dell'Ungheria di 476 abitanti (dati 2001). \u00c8 situato nella provincia di Zala."}
{"id": "2292330", "revid": "729019", "url": "https://it.wikipedia.org/wiki?curid=2292330", "title": "Kiscsehi", "text": "Kiscsehi \u00e8 un comune dell'Ungheria di 211 abitanti (dati 2001). \u00c8 situato nella provincia di Zala."}
{"id": "2292333", "revid": "767487", "url": "https://it.wikipedia.org/wiki?curid=2292333", "title": "Kisg\u00f6rb\u0151", "text": "Kisg\u00f6rb\u0151 \u00e8 un comune dell'Ungheria di 234 abitanti (dati 2001). \u00c8 situato nella provincia di Zala."}
{"id": "2292336", "revid": "767487", "url": "https://it.wikipedia.org/wiki?curid=2292336", "title": "Kiskutas", "text": "Kiskutas \u00e8 un comune dell'Ungheria di 199 abitanti (dati 2001). \u00c8 situato nella provincia di Zala."}
{"id": "2292337", "revid": "110157", "url": "https://it.wikipedia.org/wiki?curid=2292337", "title": "Michal\u012bs R\u014dmanid\u012bs", "text": ""}
{"id": "2292338", "revid": "599", "url": "https://it.wikipedia.org/wiki?curid=2292338", "title": "Zentralblatt f\u00fcr Mathematik", "text": ""}
{"id": "2292340", "revid": "767487", "url": "https://it.wikipedia.org/wiki?curid=2292340", "title": "Kisp\u00e1li", "text": "Kisp\u00e1li \u00e8 un comune dell'Ungheria di 248 abitanti (dati 2001). \u00c8 situato nella provincia di Zala."}
{"id": "2292343", "revid": "229244", "url": "https://it.wikipedia.org/wiki?curid=2292343", "title": "NCSoft", "text": ""}
{"id": "2292344", "revid": "767487", "url": "https://it.wikipedia.org/wiki?curid=2292344", "title": "Liver\u012bs Andritsos", "text": ""}
{"id": "2292345", "revid": "729019", "url": "https://it.wikipedia.org/wiki?curid=2292345", "title": "Kisr\u00e9cse", "text": "Kisr\u00e9cse \u00e8 un comune dell'Ungheria di 183 abitanti (dati 2001). \u00c8 situato nella provincia di Zala."}
{"id": "2292347", "revid": "729019", "url": "https://it.wikipedia.org/wiki?curid=2292347", "title": "Kissziget", "text": "Kissziget \u00e8 un comune dell'Ungheria di 187 abitanti (dati 2001). \u00c8 situato nella provincia di Zala."}
{"id": "2292348", "revid": "125644595", "url": "https://it.wikipedia.org/wiki?curid=2292348", "title": "Katharine Worsley", "text": "La Duchessa di Kent guadagn\u00f2 attenzione per la sua conversione al cattolicesimo nel 1994, il primo dei membri principali della famiglia reale a convertirsi pubblicamente sin dall'approvazione dell'Act of Settlement nel 1701. La Duchessa di Kent \u00e8 strettamente legata al mondo della musica, e si \u00e8 esibita in qualit\u00e0 di membro di vari cori. \u00c8 anche ben nota come presentatrice dei trofei durante l'annuale campionato di tennis di Wimbledon, un ruolo che ha ereditato dalla suocera, la Principessa Marina. Da appassionata di calcio, ha anche partecipato -e presenziato al trofeo- a pi\u00f9 di una finale di FA Cup, pi\u00f9 di qualsiasi altro membro della famiglia reale.\nI modi cordiali e informali della Duchessa le hanno fatto guadagnare parecchi ammiratori. Preferisce essere nota nella sua vita privata come \"Katharine Windsor\" o al massimo come \" Principessa Katharine\". Tuttavia il suo titolo formale rimane \"Sua Altezza Reale la Duchessa di Kent\".\nInfanzia.\nKatharine Lucy Mary Worsley nacque a Hovingham Hall nello Yorkshire, ed era l'unica figlia femmina di Sir William Arthington Worsley, IV Bt., e di sua moglie, Joyce Morgan Brunner, figlia di Sir John Brunner, II Baronetto e nipote di Sir John Brunner, I baronetto, il fondatore del Brunner Mond, che successivamente divent\u00f2 ICI (Imperial Chemical Industries). \u00c8 una discendente di Oliver Cromwell. La Worsley fu battezzata alla All Saints' Church di Hovingham il 2 aprile 1933. I suoi padrini furono: Sir Felix Brunner, III Baronetto (suo zio materno); Major Sir Digby Lawson, II Baronetto; Mrs Arthur Colegate (sua zia paterna); e Mrs Ronald Fife.\nFu educata al Queen Margaret's School nei pressi di York e alla Runton Hill School a Norfolk. A scuola \u00e8 stato introdotta alla musica, e le fu insegnato a suonare il pianoforte, l'organo e il violino, che ella suona ancora tutt'oggi. In seguito ha lavorato per qualche tempo in una casa per bambini a York e ha lavorato in un asilo nido a Londra. Non \u00e8 riuscita a ottenere l'ammissione alla Royal Academy of Music ma segu\u00ec i suoi fratelli a Oxford, dove si trovavano all'Universit\u00e0, per studiare alla Miss Hubler's Finishing School, 22 Merton Street, dedicando molto del suo tempo alla musica.\nMatrimonio.\nL'8 giugno 1961, spos\u00f2 il Principe Edward, Duca di Kent, il figlio maggiore del Principe George, Duca di Kent, e della Principessa Marina di Grecia e Danimarca, nella Cattedrale di York.\nGli invitati includevano gli attori No\u00ebl Coward e Douglas Fairbanks, Jr. nonch\u00e9 i membri delle famiglie reali britannica e spagnola.\nL'abito della sposa fu disegnato da John Cavanagh, e indoss\u00f2 un diadema di diamante a fascia prestato dalla suocera.\nEbbe tre paggi:\ne otto damigelle:\nDopo il matrimonio fu designata \"Sua Altezza Reale la Duchessa di Kent\".\nFigli.\nIl Duca e la Duchessa di Kent hanno tre figli:\nLa coppia ha avuto anche un figlio nato morto nel 1977, una perdita che ha causato alla Duchessa la caduta in uno stato di grave depressione, di cui lei ha parlato pubblicamente."}
{"id": "2292349", "revid": "375872", "url": "https://it.wikipedia.org/wiki?curid=2292349", "title": "Architettura neobarocca", "text": "L'architettura neobarocca \u00e8 una corrente che si svilupp\u00f2 a partire dalla seconda met\u00e0 del XIX secolo, parallelamente a quella neorinascimentale, riprendendo alcune caratteristiche dell'architettura barocca.\nCaratteristiche e opere paradigmatiche.\nIl Neobarocco non port\u00f2 ad un pieno recupero, in senso revivalistico, del linguaggio di artisti come Gian Lorenzo Bernini, Francesco Borromini e Guarino Guarini. Ci\u00f2 \u00e8 evidente nel Teatro dell'Opera di Parigi, ritenuto la massima espressione di questa corrente.\nFu progettato da Charles Garnier e realizzato tra il 1861 ed il 1875 nell'ottica del vasto piano urbanistico gestito dal barone Haussmann sotto l'impero di Napoleone III. Il teatro, pur rifacendosi al Rinascimento italiano, presenta un interno sfarzoso, fortemente articolato in senso plastico (soprattutto nel foyer principale), tanto da far emergere una complessa volumetria anche nel profilo esterno.\nDi conseguenza, definire neobarocco il teatro parigino \u00e8 corretto solo se l'aggettivo viene inteso nel senso di sbalorditivo, grandioso e ridondante, mentre \u00e8 improprio se questo implica la ricerca di elementi tipicamente barocchi.\nUn altro esempio significativo \u00e8 il Palazzo di Giustizia di Bruxelles, costruito su disegno di Joseph Poelaert a partire dal 1866 e descritto dalla critica come \"la pi\u00f9 pomposa e sovraccarica opera neobarocca dell'Ottocento\".\nDa segnalare sono anche il Teatro dell'Opera di Dresda (1878, con influenze neorinascimentali), il Bode-Museum di Berlino (completato nel 1904), l'Ashton Memorial a Lancaster (1907-1909) ed il Palazzo di Christiansborg a Copenaghen (prima met\u00e0 del XX secolo).\nIn Italia, dove lo stile rientra in quello umbertino, \u00e8 doveroso ricordare il Palazzo di Giustizia di Roma (attuale sede della Corte Suprema di Cassazione), progettato da Guglielmo Calderini intorno al 1884, nel quale confluiscono alcune reminiscenze dell'Op\u00e9ra di Garnier. Altro esempio \u00e8 la sede dell'Universit\u00e0 Federico II di Napoli, di Pierpaolo Quaglia e Guglielmo Melisurgo (1897-1908)."}
{"id": "2292351", "revid": "729019", "url": "https://it.wikipedia.org/wiki?curid=2292351", "title": "Kistolm\u00e1cs", "text": "Kistolm\u00e1cs \u00e8 un comune dell'Ungheria di 167 abitanti (dati 2010). \u00c8 situato nella provincia di Zala."}
{"id": "2292356", "revid": "287204", "url": "https://it.wikipedia.org/wiki?curid=2292356", "title": "San Floriano (Vittorio Veneto)", "text": "San Floriano (\"San Florian\" in veneto) \u00e8 una frazione del comune di Vittorio Veneto, in provincia di Treviso.\nGeografia fisica.\nSi trova all'imbocco della Val Lapisina, poco a nord di Serravalle e a sud di Nove; si dispone sulle rive del lago del Restello, in una gola stretta tra le Prealpi bellunesi.\nL'abitato di San Floriano, dominato ad est dall'alto viadotto dell'autostrada A27, si sviluppa perlopi\u00f9 lungo la strada statale 51 di Alemagna.\nMonumenti e luoghi d'interesse.\nChiesa di San Floriano.\nLuogo sacro di antiche origini, \u00e8 il pi\u00f9 antico della Val Lapisina. L'edificio attuale, affacciato sulla statale Alemagna, \u00e8 di origine ottocentesca e di dimensioni modeste.\nTorre di San Floriano.\nIn posizione elevata sul promontorio a sud del lago del Restello, si erge una torre forse di origine romana, il cui aspetto attuale si deve ad epoca medievale.\nLaghi e risorgive.\nIl lago del Restello, che occupa quasi l'intera vallata, \u00e8 di origine artificiale; vi si riversano le acque di scarico della centrale di Nove; \u00e8 attualmente riserva di pesca, oltre che sede di una centrale idroelettrica.\nSan Floriano \u00e8 localit\u00e0 rilevante dal punto di vista naturalistico per la presenza di alcune delle risorgive che alimentano il fiume Meschio. Esse hanno sede presso il borgo Botteon, parte nord dell'abitato."}
{"id": "2292357", "revid": "729019", "url": "https://it.wikipedia.org/wiki?curid=2292357", "title": "Kisv\u00e1s\u00e1rhely", "text": "Kisv\u00e1s\u00e1rhely \u00e8 un comune dell'Ungheria di 61 abitanti (dati 2001). \u00c8 situato nella provincia di Zala."}
{"id": "2292358", "revid": "767487", "url": "https://it.wikipedia.org/wiki?curid=2292358", "title": "Kozmadombja", "text": "Kozmadombja \u00e8 un comune dell'Ungheria di 52 abitanti (dati 2001). \u00c8 situato nella provincia di Zala."}
{"id": "2292360", "revid": "729019", "url": "https://it.wikipedia.org/wiki?curid=2292360", "title": "K\u00fcls\u0151s\u00e1rd", "text": "K\u00fcls\u0151s\u00e1rd \u00e8 un comune dell'Ungheria di 99 abitanti (dati 2001). \u00c8 situato nella provincia di Zala."}
{"id": "2292361", "revid": "62004", "url": "https://it.wikipedia.org/wiki?curid=2292361", "title": "Crono a squadre ProTour", "text": ""}
{"id": "2292363", "revid": "327653", "url": "https://it.wikipedia.org/wiki?curid=2292363", "title": "San Barnaba", "text": ""}
{"id": "2292365", "revid": "330183", "url": "https://it.wikipedia.org/wiki?curid=2292365", "title": "Savoia Marchetti", "text": ""}
{"id": "2292367", "revid": "1318658", "url": "https://it.wikipedia.org/wiki?curid=2292367", "title": "Le Quattro Colonne", "text": "Le Quattro Colonne erano quattro colonne con capitelli ionici, realizzate dall'architetto Puig i Cadafalch nel 1919 nel luogo in cui oggi si trova la \"Font m\u00e0gica de Montju\u00efc\" della citt\u00e0 di Barcellona.\nStoria.\nLe colonne simboleggiavano le quattro fasce della \"senyera\" e dovevano esser sormontate da figure rappresentative di quattro vittorie. Per tale ragione era probabile che fossero destinate a diventare uno dei simboli del nazionalismo catalano e quindi invise alla dittatura di Primo de Rivera che le fece demolire nel 1928, insieme agli altri simboli pubblici del nazionalismo catalano, in modo che non beneficiassero dell'eco che poteva dar loro l'Esposizione Universale del 1929 che si sarebbero celebrate sul Montju\u00efc.\nPer lo stesso motivo la dittatura chiam\u00f2 \"Pueblo Espa\u00f1ol\" (oggi \"Poble Espanyol\") il museo che in origine avrebbe dovuto chiamarsi \"Iberona\" in omaggio agli Iberi, primi abitanti delle terre catalane, e diede il nome di \"Plaza de Espa\u00f1a\" (in catalano \"Pla\u00e7a d'Espanya\") alla piazza situata ai piedi della montagna.\nNel 2010 le colonne sono state ricostruite a pochi metri dal posto d'origine."}
{"id": "2292369", "revid": "111405124", "url": "https://it.wikipedia.org/wiki?curid=2292369", "title": "Nobody Wins", "text": "Nobody Wins \u00e8 un brano pop rock di Elton John; il testo \u00e8 di Gary Osborne. Esso \u00e8 una cover del brano di Janic Pr\u00e9vost \"J'veux de la Tendresse\", composto da Jean-Paul Dreau.\nIl brano.\nProveniente dall'album del 1981 \"The Fox\" (del quale costituisce la quarta traccia), si presenta, a detta dello scrittore David Buckely, come uno dei brani della rockstar musicalmente pi\u00f9 innovativi, sebbene non sia stato John a comporne la melodia. Nell'estate del 1980, infatti, Elton era stato colpito molto positivamente dal brano \"J'veux de la Tendresse\"; aveva quindi chiesto al paroliere Gary Osborne di scrivere per la canzone un testo in inglese, che poi avrebbe cantato lui. Nacque cos\u00ec il brano \"Nobody Wins\". \u00c8 anche possibile reperire \"J'veux de la tendresse\" cantata da Elton, rigorosamente in francese: essa sostituiva \"Nobody Wins\" nella versione transalpina di \"The Fox\".\nPer Osborne, \"Nobody Wins\" costituisce il migliore risultato originato dalla sua collaborazione con il pianista di Pinner; il suo testo si riferisce ai genitori di Elton e al loro rapporto tormentato.\nIl brano fu pubblicato come singolo nel 1981: raggiunse una #42 UK e una #46 USA."}
{"id": "2292370", "revid": "287204", "url": "https://it.wikipedia.org/wiki?curid=2292370", "title": "Gael Kakuta", "text": ""}
{"id": "2292371", "revid": "299827", "url": "https://it.wikipedia.org/wiki?curid=2292371", "title": "J'veux de la Tendresse (Elton John)", "text": ""}
{"id": "2292379", "revid": "123641830", "url": "https://it.wikipedia.org/wiki?curid=2292379", "title": "Hello, I Love You", "text": "Hello, I Love You \u00e8 una canzone del gruppo rock statunitense The Doors.\nIl brano.\n\"Hello, I Love you\" venne scritta dal cantante Jim Morrison, e faceva parte del primo demo inciso dalla band ai World Pacific Studios jazz nel 1965, ripescata dagli archivi all'ultimo momento per mancanza di materiale per l'album \"Waiting for the Sun\". \nLa canzone \u00e8 di genere pop, e nell'estate del 1968 arriv\u00f2 alla posizione numero 1 della Billboard Hot 100 negli Stati Uniti per due settimane vincendo il disco d'oro ed in Canada e venne cantata in Europa, dal vivo alla trasmissione della BBC \"Top of the Pops\" il 5 settembre 1968. In Svizzera raggiunge la decima posizione.\nAccuse di plagio.\nNelle note interne del cofanetto \"The Doors Box Set\", Robby Krieger ha negato che la band si fosse ispirata alla canzone \"All Day and All of the Night\" dei Kinks (pubblicata quattro anni prima) per la struttura musicale di \"Hello, I Love You\". Invece, indic\u00f2 come fonte di ispirazione \"Sunshine of Your Love\" dei Cream. Secondo la biografia dei Doors \"Nessuno uscir\u00e0 vivo di qui\", la causa di plagio venne portata in tribunale in Gran Bretagna e la corte si espresse in favore di Ray Davies e della sua band determinando che ogni royalties derivante dal brano fosse pagata ai Kinks.\nCuriosit\u00e0.\nSi dice che il titolo derivi da un'affermazione di Jim Morrison che, su una spiaggia, vide una bellissima ragazza di colore sconosciuta ed esord\u00ec con la frase: \"\u00abHello, I love you\u00bb\" (\"Ciao, ti amo\")."}
{"id": "2292381", "revid": "124123", "url": "https://it.wikipedia.org/wiki?curid=2292381", "title": "Eugenio de Salazar", "text": "Biografia.\nSalazar si distinse nel servizio coloniale spagnolo con compiti amministrativi, come governatore di Tenerife nelle Canarie e giudice delle corti di Guatemala e Messico. Il suo viaggio transoceanico era dovuto alla necessit\u00e0 di assumere l'incarico di giudice sull'isola di Hispaniola."}
{"id": "2292385", "revid": "181699", "url": "https://it.wikipedia.org/wiki?curid=2292385", "title": "Monte Kriv\u00e1\u0148", "text": "Il Monte Kriv\u00e1\u0148 () \u00e8 una cima degli Alti Tatra in Slovacchia, che domina la parte superiore dell'antica contea di Liptov. Molteplici sondaggi fra gli amanti della natura hanno riconosciuto questo picco come il pi\u00f9 bello della nazione. Facilmente accessibile grazie a dei sentieri, mostra un panorama eccezionale dalla sua sommit\u00e0 sulla zona occidentale degli Alti Tatra. Il Kriv\u00e1\u0148 \u00e8 stato anche uno dei simboli pi\u00f9 utilizzati dall'etnia slovacca e dall'attivismo nazionale negli ultimi due secoli. \u00c8 presente in opere d'arte sin dal XIX secolo, in letteratura, pittura e documentari e perfino in una canzone rock (\"Krywaniu, Krywaniu\" del gruppo polacco Skaldowie). Un referendum popolare del 2005 lo ha scelto per essere una delle immagini delle monete euro slovacche.\nNome.\nIl nome Kriv\u00e1\u0148, che venne menzionato per la prima volta su un documento del 1639 in cui per\u00f2 esso veniva trascritto come \"Kriwan\", deriva dalla radice \"kriv-\" che significa \"piegato\" o \"storto\". Esso riflette l'aspetto della sua forma ad angolo visto dal versante ovest e sud, definita nel documento dal 1639 come una \"coda di bue\" (\"bubula cauda\" nell'originale latino).\nIl nome in slovacco viene utilizzato in altre lingue tra cui il polacco, piuttosto che la sua versione polacchizzata (\"Krzywa\u0144\"), tranne che nella regione del Podhale nelle immediate vicinanze dei Tatra.\nDue picchi adiacenti nella vicina catena dei Mal\u00e1 Fatra portano lo stesso nome, e cos\u00ec pure il villaggio di Kriv\u00e1\u0148 nel sud della Slovacchia.\nElevazione.\nBasandosi sulla semplice osservazione visiva, il Kriv\u00e1\u0148 poteva essere considerata la montagna pi\u00f9 alta degli Alti Tatra ma nel 1973 il Lomnick\u00fd \u0161t\u00edt, che domina la veduta da est,\u00e8 stata correttamente identificata come la cima pi\u00f9 elevata delle due (ma a torto come la vetta pi\u00f9 alta della catena montuosa, un errore corretto da Ludwig Greiner nel 1837):\n[Kriv\u00e1\u0148] \u00e8 generalmente considerato il pi\u00f9 alto di tutte le Alpi nella catena dei Carpazi, ma questa opinione non \u00e8 fondata su nessuna misurazione.\nLe relative elevazioni delle due montagne furono determinate dal medico scozzese Robert Townson, che sal\u00ec sui due picchi nel mese di agosto 1793 registrando anche un primo commento sull'estetica del Kriv\u00e1\u0148:\nIl tempo era bellissimo, e il Krivan, dopo aver preso nella notte un cappuccio di neve, sembrava sublime.[...] 1.888 iarde sopra il paese di Vasetz [Va\u017eec]; il Krivan \u00e8 quindi qualcosa di inferiore al picco Lomnitz [ Lomnick\u00fd \u0161t\u00edt].\nL'esatta elevazione del Kriv\u00e1\u0148 \u00e8 attualmente riconosciuta come 2494,7 m\nSi crede che il Kriv\u00e1\u0148 abbia la maggiore declinazione (altezza relativa) di tutti i Tatra, con un dislivello dal fondo della Valle Koprova o da Tri Studni\u010dki di circa 1400 metri.\nAscensioni.\nPrima del 1800.\nCi sono cronache di esplorazioni di minatori sul massiccio Kriv\u00e1\u0148 nella prima met\u00e0 del XV secolo. La loro presenza crebbe durante la corsa all'oro del XVI secolo. Sebbene potrebbero non essere stati i primi a farlo, \u00e8 probabile che alcuni dei minatori raggiunsero la cima del Kriv\u00e1\u0148 - resti delle loro baracche sono sopravvissute sotto al crinale Priehyba a un'altezza di circa 2000 metri attraverso il presente, \u00e8 il pi\u00f9 alto, abbandonato da tempo, pozzo Ter\u00e9zia, appena 60\u00a0m sotto la cima. Lo sfruttamento commerciale dei giacimenti scoperti a scarsi del Kriv\u00e1\u0148 si dimostrarono essere poco redditizi e furono abbandonati nel XVIII secolo.\nIl medico scozzese Townson, salito nel 1793, forn\u00ec alcune prove del fatto che il Kriv\u00e1\u0148 era gi\u00e0 riconosciuto come meta per turisti occasionali nella seconda met\u00e0 del XVIII secolo. La sua guida da Va\u017eec era stata in cima gi\u00e0 diverse volte e Townson la vide raccogliere monete di piccolo taglio da sotto una pietra in cima alla montagna dove gli escursionisti le lasciavano come portafortuna. La prima salita registrata del Kriv\u00e1\u0148 fu del pastore luterano Andreas Jonas Czirbes da Spi\u0161sk\u00e1 Nov\u00e1 Ves il 4 agosto 1773\nEscursioni Nazionali.\nUn'escursione simile, senza \u0160t\u00far, ebbe luogo l'anno successivo, e poi sporadicamente in seguito. I loro organizzatori le chiamavano \"escursioni nazionali\" con sempre maggiore frequenza.\nEsse erano organizzate come appuntamento annuale di fine agosto dalle autorit\u00e0 a Poprad nel 1955 per commemorare l'anniversario della sollevazione del 1944\nLa partecipazione raggiunse le 480 persone nel 1981. Esse continuano con una pi\u00f9 ampia partecipazione nazionale fino al presente. L'Ascesa Nazionale del Kriv\u00e1\u0148 (\"N\u00e1rodn\u00fd nav\u00fdstup na Kriv\u00e1\u0148\") \u00e8 un evento annuale di due giorni, organizzato dal Tourist Club slovacco e dalla \"Matica slovensk\u00e1\" (un'istituzione nazionale culturale e scientifica), che si tiene il terzo fine settimana di agosto a Vysok\u00e9 Tatry e Liptovsk\u00fd Mikul\u00e1\u0161. Il numero delle persone autorizzate a salire la cima in ciascuno dei due giorni di eventi \u00e8 limitato a 300.\nAccesso.\nI tre sentieri segnalati per accedere al Kriv\u00e1\u0148 partono da luoghi diversi, ma tutti convergono a un'altezza di circa 2.145\u00a0m per il tratto finale di 350 metri di ripida salita alla vetta rocciosa - l'unico segmento in cui entrambe le mani possono essere necessarie per mantenere l'equilibrio in alcuni punti.\nLa strada storica costruita dai minatori per cavalli e carri carichi di minerale veniva in passato utilizzata dagli escursionisti \u00e8 tra i sentieri verdi e blu e si collega con il sentiero verde al di sopra della vegetazione arborea sotto il crinale Priehyba La strada non \u00e8 segnata e la gestione del Parco Nazionale dei Tatra l'ha stabilita come zona off-limits. \u00c8 in parte oscurata da arbusti di pini mughi ad altitudini pi\u00f9 elevate.\nIl Kriv\u00e1\u0148 \u00e8 stata favorito da quelli che apprezzano il suo fascino estetico e storico, cos\u00ec come da coloro che cercano una vista dall'alto. Sondaggi fatti tra degli amanti della natura in generale, cos\u00ec come degli intenditori l'hanno sempre ritenuto la pi\u00f9 bella montagna della Slovacchia.\nLa vista a 360 gradi dalla cima \u00e8 tra le migliori in Slovacchia con il paesaggio che va dalle valli popolate dell'alto Liptov e Spi\u0161, e parti lontane del Podhale, per gli aspri strapiombi della sua parete nord, ai picchi di rilievo dei Tatra compresa il Gerlachovsk\u00fd \u0161t\u00edt sopra Zakopane, Rysy, Lomnick\u00fd \u0161t\u00edt e Gerlach, la vetta pi\u00f9 alta dei Carpazi.\nIl panorama \u00e8 incorniciato dai Tatra Occidentali e dai Bassi Tatra, e dalle altre catene montuose se si gode di buona visibilit\u00e0\nIl monte Kriv\u00e1\u0148 nella cultura.\nPrimo sviluppo.\nLa montagna \u00e8 menzionata da Nikolaj Gogol' come la dimora di due fratelli Cosacchi, Ivan e Petro, nel suo racconto \"Una terrible vendetta\", scritto nel 1832.\nDopo che lo Zeman pubblic\u00f2 un resoconto della sua salita sul Kriv\u00e1\u0148 nel 1835 sulla rivista letteraria \"Hronka\" nel 1837, il suo caporedattore Karol Kuzm\u00e1ny (1806-1866) scrisse la novella \"Ladislav\" (1838), in cui il personaggio del titolo prende la strada pi\u00f9 lunga dall'Italia, attraversando la Germania, fino alla zona polacca del Podhale, facendo escursioni alla vetta del Kriv\u00e1\u0148 dove lui e i suoi amici parlano di fratellanza tra gli slavi, cantano trascinanti canti etnico-nazionali e bevono vino Tokaj.\nEntrambe le opere possono avere motivato la scalata di \u013dudov\u00edt \u0160t\u00far e dei suoi amici nel 1841 che lo ha ispirato a scrivere due poesie pubblicata nel 1842. I poeti romantici divennero ben presto ferventi ammiratori della montagna.\nEugen V. \u0160parnensis (1827-dopo 1853) indic\u00f2 il Kriv\u00e1\u0148 come un marcatore della sua patria, gli slovacchi erano \"figli del Kriv\u00e1\u0148\" per la poesia di Janko Kr\u00e1\u013e, Samo Chalupka vide la montagna come il simbolo del loro posto tra le nazioni.\nCultura di massa.\nL'importanza che gli intellettuali cominciarono ad attribuire al Kriv\u00e1\u0148 e l'immagine che essi gli diedero sono stati progressivamente adottati dalla cultura popolare.\nUn esempio precoce \u00e8 stato il poema \"Hej, pod Kriv\u00e1\u0148om\" (\"S\u00ec, sotto il Kriv\u00e1\u0148\"); originariamente: \"Hej, pod Mur\u00e1\u0148om\") di Samuel Tomasik (1813-1887), che fu considerato un'anonima canzone popolare ed \u00e8 talvolta descritto come un album popolare. Allo stesso modo, la poesia polacca \"Krywaniu, wysoki Krywaniu!\" (\"Kriv\u00e1\u0148, alto Kriv\u00e1\u0148!\") di Kazimierz Przerwa-Tetmajer \u00e8 stata etichettata come una canzone popolare e l'autore dei versi non fu accreditato come tale quando, nel 1972, venne pubblicata, dai Skaldowie, la sua versione rock\nArti visive.\nIl cortometraggio \"Na stenou Severnou Kriv\u00e1\u0148\", (\"Sulla parete nord del Kriv\u00e1\u0148\", 1947) diretto da Karol Sk\u0159ipsk\u00fd con musiche originali di Simon Jurovsk\u00fd document\u00f2 la prima salita invernale del versante nord del Kriv\u00e1\u0148, che, a differenza delle pendici meridionali del massiccio, richiede tecniche di arrampicata. La montagna fa da vetrina e da cornice a numerosi film tra cui (\"Zem rodn\u00e1\" (\"Terra natia\"); dir Josef Mach, 1954). Essa \u00e8 apparsa in numerosi dipinti, tra cui quelli opera di J\u00e1n Hala (1946), Milo\u0161 Alexander Bazovsk\u00fd (1956), Andrej Dobos (1967), e Ladislav \u010cemick\u00fd (1979). Il ruolo del Kriv\u00e1\u0148 nella consapevolezza popolare e nella cultura \u00e8 stata evidenziata quando un voto su scala nazionale nel 2005, lo selezion\u00f2 per essere una delle immagini incise sulle monete euro slovacche"}
{"id": "2292386", "revid": "767487", "url": "https://it.wikipedia.org/wiki?curid=2292386", "title": "The Magic Numbers", "text": "I The Magic Numbers si formano a Londra per iniziativa dal cantante e multistrumentista Romeo Stodart, nato e cresciuto nell'isola di Trinidad ma trasferitosi coi genitori prima a New York e poi a Londra: nella capitale inglese il leader incontra il batterista Sean Gannon, col quale inizia a gettare le basi di quello che diventer\u00e0 poi il suo gruppo. Ai due, in seguito, si aggiungeranno le rispettive sorelle Michele Stodart al basso e Angela Gannon alla melodica e alle percussioni. Il loro album di debutto, pubblicato nell'agosto del 2005, si intitola THE MAGIC NUMBERS.\nI Magic Numbers registrano subito dopo un secondo disco, cogliendo l'onda della buona accoglienza ricevuta con il primo: THOSE THE BROKES esce a fine 2006; in seguito la band va in tour, aprendo i concerti di Damien Rice, compreso quello italiano del marzo 2007.\nDiscografia.\nTHE MAGIC NUMBERS 2005 Heavenly/EMI\nTHOSE THE BROKES 2006 Heavenly/EMI"}
{"id": "2292391", "revid": "486946", "url": "https://it.wikipedia.org/wiki?curid=2292391", "title": "Mitologia ind\u00f9", "text": ""}
{"id": "2292393", "revid": "486946", "url": "https://it.wikipedia.org/wiki?curid=2292393", "title": "Mitologia hindu", "text": ""}
{"id": "2292394", "revid": "124318894", "url": "https://it.wikipedia.org/wiki?curid=2292394", "title": "Collezione Farnesina", "text": "La Collezione Farnesina \u00e8 una raccolta di opere d'arte italiana del XX secolo, situata all'interno del Palazzo della Farnesina, Sede del Ministero degli Affari Esteri a Roma.\nLe opere e gli artisti.\nLa Collezione, curata da Maurizio Calvesi fino al 2013, contiene le espressioni pi\u00f9 rappresentative delle arti visive del Novecento italiano. I dipinti, le sculture, le installazioni e i mosaici sono distribuiti, negli ampi spazi dell'edificio della Farnesina, sul lungo percorso formato da corridoi, sale riunioni e ambienti di rappresentanza del Ministero.\nLa raccolta percorre la storia dell'arte italiana del XX secolo attraversando le correnti dell'Art Nouveau, del Futurismo, della Metafisica, dell'Astrattismo, dell'Arte povera, della Transavanguardia, fino alle produzioni artistiche pi\u00f9 recenti, e comprende importanti opere di Alighiero Boetti, Salvatore Garau, Michelangelo Pistoletto, Umberto Boccioni, Fortunato Depero, Mario Sironi, Giorgio De Chirico, Carlo Carr\u00e0, Giuseppe Capogrossi, Alberto Burri, Carla Accardi, Piero Dorazio, Giacomo Balla, Emilio Vedova, Renato Guttuso, Fabrizio Plessi, Jannis Kounellis, Sandro Chia, Mimmo Paladino.\nLe mostre.\nLa Collezione Farnesina del Ministero degli Affari Esteri \u00e8 stata pi\u00f9 volte esposta al pubblico internazionale in diverse mostre.\nNel 2004 la mostra \"Da Balla Alla Transavanguardia. Cento anni di arte italiana alla Farnesina\" \u00e8 alla Triennale di Milano.\nNel 2005 la Collezione \u00e8 esposta in India: \"Italian Art 1950-1970. Masterpieces from the Farnesina Collection (Arte Italiana 1950-1970. Capolavori dalla Collezione Farnesina)\", alla National Gallery of Modern Art di Nuova Delhi.\nNel 2006, con la mostra \"Segnali italiani dalla Collezione d'Arte Contemporanea alla Farnesina\", viene presentata alla Galleria dell'Accademia Serba delle Scienze e delle Arti di Belgrado.\nNel 2007 vengono esposte le opere di \"20 maestri della Collezione Farnesina\" presso lo spazio espositivo \"ExhibAir\" dell'Aeroporto di Malpensa. Nello stesso anno la collezione \u00e8 esposta al pubblico nell'ambito di \"Farnesina Porte Aperte\". Il 4 maggio 2007, per promuovere l'arte italiana all'estero, la Farnesina ha dato l'avvio ad una mostra itinerante dal titolo \"Viaggio nell'Arte italiana 1950-1980. 100 opere dalla Collezione Farnesina\". La mostra espone tra il 2007 e il 2008 100 opere della Collezione in un diverse citt\u00e0 del mondo.\nIl \"Viaggio nell'Arte italiana\" nel 2007 \u00e8 in diversi paesi del sud-est e centro Europa: alla Galleria Nazionale d'Arte Moderna di Sarajevo (maggio), al Museo Nazionale Arte Straniera di Sofia (giugno) al Museo di Belle Arti di Budapest (luglio), al Museo Nazionale Brukenthal di Sibiu (settembre-ottobre), al Museo Nazionale di Arte Contemporanea di Bucarest (novembre-dicembre) e al Museo del Palazzo di Wilanow di Varsavia (dicembre-gennaio). Nel 2008 la mostra percorre l'America Latina: Santiago del Cile, Buenos Aires, San Paolo, Lima, Caracas, e Guadalajara."}
{"id": "2292396", "revid": "324090", "url": "https://it.wikipedia.org/wiki?curid=2292396", "title": "La Scala (album)", "text": "La Scala \u00e8 un album del pianista jazz Keith Jarrett, pubblicato dall'etichetta discografica ECM.\n\u00c8 composto da 3 tracce, di cui le prime due di improvvisazione ed un'interpretazione di \"Over the Rainbow\" di Harold Arlen e E.Y. Harburg.\nRegistrazione.\nL'album riproduce la registrazione del concerto tenuto alla Scala di Milano il 13 febbraio 1995, poi remixato da Jan Erik Kongshaug e dal produttore esecutivo, Manfred Eicher."}
{"id": "2292397", "revid": "3115", "url": "https://it.wikipedia.org/wiki?curid=2292397", "title": "Cappella di Teodolinda", "text": "La cappella di Teodolinda si trova nel Duomo di Monza, a sinistra dell'abside centrale. Vi si conserva, in un'apposita teca nell'altare, la Corona ferrea, e la tomba stessa della regina longobarda. Le pareti della cappella sono decorate da un ciclo di affreschi eseguito nel XV secolo dagli Zavattari, famiglia di pittori con bottega a Milano, che costituisce il maggior esempio di ciclo pittorico dell'epoca tardo gotica lombarda.\nStoria.\nLa cappella venne eretta, insieme con la gemella di destra dedicata alla Vergine, nell'ambito della rielaborazione della testata absidale che coinvolse la fabbrica trecentesca del duomo di Monza, alla fine del XIV secolo. Non \u00e8 chiaro se le pitture murali che la rivestono siano state commissionate dal duca Filippo Maria Visconti, del quale \u00e8 raffigurato lo stemma con la scritta \"\", oppure costituiscano il riflesso di un orientamento locale favorevole a una successione interna alla dinastia attraverso Bianca Maria Visconti, figlia naturale di Filippo Maria, andata in sposa nel 1441 a Francesco Sforza, la cui figura s'intravede in filigrana dietro le vicende della Regina longobarda. \nCome ha chiarito un documento notarile rinvenuto alcuni anni fa, la decorazione fu realizzata dalla famiglia Zavattari tra il 1441 circa e il 1446. \"Dominus\" dell'impresa fu Franceschino Zavattari, figlio del mastro vetraio Cristoforo, coadiuvato dal figlio maggiore Gregorio e da un altro figlio Giovanni (un terzo figlio, Ambrogio, di cui \u00e8 nota l'attivit\u00e0 non \u00e8 menzionato).\nNel 2008 \u00e8 cominciato un programma di restauro dei dipinti, affidato ad Anna Lucchini e coordinato dalla Fondazione Gaiani con il sostegno del World Monument Found e della Marignoli Foundation, che si \u00e8 concluso nel gennaio 2015.\nDescrizione.\nL'ambiente, chiuso dalla cancellata progettata alla fine dell'Ottocento da Luca Beltrami, \u00e8 coperto da una volta costolonata nelle cui vele sono dipinti gli Evangelisti. Si tratta del primo intervento decorativo della cappella, forse da riferire al momento della consacrazione dell'altare, dedicato a san Vincenzo, nel 1433. \nL'autore resta anonimo, e gli stessi Zavattari nell'iscrizione che firma il ciclo, ci tennero a dichiarare la loro estraneit\u00e0 da questa parte delle pitture. \nLa serie delle Storie di Teodolinda si compone di 45 scene disposte su cinque registri sovrapposti che rivestono interamente le pareti. La decorazione, che avvolge anche gli stipiti, \u00e8 introdotta dal grande arcone di valico verso il transetto nel quale giganteggia la figura di san Giovanni Battista, cui \u00e8 dedicato il tempio, adorato dalla regina e dal marito Agilulfo. La fonte primaria \u00e8 l\"'Historia Langobardorum\" di Paolo Diacono, integrata dalla cronaca dello storico monzese di et\u00e0 viscontea Bonincontro Morigia.\nLa cappella di Teodolinda \u00e8 l'unica parte attualmente visibile di un vasto progetto di decorazione della testata absidale che coinvolgeva la cappella gemella di destra, l'abside maggiore e l'arcone trionfale della nave mediana (ora celato al di sopra della volta seicentesca). Di tale progetto fu probabilmente ideatore Franceschino Zavattari, testimoniato a Monza gi\u00e0 nel 1420-21, legato alla potente famiglia locale dei Rabia, coadiuvato da figlio maggiore Gregorio, da un altro figlio, Giovanni, e da un aiuto esperto nella macinazione dei colori. La scena 32 \u00e8 firmata collettivamente \"de Zavatarijs\" e datata 1444.\nLe scene.\nLa numerazione parte dall'alto a sinistra ossia da nord a sud. Le scene da 1 a 23 descrivono i preliminari e le nozze tra Teodolinda e Autari, fino alla morte del re; da 24 a 30 sono raffigurati i preliminari e le nozze tra la regina e il secondo marito Agilulfo; da 31 a 41 si narra la nascita e sviluppo del duomo, la morte di Agilulfo e quella di Teodolinda; dalla 41 alla 45 infine si narra dell'approdo sfortunato dell'imperatore Costante e del suo ritorno a Bisanzio. \nIl ritmo della narrazione varia da molto veloce a molto lento, sottolineando alcuni episodi storici di particolare importanza, secondo gli autori e i committenti. In particolare si contano ben 28 scene nuziali o di preparazione al matrimonio, che hanno fatto pensare a un collegamento con la vicenda di Bianca Maria Visconti e il passaggio di potere tra i Visconti e gli Sforza: l'analogia con la vicenda della regina longobarda, che scelse il nuovo re prendendolo come marito, legittimerebbe la presa di potere di Francesco Sforza per via matrimoniale nel 1441.\nMolti sono gli episodi di vita cortese, come i balli, i banchetti, le feste, le battute di caccia, con una preziosa descrizione di abiti, acconciature, armi ed armature, che forniscono uno straordinario spaccato della vita di corte a Milano nel XV secolo.\nTecnica.\nLa tecnica pittorica \u00e8 molto complessa e preziosa, con affresco, tempera a secco, decorazioni a rilievo, dorature in foglia e in pastiglia, come in una grande miniatura monumentale.\nStile.\nAnche se in parte rappresentano fatti storici, le scene affrescate esprimono un ambiente ideale, con personaggi nei costumi di epoca viscontea contro un cielo d'oro.\nLo stile di queste pitture mostra un'adesione tarda ai modi Michelino da Besozzo, con linee eleganti e colori tenui. Grande attenzione \u00e8 posta ai dettagli, mentre le figure sembrano attonite e senza peso,\nIl frontale dell'arco d'ingresso alla cappella e la volta sono dipinti con figure di santi ed evangelisti da un ignoto pittore del XV secolo. Al centro della cappella un altare custodisce lo scrigno della Corona Ferrea, il diadema con il quale furono incoronati re longobardi, re d'Italia ed imperatori del Sacro Romano Impero.\nDietro l'altare e contro la parete di fondo si trova il sarcofago nel quale, nel 1308, il corpo della regina Teodolinda fu traslato dalla prima sepoltura nella originaria Basilica longobarda.\nTomba di Teodolinda.\nContro la parete di fondo della cappella \u00e8 il sarcofago in cui, nel 1308, dalla sepoltura originaria nell'antica Basilica longobarda furono traslati i resti della regina Teodolinda. \nUna ricognizione, compiuta nel 1941, ha confermato la presenza di ossa umane, di un adulto di sesso femminile e di un giovane maschio (Teodolinda e suo figlio Adaloaldo). \nFurono inoltre ritrovati una punta di lancia, una cannuccia, dei piccoli chiodi d'oro, frammenti di decorazioni longobarde in oro e dei fili d'oro lamellare provenienti da tessuti decomposti.\n&lt;br&gt;Nel sarcofago vennero trovati anche tegole di terracotta provenienti dall'antico \"Oraculum\" teolindeo e diciassette monete del XII e XIII secolo, emissioni risalenti a Corrado III, Federico Barbarossa, Enrico VI e Federico II.\nGli oggetti rinvenuti sono conservati nel Museo e Tesoro del Duomo.\nAl centro della cappella \u00e8 l'altare neogotico, disegnato nel 1888 da Luca Beltrami per volere di re Umberto I: sull'altare \u00e8 posta l'arca che custodisce la storica Corona ferrea che veniva usata per l'incoronazione dei Re d'Italia."}
{"id": "2292398", "revid": "267975", "url": "https://it.wikipedia.org/wiki?curid=2292398", "title": "Arcidiocesi di Tarso", "text": "L'arcidiocesi di Tarso (in latino: \"Archidioecesis Tarsensis\") \u00e8 una sede soppressa e sede titolare della Chiesa cattolica.\nStoria.\nTarso fu una sede metropolitana e capoluogo della provincia romana della Cilicia Prima nella diocesi civile di Oriente e nel patriarcato di Antiochia.\nLa diffusione del Cristianesimo a Tarso si deve senza dubbio a san Paolo che, dopo la conversione avvenuta intorno all'anno 30, trascorse qualche tempo nella citt\u00e0 in cui era nato. Il martirologio romano ricorda diversi santi e martiri di Tarso: tra questi santa Pelagia, i santi Quirico e Giulitta, il vescovo Atanasio, Castore e Doroteo.\nSecondo la tradizione, l'erezione della diocesi risale ai primi anni di diffusione della religione cristiana, con i vescovi Giasone ed Erodione, discepoli di san Paolo, menzionati nella lettera ai Romani (). Tuttavia notizie certe si hanno a partire da alcuni scritti risalenti alla seconda met\u00e0 del III secolo, in cui il vescovo della Cilicia Eleno viene indicato come amministratore di alcune diocesi suffraganee, a conferma del fatto che la sede di Tarso (capitale della Cilicia) doveva essere una sede vescovile metropolitana.\nIl nome di un altro vescovo di Tarso, Teodoro, compare negli atti del Concilio di Nicea del 325. Una personalit\u00e0 importante per la diocesi fu il vescovo Diodoro, che pose fine ad una controversia avuta tra il predecessore Silvano e gli ariani dopo essere stato esiliato dall'imperatore Aurelio Valerio Valente.\nSecondo una \"Notitia Episcopatuum\" del VI secolo, Tarso aveva sei diocesi suffraganee: Adana, Sebaste, Pompeopoli, Mallo, Augusta e Corico. Per motivi inspiegabili \u00e8 assente dalla \"Notitia\" la diocesi di Zefirio, documentata dal IV al VII secolo. Successivamente alla stesura della \"Notitia\", le diocesi di Adana e di Pompeopoli furono elevate al rango di sedi arcivescovili autocefale. In origine appartenevano alla provincia ecclesiastica di Tarso anche la sede di Anazarbo con le sue suffraganee, che divenne provincia ecclesiastica distinta (Cilicia Seconda) a met\u00e0 del VI secolo.\nVerso la fine del VII secolo si interrompe la cronotassi dei vescovi bizantini, a causa della dominazione araba, che durer\u00e0 fino al X secolo. In seguito all'arrivo degli arabi, molti cristiani si rifugiarono in Occidente. Fra questi occorre segnalare il monaco Teodoro, che verr\u00e0 eletto arcivescovo di Canterbury nel 668. Dal 965 la citt\u00e0 fu riconquistata dai bizantini, che la mantennero per alcuni secoli.\nTuttavia la dominazione araba non mise fine alla comunit\u00e0 cristiana. Infatti la citt\u00e0 fu sede di una comunit\u00e0 della Chiesa ortodossa siriaca, attestata dal VII al XIII secolo nella \"Cronaca\" di Michele il Siro. Primo metropolita siro conosciuto fu Yohannan bar \u02bfEbrayta, consacrato dal patriarca Severo II bar Mashqe nel 668; seguirono altri sedici metropoliti noti, l'ultimo dei quali fu Yohannan, consacrato dal patriarca Michele il Siro (1166-1199).\nDurante il periodo delle Crociate, a partire dall'XI secolo venne eretta una sede episcopale di rito latino, con la costruzione della chiesa di San Paolo, che probabilmente ne fu la cattedrale. Sui resti di questa chiesa fu costruita in seguito la \"Ulu Camii\", ossia la Grande Moschea.\nVerso il 1132 la citt\u00e0 fu occupata dagli armeni, che vi eressero una loro diocesi. Tra i primi vescovi si ricorda la figura di Nars\u00e8te Lampronese.\nLa diocesi di rito latino fu invece definitivamente smantellata dopo il sacco da parte degli arabi nel XIII secolo e la presa da parte dei mamelucchi (1359).\nDal XIII secolo Tarso \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 5 marzo 1973."}
{"id": "2292401", "revid": "339392", "url": "https://it.wikipedia.org/wiki?curid=2292401", "title": "Colleferro Calcio", "text": ""}
{"id": "2292403", "revid": "121836231", "url": "https://it.wikipedia.org/wiki?curid=2292403", "title": "Touch Me (The Doors)", "text": "Touch Me \u00e8 una canzone del gruppo rock statunitense The Doors, scritta dal chitarrista Robby Krieger. Il singolo venne estratto dall'album The Soft Parade e pubblicato nel dicembre 1968. Il 45 giri, scal\u00f2 le classifiche nel 1969 e si piazz\u00f2 alla posizione numero 3, la canzone venne proposta dal vivo alla trasmissione della CBS \"Smothers Brothers Comedy Hour\" nel dicembre 1968 dove i The Doors, durante l'esibizione vennero accompagnati da un'orchestra e da una sezione di strumenti a fiato."}
{"id": "2292405", "revid": "56588", "url": "https://it.wikipedia.org/wiki?curid=2292405", "title": "Sede titolare di Tarso", "text": ""}
{"id": "2292407", "revid": "1573940", "url": "https://it.wikipedia.org/wiki?curid=2292407", "title": "Exercicio quotidiano", "text": "L'Exercicio quotidiano (termine in antico spagnolo per \"esercizio quotidiano\"; equivalente moderno: \"Ejercicio cotidiano\"; pronunciato exer\u02c8sisjo koti\u02c8\u00f0jano) \u00e8 un manoscritto religioso cristiano in lingua nahuatl, composto da meditazioni giornaliere con passaggi in latino presi dal Nuovo Testamento.\nIl manoscritto fu originariamente scritto nel 1574, e viene attribuito al missionario francescano Bernardino de Sahag\u00fan. \u00c8 per\u00f2 improbabile che sia stato lui a scrivere fisicamente il libro, dato che in quel periodo soffriva di un tremore che gli rendeva impossibile la scrittura. L'esistente manoscritto dell'\"Exercicio\", attualmente conservato presso la Newberry Library, Chicago, Illinois, non \u00e8 l'originale ma una copia fatta nel XVII secolo dallo scriba Nahua Chimalpahin, il quale alter\u00f2 in qualche modo il testo.\nL\"'Exercicio\" \u00e8 stato tradotto in spagnolo ed in inglese da Arthur James Outram Anderson. La versione spagnola fu pubblicata nel 1993 all'interno di \"Adiciones, ap\u00e9ndice a la postilla y ejercicio cotidiano\" (ISBN 968-36-2364-6), mentre quella in inglese fu pubblicata nel 1997 all'interno del secondo volume del \"Codex Chimalpahin\" (ISBN 0-8061-2950-6)."}
{"id": "2292410", "revid": "508156", "url": "https://it.wikipedia.org/wiki?curid=2292410", "title": "Paris Concert", "text": "Paris Concert \u00e8 un album del pianista jazz Keith Jarrett pubblicato dall'etichetta ECM.\nL'album.\n\u00c8 composto da una traccia di improvvisazione, la prima, intitolata \"October 17, 1988\", una interpretazione di \"The Wind\" di Russ Freeman e Jerry Gladstone. L'ultima traccia \u00e8 un blues improvvisato."}
{"id": "2292414", "revid": "287204", "url": "https://it.wikipedia.org/wiki?curid=2292414", "title": "Decretum Gelasianum", "text": "Il Decretum Gelasianum (titolo completo: \"Decretum Gelasianum de libris recipiendis et non recipiendis\") \u00e8 un documento del VI secolo contenente, tra le altre cose, un elenco di opere religiose da considerare canoniche, una lista dei sinodi e degli scrittori ecclesiastici riconosciuti, e un altro elenco che indica le opere da rigettare.\nContesto.\nSul finire del secolo, Girolamo aveva completato la redazione della prima versione della \"Vulgata\", la traduzione in latino della Bibbia. A Oriente, alla corte di Giustiniano I, Giunillo traduceva dal siriaco in latino la Bibbia commentata da Paolo il Persiano, Metropolita di Nisibi.\nIl senatore romano Cassiodoro menziona l'esistenza di un commento attribuito a Gelasio all'epistolario paolino, al quale prefer\u00ec il commento di altre versioni della Bibbia conservate o tradotte in latino presso il monastero di Vivarium.\nQuindi, oltre all'elenco dei libri apocrifi e di quelli canonici, esistevano anche una prima versione del testo latino consolidata nella Chiesa cattolica, edizioni latine annotate e commentate da Cassiodoro, dai monaci del Vivarium e dai teologi siriaci.\nAttribuzione.\nTradizionalmente attribuito a papa Gelasio I (492-496), \u00e8 in realt\u00e0 originario della Gallia meridionale del VI secolo, anche se alcune parti possono essere fatte risalire a papa Damaso I (di cui riprende il \"De explanatione fidei\") e all'ambiente romano. \nVersioni del decreto.\nSi sono conservate due versioni del decreto gelasiano, una detta \u00abbreve\u00bb che parte dalla terza parte o capitolo sino al quinto e una lunga dove ci sono tutti e cinque i capitoli del decreto.\nStruttura dell'opera.\nL'opera si divide in 5 parti:"}
{"id": "2292418", "revid": "1565034", "url": "https://it.wikipedia.org/wiki?curid=2292418", "title": "Conferenza dei vescovi latini nelle regioni arabe", "text": "La Conferenza dei vescovi latini nelle regioni arabe (\"Conf\u00e9rence des ev\u00eaques latins dans les r\u00e9gions arabes\", CELRA) \u00e8 un organismo della Chiesa cattolica che riunisce gli episcopati di rito latino appartenenti a stati arabi del Medio Oriente e dell'Africa orientale.\nStoria.\nLa Conferenza dei vescovi latini nelle regioni arabe \u00e8 stata istituita nel 1967 dalla Congregazione per l'evangelizzazione dei popoli, ed i suoi statuti sono stati confermati nel 1989.\nMembri.\nFanno parte dell'organismo gli ordinari delle seguenti circoscrizioni ecclesiastiche:\nElenco dei presidenti.\nIn base agli statuti, il presidente di diritto \u00e8 il patriarca latino di Gerusalemme."}
{"id": "2292421", "revid": "287204", "url": "https://it.wikipedia.org/wiki?curid=2292421", "title": "Gran Premio del Canada 1984", "text": "Il Gran Premio del Canada 1984 \u00e8 stata la settima prova della stagione 1984 del Campionato mondiale di Formula 1. Si \u00e8 corsa domenica 17 giugno 1984 sul Circuito di Montr\u00e9al. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 dell'undicesimo successo nel mondiale. Ha preceduto sul traguardo l'austriaco Niki Lauda e il francese Alain Prost, entrambi su McLaren-TAG Porsche.\nVigilia.\nSviluppi futuri.\nLa tenuta del Gran Premio del Portogallo, ultima prova della stagione, posta in calendario in sostituzione del Gran Premio di Spagna, venne messa in dubbio. La commissione tecnica, guidata da Derek Ongaro, dopo un sopralluogo all'Autodromo dell'Estoril chiese alcuni interventi strutturali, al fine di poter svolgervi il gran premio. Venne richiesta la riasfaltatura della pista, l'ampliamento di alcune vie di fuga e la modernizzazione dei box. Riprese cos\u00ec vigore la possibilit\u00e0 che la gara potesse spostarsi sul Circuito Paul Ricard, nuovamente con la denominazione di Gran Premio di Spagna.\nAspetti tecnici.\nLa Renault port\u00f2 delle nuove prese d'aria, cos\u00ec come introdusse un nuovo sistema di riscaldamento del carburante, precedentemente refrigerato. Questo sistema venne installato anche sulla Lotus 95T e sulla Ligier JS23, entrambe monoposto motorizzate dalla Renault. La Brabham, ancora a zero punti, penalizzata dalla rottura di moltissimi turbo, corse ai ripari, prevedendo un radiatore dell'olio supplementare sul musetto. La vettura venne rivista anche nell'aerodinamica del cofano motore e dei pontoni delle sospensioni.\nVenne rivista l'Arrows A7, con l'apertura del cofano motore, al fine di raffreddare meglio il motore. La RAM, present\u00f2 delle modifiche aerodinamiche, con l'abbassamento del cofano.\nAspetti sportivi.\nCorrado Fabi continu\u00f2 a sostituire, alla Brabham, il fratello Teo, ancora impegnato in gare del campionato nordamericano CART. Venne confermata anche la presenza di Patrick Tambay alla Renault, feritosi nel precedente Gran Premio di Monaco, anche se inizialmente era stato prospettato uno stop di oltre tre settimane per la frattura del perone. La gara canadese si tenne nello stesso finesettimana della 24 Ore di Le Mans. Ci\u00f2 imped\u00ec la presenza di Jonathan Palmer alla RAM, che lo sostitu\u00ec con Mike Thackwell; il neozelandese, che stava conducendo il Campionato di F.2, aveva gi\u00e0 affrontato la F1 in tre occasioni, nel , qualificandosi nel Gp di Montreal, con una Tyrrell. Anche il possibile sostituto di Tambay, Philippe Streiff, era impegnato della gara di Le Mans.\nPer la stessa ragione anche Mauro Baldi manc\u00f2 l'appuntamento di Montreal, sostituito, dalla Spirit con l'olandese Huub Rothengatter, esordiente nel mondiale di F1.\nQualificazioni.\nResoconto.\nNella prima giornata di prove il pi\u00f9 rapido fu Alain Prost, che fece segnare 1'26\"477, tempo di quasi un secondo pi\u00f9 basso del record della pista, che resisteva dal 1980. Secondo si posizion\u00f2 Elio De Angelis, staccato di 7 decimi dal francese. Rimase pi\u00f9 attardato, a causa del traffico trovato sul tracciato, l'altro pilota della McLaren, Niki Lauda. Le Ferrari chiusero col quarto e settimo tempo, montando anche gomme da gara, che consentivano una maggiore durata, e permettevano alla scuderia di testare la vettura per un maggior numero di giri. Dopo le difficolt\u00e0 riscontrate nelle prove libere del mattino, Patrick Tambay decise di non disputare le qualifiche, per le sue precarie condizioni fisiche. La Renault schier\u00f2 cos\u00ec il solo Derek Warwick.\nAl sabato Nelson Piquet strapp\u00f2 la \"pole position\" a Prost, proprio negli ultimi minuti della sessione. Il francese, che era stato superato nel corso delle prove da molti piloti, riusc\u00ec a riconquistare la prima fila. Prost ruppe poi il propulsore, inondando la pista d'olio. Il francese rientr\u00f2 comunque in pista negli ultimi minuti della sessione, utilizzando la vettura di Lauda, che nella sessione utilizz\u00f2 il muletto. La seconda fila fu di De Angelis e Derek Warwick, mentre le Ferrari monopolizzarono la terza fila. Riccardo Patrese ruppe la sospensione, uscendo anche dalla pista.\nRisultati.\nI risultati delle qualifiche furono i seguenti:\nGara.\nResoconto.\nAlain Prost riusc\u00ec subito a passare Nelson Piquet, partito dalla \"pole position\". Il brasiliano fu per\u00f2 capace di rintuzzare gli attacchi di Elio De Angelis e delle due Ferrari. Piquet, gi\u00e0 alla curva 9, riprese il comando della gara, mentre Michele Alboreto, al tornante, prese il terzo posto a De Angelis. Il pilota della Lotus fu passato anche dalla altro ferrarista, Ren\u00e9 Arnoux.\nNei giri successivi Niki Lauda recuper\u00f2 molte posizioni, tanto che al quinto giro, dopo aver passato Warwick e De Angelis, si pose quinto. La classifica rimase invariata fino al giro 11, quando Alboreto fu costretto al ritiro per un guasto al motore.\nAl tredicesimo giro, dopo alcuni tentativi infruttuosi, Derek Warwick pass\u00f2 De Angelis, proprio sulla linea del traguardo. Un giro dopo Arnoux si ferm\u00f2 ai box per il cambio gomme, rientrando in pista settimo. Il francese si mise subito all'attacco di Ayrton Senna, che super\u00f2 al giro 18. Il brasiliano cedette poi ancora una posizione, a Keke Rosberg. La classifica vedeva al comando Piquet, seguito dalle due McLaren di Prost e Lauda, poi Warwick, De Angelis e Arnoux.\nAl ventitreesimo passaggio Arnoux scal\u00f2 ancora di una posizione, passando De Angelis, al tornante. Davanti Nelson Piquet, sfruttando meglio dei doppiaggi, riusc\u00ec a distanziare Prost, che venne avvicinato dal compagno di team. Al ventisettesimo giro Ren\u00e9 Arnoux sorpass\u00f2 Derek Warwick.\nTra il giro 32 e il giro 33 si ritirarono le due Williams: prima Jacques Laffite, per un problema al motore, poi Rosberg per un problema alla pompa della benzina. Il leader della gara, Piquet, scontava dei problemi di surriscaldamento dovuti dal radiatore dell'olio, posto nel musetto della sua Brabham, che rendeva bollente la zona della pedaliera.\nAl trentanovesimo giro Riccardo Patrese usc\u00ec di pista, danneggiando la sua Alfa Romeo. Dopo un lungo duello tra le Lotus, Nigel Mansell pass\u00f2 De Angelis, entrando in zona punti. Al giro 44 anche la lotta tra le due McLaren sfoci\u00f2 nel sorpasso di Lauda su Prost (che aveva problemi al cambio e ai freni), per il secondo posto. Il giro dopo De Angelis usc\u00ec di pista al tornante; rientrato in pista, venne sfiorata la collisione con Lauda, in fase di doppiaggio.\nA causa della rottura di uno scarico, Ren\u00e9 Arnoux dovette ridurre il ritmo, cedendo cos\u00ec la quarta piazza a Warwick, al giro 50. Poco dopo il francese fu passato anche da Nigel Mansell. Al cinquantaseiesimo giro Derek Warwick effettu\u00f2 una sosta ai box per cambiare gli pneumatici, sospettando che vi fosse una foratura. Rientr\u00f2 in gara all'ottavo posto. Pochi giri dopo Warwick si ferm\u00f2 per la seconda volta ai box. Cedette altre posizioni, nel frattempo, Arnoux, con seri problemi di consumo.\nPiquet comandava con sette secondi e mezzo su Lauda, terzo era Prost, davanti alle due Lotus (staccate di un giro), poi Eddie Cheever, Ren\u00e9 Arnoux e Ayrton Senna. Nigel Mansell si trovava in grave situazione tecnica, non potendo pi\u00f9 utilizzare correttamente il cambio; dovette cedere perci\u00f2 due posizioni.\nAl sessantacinquesimo giro Cheever si ritir\u00f2 per la mancanza di carburante. Negli ultimi giri Lauda si avvicin\u00f2 a Piquet, sempre pi\u00f9 penalizzato dal calore sui piedi, mentre Mansell doveva resistere agli attacchi di Arnoux.\nNonostante le difficolt\u00e0 Nelson Piquet riusc\u00ec a vincere la sua prima gara in stagione, ottenendo anche i primi punti stagionali. Seguivano le due McLaren (la casa otteneva cos\u00ec il centesimo podio in F1), poi Elio De Angelis, mentre, nell'ultimo giro, Ren\u00e9 Arnoux ebbe la meglio su Mansell. La vettura del francese si ferm\u00f2, pochi metri dopo il traguardo, per la mancanza di carburante. Piquet scese dalla vettura in condizioni precarie, con il piede destro fortemente riscaldato dal radiatore. Ayrton Senna, settimo, in condizione di disidratazione, fu tenuto al centro medico del tracciato, in osservazione, per alcune ore.\nDecisioni della FISA.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non incise sulla distribuzione dei punti di questa gara, in quanto Martin Brundle era giunto nono, mentre Stefan Bellof si era ritirato durante il gran premio."}
{"id": "2292422", "revid": "767487", "url": "https://it.wikipedia.org/wiki?curid=2292422", "title": "Otis Howard", "text": "Carriera.\nCentro di 201 cm, nel 1978 ha iniziato la sua carriera professionistica sui parquet dell'NBA, giocando 3 partite con i Milwaukee Bucks e 11 con i Detroit Pistons.\nNell'estate dello stesso anno era stato chiamato dal Basket Rimini per un provino, ma la societ\u00e0 romagnola (che si apprestava a disputare il primo campionato di Serie A2 della propria storia) gli prefer\u00ec inizialmente Steve Mitchell. Con la morte di quest'ultimo, avvenuta a dicembre, Howard \u00e8 stato chiamato come sostituto al fianco dell'altro americano Mark Crow. Howard ha chiuso quella stagione con una media di 26,8 punti, 13,5 rimbalzi di media a gara e il 57,3% al tiro, oltre a diventare un beniamino del pubblico con giocate atletiche e spettacolari. \u00c8 rimasto a Rimini anche per l'intera annata 1979-80.\nA partire dalla stagione 1980-81 si \u00e8 trasferito alla Pallacanestro Brindisi. Al suo primo anno in Puglia, trascina la squadra alla promozione in Serie A1 con un contributo di 26,2 punti e 14,3 rimbalzi a partita. L'anno seguente ha continuato ad avere medie simili (26,3 punti e 13,7 rimbalzi di media) ma ci\u00f2 non \u00e8 bastato ad evitare la retrocessione in A2. La stagione 1982-83 \u00e8 stata la sua pi\u00f9 prolifica in Italia dal punto di vista realizzativo, avendo segnato 29,0 punti a partita. La sua quadriennale parentesi brindisina si \u00e8 chiusa al termine del campionato 1983-84.\nNell'estate del 1984 Howard \u00e8 approdato nella Liga ACB spagnola con l'ingaggio da parte del Barcellona, che lo ha chiamato per prendere il posto di Marcel Starks. Durante la sua stagione in maglia blaugrana, la squadra ha conquistato la Coppa delle Coppe 1984-1985 e la Coppa Intercontinentale 1985. Successivamente \u00e8 rimasto in Spagna per altri due anni, trascorsi per\u00f2 con i colori dell'OAR Ferrol.\n\u00c8 ritornato in Italia nel 1987-88 con il contratto firmato con l'Auxilium Torino di Serie A1. In 30 partite di regular season in cui ha viaggiato a 20,5 punti e 10,1 rimbalzi di media, ha contribuito al raggiungimento dei play-off.\nNel 1988-89 Howard \u00e8 sceso nuovamente in Serie A2, accordandosi in questo caso con Montecatini. Il club termale, che era al suo secondo campionato di A2 di sempre, a fine stagione ha centrato una storica promozione in Serie A1 anche grazie ai 18,3 punti e 10,0 rimbalzi dello stesso Howard. Tra le varie prestazioni, si \u00e8 reso protagonista di una memorabile rimonta proprio nei play-out promozione, in una fondamentale partita contro Pavia: i toscani erano sotto di 12 punti a poco pi\u00f9 di un minuto dalla fine, ed erano orfani dello squalificato bomber Boni oltre ad avere Niccolai e Knego fuori per falli, tuttavia Howard (che fino a quel momento nell'arco dell'intera stagione aveva segnato solo una tripla in 37 partite) ha segnato tre triple che hanno permesso il raggiungimento dei tempi supplementari e la conseguente vittoria.\nLa sua ultima stagione professionistica \u00e8 stata nel 1989-90, durante la quale ha indossato i colori del Tenerife fino al mese di gennaio.\nTra Serie A1 e A2 italiana ha segnato un totale di 5.934 punti. Ha preso parte a tre All-Star Game, due del campionato italiano (nel 1983 a Caserta e nel 1984 a Treviso) e uno in quello spagnolo (nel 1987 a Vigo)."}
{"id": "2292426", "revid": "486946", "url": "https://it.wikipedia.org/wiki?curid=2292426", "title": "Principessa Anna del Regno Unito", "text": ""}
{"id": "2292434", "revid": "729019", "url": "https://it.wikipedia.org/wiki?curid=2292434", "title": "Hjulsta (metropolitana di Stoccolma)", "text": "Hjulsta \u00e8 una stazione della metropolitana di Stoccolma.\nRappresenta un capolinea nord-occidentale della linea blu \"T10\", ed \u00e8 situata nell'omonimo quartiere di Hjulsta, all'interno della circoscrizione di Sp\u00e5nga-Tensta. La stazione antecedente \u00e8 quella di Tensta.\nLa fermata fu aperta ufficialmente il 31 agosto 1975 come 87\u00aa fermata della rete metroviaria cittadina, lo stesso giorno in cui fu inaugurato il tratto fra T-Centralen e la stessa Hjulsta. La distanza dall'altro capolinea di Kungstr\u00e4dg\u00e5rden \u00e8 di circa 14,3 chilometri.\nSi tratta di un capolinea sotterraneo, con l'assenza di una piattaforma bilaterale. L'ingresso \u00e8 ubicato nei pressi della piazza \"Hjulsta torg\". Sette artisti hanno lavorato alle decorazioni artistiche della stazione: Olle Magnusson, Magnus Rimling, Ruth Rydfeldt, Christina Rundqvist Andersson, Eva Nybergs, e Birgitta Karlsson Thors\u00e9n insieme a Ove Thors\u00e9n.\nEssendo collocata in una zona periferica, il traffico \u00e8 relativamente moderato in confronto alle altre fermate: durante una normale giornata lavorativa vi transitano pressappoco 2.400 persone."}
{"id": "2292437", "revid": "729019", "url": "https://it.wikipedia.org/wiki?curid=2292437", "title": "Jean-Marie Cadieu", "text": "Biografia.\nOriginario di Tulle (Limosino), crebbe al Tolosa con il quale esord\u00ec in campionato nel 1982; nel 1985 fece parte della squadra che, 38 anni dopo il suo ultimo titolo, si laure\u00f2 campione di Francia.\nNel 1985/86 e nel 1988/89 vinse altre due titoli e giunse alla finale del 1990/91, oltre ad aggiudicarsi la Coppa di Francia del 1983/84.\nEsord\u00ec in Nazionale nel 1991 contro la e prese parte alla seguente Coppa del Mondo in Inghilterra, nella quale disput\u00f2 4 incontri; fu presente anche al Cinque Nazioni 1992 e vest\u00ec per l'ultima volta la maglia della in un \"test match\" contro il nell'ottobre 1992.\nPassato nel 1993 al Narbona, ha giocato fino a 43 anni, disputando il suo ultimo \"match\" ufficiale nel 2006 a Clermont-Ferrand contro l'AS Clermont-Auvergne.\nDa dopo il ritiro si \u00e8 dedicato alla gestione del suo ristorante a Tolosa."}
{"id": "2292438", "revid": "287204", "url": "https://it.wikipedia.org/wiki?curid=2292438", "title": "Cosmologia induista", "text": "La cosmologia induista \u00e8 la visione presentata nella religione e nella mitologia induista riguardo all'universo e alla sua creazione (\"cosmogonia\"), geografia (\"cosmografia\"), evoluzione e fine.\nNonostante la cosmologia per l'Induismo sia sempre stata molto importante, la cosmologia induista non ha una forma omogenea ma, come per ogni aspetto dell'Induismo, \u00e8 il frutto di una serie di miti e speculazioni filosofiche evolutesi nel tempo.\nLa creazione.\nI miti cosmogonici dell'Induismo sono molti e figurano gi\u00e0 a partire dai Veda, dai quali si sono poi sviluppati prima con le Br\u0101hma\u1e47a e le Upanishad e poi ancora con le epopee (come il Mah\u0101bh\u0101rata e il R\u0101m\u0101ya\u1e47a) e i Pur\u0101\u1e47a.\nAlcuni di questi racconti della creazione sono veri e propri miti mentre altri hanno un carattere maggiormente speculativo e filosofico.\nNella maggior parte, comunque, Brahm\u0101 appare in veste di creatore o meglio di demiurgo. Infatti, i miti della creazione induisti si discostano in modo evidente da quelli biblici e del creazionismo in genere per non contemplare una creazione \"ex nihilo\", ma piuttosto una \"disposizione\" e un\"organizzazione\" degli elementi costitutivi dell'universo.\nNei Veda.\nIl mito pi\u00f9 frequente narra che inizialmente l'uovo cosmico \"Hiranyagarbha\", \"grembo d'oro\", identificato anticamente con l'anima cosmica e pi\u00f9 tardi con Brahm\u0101, galleggiava nell'oceano primordiale avvolto dall'oscurit\u00e0 della non-esistenza. Quando l'uovo si schiuse, dalla met\u00e0 superiore del guscio, fatta d'oro, nacque il cielo; dalla met\u00e0 inferiore del guscio, fatta d'argento, nacque la terra. Le membrane interne del guscio formarono le montagne e quelle esterne le nuvole; le vene e i liquidi formarono i fiumi e i mari.\nSecondo l'inno \"Puru\u1e63a S\u016bkta\" (X, 90) del Rig Veda, dal sacrificio dell'uomo cosmico, il Puru\u1e63a, nacquero le caste indiane: dalla bocca uscirono i br\u0101hma\u1e47a, gli kshatrya dalle braccia, i vaishya dalle cosce e gli shudra dai piedi.\nAncora nei Veda, viene narrato che l'universo scatur\u00ec dalla \"parola\", \"v\u0101c\".\nNei Purana.\nNei Pur\u0101\u1e47a viene detto che vi furono diverse creazioni, poich\u00e9 nella prima gli esseri avevano insufficienti stimoli a prolificare.\nLa Bh\u0101gavata Pur\u0101\u1e47a descrive che \"Maha-Vi\u1e63\u1e47u\" (originato a sua volta dal dio Krishna), giace nell\"'oceano causale\" e quando espira innumerevoli universi vengono emessi dai pori della sua pelle, quando inspira gli universi sono riportati entro il suo corpo.\nLa geografia del cosmo.\nSecondo la cosmografia esposta nei Pur\u0101\u1e47a, l'intero universo si trova circoscritto dal guscio (\"a\u1e47\u1e0daka\u1e6daha\") dell'uovo cosmico (\"bram\u0101\u1e47\u1e0da\", \"uovo di Brahma\"), dal diametro di 500 milioni di \"yojana\". Al centro dell'universo si trova la terra, che non \u00e8 ritenuta la sua parte migliore ma comunque l'unico posto dove l'uomo possa ottenere la \"liberazione\" (\"mok\u1e63a\").\nVi sono sette continenti o isole (\"dvipa\") separati da oceani circolari concentrici composti rispettivamente, dal continente pi\u00f9 interno verso quello pi\u00f9 esterno, da acqua salata, succo di canna da zucchero, vino, burro chiarificato (ghee), cagliata, latte e acqua dolce.\nSotto la superficie terrestre vi sono poi sette inferi (\"p\u0101t\u0101la\"): immensi regni sotterranei pieni di meravigliosi palazzi e bellezze che si espandono per 10.000 \"yojana\", circa 130.000\u00a0km.\nInfine, vi sono poi le dimore degli d\u00e8i: i paradisi.\nAl centro dell'universo e quindi al centro del Jambudvipa, il dv\u012bpa pi\u00f9 interno, si erge il monte Meru, l'asse dell'universo, sul quale splende la Stella Polare.\nL'evoluzione ciclica.\n\u00c8 comunemente accettata nell'Induismo la teoria di una cosmologia ciclica, in cui il tempo non \u00e8 lineare ma \u00e8 diviso in ere che si susseguono ciclicamente dando luogo ai processi di emanazione, durata e riassorbimento dell'universo, con distruzioni/riassorbimenti/dissoluzioni parziali (\"pralaya\") o totali (\"mahapralaya\") dello stesso.\nBibliografia.\nIn altre lingue.\nIn francese:\nIn tedesco:"}
{"id": "2292439", "revid": "1543377", "url": "https://it.wikipedia.org/wiki?curid=2292439", "title": "Qualificazioni al campionato mondiale di calcio 2006 - UEFA (gruppo 3)", "text": ""}
{"id": "2292441", "revid": "599013", "url": "https://it.wikipedia.org/wiki?curid=2292441", "title": "Marcus Ljungqvist", "text": "Carriera.\nPassa professionista nel 1998 con la squadra italiana Cantina Tollo-Alexia; vi rimane fino al termine del 1999, conseguendo sei vittorie, due in Asia e quattro in Scandinavia, e partecipando al Tour de France 1999. Tra il 2000 e il 2002 corre con i danesi del Team Fakta, vincendo nove corse, fra cui la Parigi-Camembert e il Giro del Lussemburgo.\nNel 2003 si trasferisce alla Cr\u00e9dit Agricole, squadra francese, ma non vince nulla. L'anno successivo \u00e8 di nuovo in Italia, stavolta alla Alessio-Bianchi (divenuta nel 2005, dopo la fusione con la Vini Caldirola, Liquigas-Bianchi), squadra con cui prende parte al Giro d'Italia, al Tour de France e alla Vuelta a Espa\u00f1a.\nPrima della stagione 2006 firma infine per la CSC, il team di Bjarne Riis. Con questa squadra, nota dal 2009 come Saxo Bank, ha ottenuto una vittoria individuale e tre in cronometro a squadre. Nel 2009 termina l'attivit\u00e0 e diventa, a partire dalla stagione 2010, direttore sportivo del Team Sky."}
{"id": "2292442", "revid": "767487", "url": "https://it.wikipedia.org/wiki?curid=2292442", "title": "La bella societ\u00e0", "text": "La bella societ\u00e0 \u00e8 un film del 2010 diretto da Gian Paolo Cugno, con Raoul Bova, Maria Grazia Cucinotta, Giancarlo Giannini, Enrico Lo Verso e Simona Borioni.\nNel film, sostenuto dalla Sicilia Film Commission, recita in una piccola parte il senatore ennese Vladimiro Crisafulli.\n\u00c8 ambientato tra la Sicilia e Torino.\nTrama.\nSicilia, dagli anni sessanta agli anni ottanta; Romolo \u00e8 un impresario cinematografico che si innamora della bella vedova Maria, la quale ha due figli, Giuseppe e Giorgio, entrambi gelosi di lei ma anche l'anziano farmacista del paese Antonio Guarrasi \u00e8 innamorato della donna. L'amico pi\u00f9 caro di Giuseppe e Giorgio \u00e8 Nello Guarrasi, un ricco studente fuori corso. Nel destino dei personaggi arriva prima un incidente con la polvere da sparo mentre i fratelli Giuseppe e Giorgio preparano delle cartucce per andare a caccia, provocando la morte di Romolo, poi un viaggio della speranza dei due fratelli per far riacquistare la vista a uno dei fratelli rimasto ferito dall'esplosione ma l'Italia sta vivendo gli \u201canni di piombo\u201d, ed, a Torino, una donna in fuga, testimone di un attentato terroristico, cambier\u00e0 la vita dei due."}
{"id": "2292449", "revid": "599013", "url": "https://it.wikipedia.org/wiki?curid=2292449", "title": "Verri (famiglia)", "text": "I Verri (una variante di Cremona \u00e8 scritta Echeverri) \u00e8 un gruppo di cognomi provenienti dell'Italia settentrionale.Uno dei rami divenne una famiglia illustre originaria della bassa Brianza e stabilitasi poi a Milano.\nStoria.\nSe ne hanno notizie fin dai primi anni del XII secolo anche se solo con \"Martino\", vivo nel 1321, si possono far risalire origini certe. Il trasferimento a Milano dei primi membri della famiglia, sembra possa essere datato intorno alla prima met\u00e0 del Trecento, anche se le propriet\u00e0 fondiarie rimasero localizzate in provincia. Nel XVI secolo le propriet\u00e0 erano sparse tra i territori di Biassono, Macherio, Vedano, Lissone e Sovico.\nNel Seicento, grazie al lascito Benaviati Confalonieri, entrarono a far parte dei beni di famiglia, numerosi terreni nella zona di Doresano e Pieve di Rosate. Nel 1695 Giovanni Pietro, vicario di provvisione, acquist\u00f2 per s\u00e9 e per i discendenti maschi primogeniti, il titolo di Conte del feudo di Lucino con San Pedrino. Nello stesso anno nacque il suo primogenito Gabriele che fu uno dei membri importanti della famiglia. Egli divenne vicario di provvisione, questore, avvocato fiscale e senatore; ebbe importanti incarichi diplomatici e fu nominato reggente nel Consiglio d'Italia a Vienna. Da lui e dal fratello Antonio il patrimonio immobiliare fu incrementato con nuovi possedimenti a Biassono e con l'acquisto del palazzo di citt\u00e0 in via Montenapoleone a Milano. Grazie all'eredit\u00e0 di Antonio Rusca acquisirono i terreni di Ornago.\nNoti esponenti della cultura del loro tempo furono i figli di Gabriele: il primogenito Pietro (1728-1797) economista e letterato, Alessandro (1741-1816) letterato, Carlo (1743-1823) prefetto e senatore del Regno d\u2019Italia e Giovanni (1745-1818) che fu il cicisbeo di Giulia Beccaria, madre di Alessandro Manzoni, da cui la diceria che ne fosse stato il padre naturale. \nUltimo figlio di Pietro fu Gabriele che spos\u00f2 la contessa Giustina Borromeo Arese, da cui ebbe Carolina, che, a sua volta, spos\u00f2 Alessandro Sormani Andreani, primogenito della sua famiglia.\nIl loro figlio Pietro Sormani Andreani, alla morte della madre, volle aggiungere il cognome Verri al proprio.\nAlbero genealogico.\nFamiglia Verri dei conti di Lucino con San Pedrino"}
{"id": "2292453", "revid": "267975", "url": "https://it.wikipedia.org/wiki?curid=2292453", "title": "Chiesa cattolica nella Repubblica Centrafricana", "text": "La Chiesa cattolica nella Repubblica Centrafricana \u00e8 parte della Chiesa cattolica universale in comunione con il vescovo di Roma, il papa.\nStoria.\nL'evangelizzazione della Repubblica Centrafricana incomincia nel 1894, quando i Padri Spiritani di Brazzaville fondano la missione dell'Ubanghi-Chari, nel sud del Paese, seguita da altre missioni negli anni seguenti. Nel 1909 \u00e8 eretta la prefettura apostolica dell'Ubanghi-Chari (che diventa di Bangui nel 1940) e nel 1914 inizia la penetrazione missionaria all'interno del Paese, verso il Nord. Nel 1938 \u00e8 ordinato il primo sacerdote indigeno e nel 1968 il primo vescovo. Nel 1985 e nel 2015 i pontefici Giovanni Paolo II e Francesco hanno compiuto la visita pastorale alla Chiesa cattolica della Repubblica Centrafricana. Dal 2004 a Saf\u00e0 \u00e8 presente una missione dei Canonici Regolari Lateranensi.\nOrganizzazione ecclesiastica.\nLa Chiesa cattolica \u00e8 presente sul territorio con 1 sede metropolitana ed 8 diocesi suffraganee:\nStatistiche.\nAlla fine del 2004 la Chiesa cattolica nella Repubblica Centrafricana contava:\nLa popolazione cattolica ammontava a 752.402 cristiani, pari al 21,72% della popolazione.\nNunziatura apostolica.\nLa delegazione apostolica di Dakar, con giurisdizione su tutte le colonie francesi dell'Africa continentale ed insulare (ad eccezione delle regioni del Nordafrica), fu istituita il 22 settembre 1948 con il breve \"Expedit et Romanorum Pontificum\" di papa Pio XII.\nIl 3 maggio 1960 fu istituita la delegazione apostolica dell'Africa Centro-occidentale con il breve apostolico \"Ad universae Ecclesiae\" di papa Giovanni XXIII; essa aveva giurisdizione sull'Oubangui-Chari (nome coloniale della Repubblica Centrafricana), la Nigeria, il Camerun, il Gabon, il Congo e il Ciad. Sede del delegato apostolico era la citt\u00e0 di Lagos in Nigeria.\nIl 3 aprile 1965, in forza del breve \"Qui res Africanas\" di papa Paolo VI, \u00e8 istituita la nuova Delegazione apostolica dell'Africa Centrale, con giurisdizione sulla Repubblica Centrafricana, il Camerun, il Ciad, il Congo ed il Gabon. Sede del delegato apostolico era la citt\u00e0 di Yaound\u00e9 in Camerun.\nIl 4 novembre 1967, con l'instaurazione di rapporti diplomatici tra la Santa Sede e la Repubblica Centrafricana, nasce la Nunziatura apostolica della Repubblica Centrafricana, in forza del breve \"Eo mentem\" del medesimo papa Paolo VI.\nConferenza episcopale.\nL'episcopato centrafricano costituisce la Conferenza episcopale centrafricana (\"Conf\u00e9rence Episcopale Centrafricaine\", CECA), istituita nel 1970.\nLa CECA \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "2292457", "revid": "339392", "url": "https://it.wikipedia.org/wiki?curid=2292457", "title": "Isola di Ceo", "text": ""}
{"id": "2292464", "revid": "2134764", "url": "https://it.wikipedia.org/wiki?curid=2292464", "title": "Marcos Paquet\u00e1", "text": "Ha guidato il alla vittoria del campionato mondiale di calcio Under-20 2003 e la Nazionale di calcio dell'Arabia Saudita durante .\nCarriera.\nClub.\nCome calciatore, ha giocato per l' e per il , con il quale si \u00e8 ritirato nel 1981.\nAllenatore.\nNel 1987 ha guidato l'Am\u00e9rica (RJ), squadra con la quale aveva aperto anche la sua carriera di giocatore.. Dal 1988 al 1989 ha lavorato negli Emirati Arabi, allenando l'Al-Shabab di Dubai. Dal 1990 al 1998 ha invece allenato le giovanili del Flamengo, dal 1999 al 2000 ha lavorato con un altro club di Rio, il Fluminense, poi, dal 2001 al 2003, \u00e8 tornato al Flamengo.\nNel 2004 ha lavorato per un breve periodo di tempo con l'Ava\u00ed Futebol Clube di Florian\u00f3polis. Nello stesso anno si \u00e8 trasferito in Arabia Saudita, prima all'Al-Hilal di Riad, allenandolo fino al dicembre 2005, e successivamente alla Nazionale, che ha guidato alla qualificazione al .\nDal 2010 guida la Nazionale libica, poi nel febbraio 2011 ha sospeso l'attivit\u00e0 in seguito alla Guerra civile ed \u00e8 tornato in Brasile.\nRitorna a guidare la nazionale nell'autunno. L'8 ottobre 2011 si piazza al secondo posto nel Girone C con 12 punti dietro allo Zambia. Ottiene cos\u00ec il pass per la Coppa d'Africa 2012, qualificandosi in quanto migliore seconda classificata. Nella fase finale della competizione la Libia \u00e8 stata sorteggiata nel Gruppo A insieme a Guinea Equatoriale, Senegal e Zambia."}
{"id": "2292467", "revid": "481666", "url": "https://it.wikipedia.org/wiki?curid=2292467", "title": "Jerome Storm", "text": "Biografia.\nNato in Colorado, inizi\u00f2 la sua carriera in veste di attore teatrale, ma presto decise di entrare nel mondo del cinema muto, poich\u00e9 vedeva in esso maggiori probabilit\u00e0 di raggiungere il successo. Divent\u00f2 rapidamente una delle giovani promesse di quegli anni ed entr\u00f2 a far parte nel 1915 del gruppo di attori facente capo al produttore Thomas H. Ince, uno dei fondatori della celebre Triangle Film Corporation, una delle prime case cinematografiche attive a Hollywood.\nProprio per volere dello stesso Ince, a Storm venne data la possibilit\u00e0 di cimentarsi come regista e di dirigere le ultime quattordici pellicole di Charles Ray, popolare stella del cinema muto di quegli anni, tra il 1919 e il 1920. Raggiunta una certa popolarit\u00e0, Storm decise di creare una propria casa produttrice, la \"Storm Pictures\", che ebbe per\u00f2 vita breve.\nIl 19 marzo 1921 spos\u00f2 l'attrice Mildred Richter, e continu\u00f2 a girare numerose altre pellicole fino a tutto il 1929. Dopo un lungo decennio di inattivit\u00e0, si ripropose in qualit\u00e0 di attore nel film \"Beau Geste\" (1939), in cui ebbe un piccolo ruolo."}
{"id": "2292468", "revid": "287814", "url": "https://it.wikipedia.org/wiki?curid=2292468", "title": "Museo De Lieto", "text": ""}
{"id": "2292483", "revid": "322321", "url": "https://it.wikipedia.org/wiki?curid=2292483", "title": "Chiesa cattolica in Ruanda", "text": "La Chiesa cattolica in Ruanda \u00e8 parte della Chiesa cattolica universale in comunione con il vescovo di Roma, il papa.\nStoria.\nLa prima evangelizzazione del Ruanda inizia il 2 febbraio 1900 quando sono fondate le missioni di Save e Zaza ad opera di padri Bianchi. Nel 1922 \u00e8 eretto il vicariato apostolico del Ruanda e il paese inizia a godere di una giurisdizione ecclesiastica autonoma da quella del Burundi. I primi vescovi missionari, Hirth e Classe, curano la creazione del clero indigeno e la formazione di congregazioni autoctone (i Bayozefiti e le Benebikira). Nel 1952 \u00e8 consacrato il primo vescovo indigeno e nel 1956, per la prima volta in Africa, un vescovo di colore ordina un vescovo bianco. Nel 1980 nasce la Conferenza Episcopale del Ruanda. Nel settembre 1990 il Paese riceve la visita apostolica di papa Giovanni Paolo II. Nel 1994 scoppia la guerra civile che getta il Paese nel caos. Migliaia furono i morti, tra cui 4 vescovi ruandesi, 123 sacerdoti e pi\u00f9 di 300 suore.\nOrganizzazione territoriale.\nLa chiesa cattolica \u00e8 presente sul territorio con 1 sede metropolitana ed 8 diocesi suffraganee:\nStatistiche.\nAlla fine del 2004 la chiesa cattolica in Ruanda contava:\nLa popolazione cattolica ammontava a 3.992.720 cristiani, pari al 47,34% della popolazione.\nNunziatura apostolica.\nLa delegazione apostolica del Ruanda \u00e8 istituita nel 1963, ricavandone le competenze dalla delegazione di Congo-Ruanda. L'anno successivo, il 6 giugno 1964, \u00e8 eretta la nunziatura apostolica in forza del breve \"Quantum utilitatis\" di papa Paolo VI.\nConferenza episcopale.\nL'episcopato ruandese costituisce la Conferenza episcopale del Ruanda (\"Conf\u00e9rence \u00e9piscopale du Rwanda\", CEPR), istituita il 6 giugno 1980; in precedenza esisteva una Assembl\u00e9e \u00e9piscopale del Ruanda.\nLa CEPR \u00e8 membro della \"Association des Conf\u00e9rences Episcopales de l'Afrique Centrale\" (ACEAC) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "2292489", "revid": "1821847", "url": "https://it.wikipedia.org/wiki?curid=2292489", "title": "Jean Maximilien Lamarque", "text": "Biografia.\nNato a Saint-Sever, nelle Lande, Lamarque entr\u00f2 nell'esercito nel 1791. Guadagnatosi il grado di generale, comand\u00f2 una delle sei armate mandate alla conquista dei Regni Borbonici di Napoli e Sicilia. Fu protagonista, insieme ad Alessandro Mandarini, dell'assedio napoleonico di Maratea.\nNel 1810 fu nominato barone. Nel 1814, rimasto fedele a Napoleone, comand\u00f2 una divisione contro i controrivoluzionari durante le guerre di Vandea.\nDopo la sconfitta di Waterloo, nel 1828 Lamarque riusc\u00ec a ritagliarsi uno spazio nel parlamento francese.\nMor\u00ec di colera nel 1832."}
{"id": "2292492", "revid": "767487", "url": "https://it.wikipedia.org/wiki?curid=2292492", "title": "Kriszti\u00e1n Vermes", "text": ""}
{"id": "2292493", "revid": "92723", "url": "https://it.wikipedia.org/wiki?curid=2292493", "title": "Chiesa cattolica in Senegal", "text": "La Chiesa cattolica in Senegal \u00e8 parte della Chiesa cattolica universale in comunione con il vescovo di Roma, il papa.\nStoria.\nLa prima evangelizzazione del Senegal inizia gi\u00e0 nel XV secolo ad opera di alcuni sacerdoti portoghesi. Solo nel 1841 \u00e8 l'erezione del vicariato apostolico delle Due Guinee (oggi arcidiocesi di Brazzaville) da cui dipende anche il Senegal. Nel 1862 nasce il vicariato apostolico di Senegambia. Nel 1992 papa Giovanni Paolo II compie la visita pastorale alla Chiesa cattolica del Senegal.\nOrganizzazione territoriale.\nLa Chiesa cattolica \u00e8 presente sul territorio con 1 sede metropolitana ed 6 diocesi suffraganee:\nStatistiche.\nAlla fine del 2004 la Chiesa cattolica in Senegal contava:\nLa popolazione cattolica ammontava a 535.244 cristiani, pari al 5,27% della popolazione.\nNunziatura apostolica.\nLa delegazione apostolica di Dakar, con giurisdizione su tutte le colonie francesi dell'Africa continentale ed insulare (ad eccezione delle regioni del Nordafrica), fu istituita il 22 settembre 1948 con il breve \"Expedit et Romanorum Pontificum\" di papa Pio XII.\nIl 3 maggio 1960, in forza del breve \"Decet Nos\" di papa Giovanni XXIII, la delegazione apostolica di Dakar assunse il nome di delegazione apostolica dell'Africa Occidentale, con giurisdizione sui seguenti stati africani: Senegal, Alto Volta, Costa d'Avorio, Dahomey, Guinea, Mauritania, Niger, Sudan, Togo, Ghana, Gambia e Sierra Leone.\nIl 27 novembre 1961 assunse il nome di internunziatura apostolica del Senegal in forza del breve \"Quantum utilitatis\" dello stesso papa Giovanni XXIII.\nIl 14 marzo 1966 l'internunziatura fu elevata al rango di nunziatura apostolica con il breve \"Quo firmiores\" di papa Paolo VI.\nIl nunzio del Senegal, la cui sede \u00e8 a Dakar, \u00e8 al contempo nunzio apostolico di Capo Verde e Guinea-Bissau, e delegato apostolico per la Mauritania.\nConferenza episcopale.\nIl Senegal non ha una Conferenza episcopale propria, ma l'episcopato senegalese \u00e8 parte della Conferenza dei Vescovi del Senegal, della Mauritania, di Capo Verde e di Guinea-Bissau (\"Conf\u00e9rence des Ev\u00eaques du S\u00e9n\u00e9gal, de la Mauritanie, du Cap-Vert et de Guin\u00e9e-Bissau\").\nEssa \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "2292494", "revid": "165042", "url": "https://it.wikipedia.org/wiki?curid=2292494", "title": "Mortasatrice", "text": ""}
{"id": "2292495", "revid": "666668", "url": "https://it.wikipedia.org/wiki?curid=2292495", "title": "ZVV Scagha '66", "text": "Lo Zaalvoetbalvereniging Scagha '66 \u00e8 una societ\u00e0 sportiva olandese fondata nel 1966 con sede a Schagen.\nStoria.\nSi tratta di una delle societ\u00e0 pioniere del calcio a 5 olandese: seppur attualmente impegnata nell'Eredivisie del campionato olandese di calcio a 5, lo Scagha '66 \u00e8 stata la prima squadra campione dei Paesi Bassi nel campionato 1968/1969 ed \u00e8 stata anche la prima societ\u00e0 a vincere due titoli a fila nelle stagioni 1973/1974 e 1974/1975; questi due titoli, per\u00f2, sono rimasti gli ultimi della storia della squadra."}
{"id": "2292501", "revid": "1573940", "url": "https://it.wikipedia.org/wiki?curid=2292501", "title": "Heterodontus francisci", "text": "Lo squalo cornuto del Pacifico (\"Heterodontus francisci\" ) appartiene al genere \"Heterodontus\", che \u00e8 l'unico membro della famiglia Heterodontidae e dell'ordine Heterodontiformes.\nDescrizione.\nNon supera i 122\u00a0cm di lunghezza e pesa in genere pi\u00f9 di 10\u00a0kg. L'et\u00e0 massima registrata \u00e8 di 12 anni.\nBiologia.\nComportamento.\n\u00c8 uno squalo lento, notturno, generalmente gregario, si trova spesso vicino a fondali sabbiosi o rocciosi o letti algosi. Con le sue sviluppate e flessibili pinne pari riesce a \"camminare\" sul fondo. Durante il giorno giace immobile tra rocce e caverne, e spesso si riposa infilando la testa in un crepaccio. Gli adulti tendono a ritornare ogni giorno nello stesso punto a riposare.\nAlimentazione.\nQuesti squali hanno la bocca piccola, in confronto alla testa che \u00e8 piuttosto grande. I denti, larghi e piatti, che si trovano nella parte posteriore della bocca, sono in grado di triturare le prede (ricci di mare, granchi e probabilmente anche abaloni e pesci ossei).\nRiproduzione.\nSi tratta di una specie ovovivipara. L'accoppiamento avviene nel periodo compreso tra dicembre e gennaio; la femmina depone circa 30 uova con una marcata forma a spirale che favorisce la loro aderenza al substrato quando vengono deposte sotto le rocce o in caverne.\nDistribuzione e habitat.\nVivono nell'Oceano Pacifico Orientale: in California dagli Stati Uniti fino al Golfo di California e probabilmente anche nelle acque di Ecuador e Per\u00f9.\nAbitano a profondit\u00e0 comprese tra 2 e 150 metri, ma preferiscono non scendere sotto gli 11 metri.\nInterazioni con l'uomo.\nSono poco pescati per la carne, mentre le spine delle loro pinne dorsali sono usate per la produzione di gioielleria."}
{"id": "2292503", "revid": "338769", "url": "https://it.wikipedia.org/wiki?curid=2292503", "title": "Scagha '66 Schagen", "text": ""}
{"id": "2292505", "revid": "124084074", "url": "https://it.wikipedia.org/wiki?curid=2292505", "title": "Olga di Grecia (1971)", "text": "Biografia.\nInfanzia ed educazione.\nOlga \u00e8 figlia di Michele, principe di Grecia e di Danimarca, cugino primo di Filippo di Edimburgo, e di Marina Karella, sposati morganaticamente nel 1965 ma con l'autorizzazione del re Costantino II di Grecia.\nA differenza di altri membri della famiglia reale greca, Olga non fu ritenuta un membro a pieno titolo della casa reale durante la monarchia. Infatti, pur riconosciuto e autorizzato dal sovrano, il matrimonio dei suoi genitori non ebbe carattere dinastico, pertanto lei e sua sorella maggiore, la principessa Alexandra, non godono per nascita del trattamento di altezza reale n\u00e9 portano il titolo principesco \"di Danimarca\". .\nI genitori di Michele, Cristoforo di Grecia e Francesca d'Orl\u00e9ans, si erano incontrati proprio tramite la duchessa d'Aosta Elena d'Orl\u00e9ans. Essi furono molto legati alla Casa Reale italiana e in particolare al ramo Aosta.\nOlga ha frequentato le scuole primarie in Inghilterra e successivamente ha studiato storia a Roma. Si \u00e8 laureata presso l'universit\u00e0 di Princeton e ha conseguito un diploma alla prestigiosa scuola di architettura, pianificazione e conservazione della Columbia University.\nDopo aver lavorato brevemente come decoratrice di interni, Olga si \u00e8 trasferita a Panama per dedicarsi alla fotografia e allo studio delle falene. In seguito, in qualit\u00e0 di lepidotterista, ha contribuito a fondare il \"Liquid Jungle Lab\" a Panam\u00e1 in cooperazione con lo Smithsonian Tropical Research Institute e con l'Istituto Oceanografico di Woods Hole.\nOlga di Grecia \u00e8 anche giornalista.\nMatrimonio.\nOlga \u00e8 stata fidanzata dal maggio 2005 con Aimone di Savoia-Aosta (Firenze, 13 ottobre 1967), pretendente al trono d'Italia e figlio di Amedeo di Savoia-Aosta.\nIl 26 settembre 2008 si sono sposati civilmente presso l'ambasciata italiana a Mosca e, il 27 settembre 2008, presso l'isola greca di Patmos, \u00e8 stato celebrato il matrimonio religioso secondo il rito ortodosso, previa dispensa dell'arcivescovo cattolico di Mosca, mons. Paolo Pezzi.\nAlla celebrazione hanno preso parte, fra gli altri, la principessa Maria Gabriella di Savoia (figlia di Umberto II), la regina Sofia di Spagna con la principessa Irene di Grecia, gli ex-sovrani di Grecia Costantino II e Anna Maria (sorella di Margherita II di Danimarca).\nDiscendenza.\nOlga e Aimone di Savoia-Aosta hanno avuto tre figli:"}
{"id": "2292510", "revid": "632536", "url": "https://it.wikipedia.org/wiki?curid=2292510", "title": "Daniele Vargas", "text": "Biografia.\nDopo aver frequentato il liceo classico assieme a Pier Paolo Pasolini, si iscrive alla Facolt\u00e0 di Medicina e Chirurgia dell'Universit\u00e0 di Bologna. Una volta laureato, esercita la professione di medico, sia in Italia che in America latina, abbandonandola successivamente per seguire le sue passioni: la recitazione e il cinema.\nParte per Roma e inizia a lavorare in piccole parti di film in costume alla fine degli anni cinquanta, riuscendo in poco tempo a diventare uno dei caratteristi pi\u00f9 ricercati, specialmente per ruoli di cattivo e, in virt\u00f9 della corporatura massiccia abbinata a una presenza autorevole, per personaggi di alto rango sociale.\nE' noto al pubblico per aver interpretato il direttore nell'episodio \"Sabato\" del film \"Sabato, domenica e venerd\u00ec\" nel 1979 e il giudice in \"Spaghetti a mezzanotte\" nel 1981, una delle sue ultime apparizioni. Ebbe l'occasione di duettare con dei \"mostri sacri\" della comicit\u00e0 italiana: Alberto Sordi in \"Una vita difficile\", Tot\u00f2 in \"Tot\u00f2, Peppino e... la dolce vita\", Paolo Villaggio in \"Dove vai in vacanza?\". Fece anche saltuariamente doppiaggio, per lo pi\u00f9 in contesti dialettali; per esempio Pietro Tordi in \"Decameroticus\".\nMor\u00ec improvvisamente il 24 aprile 1981 nella sua casa di Roma, all'et\u00e0 di 59 anni.\nFilmografia.\nTelevisione.\nPrese parte anche alla rubrica pubblicitaria televisiva di RAI1 \" Carosello\" nel periodo 1969-1975 per la Crema Belpaese, lo yogurt Certosino e Galbi-dessert, della Galbani, con Johnny Dorelli, Jack La Cayenne, Leo Gavero e Dalila Di Lazzaro."}
{"id": "2292511", "revid": "1318658", "url": "https://it.wikipedia.org/wiki?curid=2292511", "title": "Intercultura", "text": "Intercultura \u00e8 un neologismo di origine inglese e spagnola. In Italia viene impiegato in ambito scientifico gi\u00e0 negli anni sessanta. Dal 1975 il sostantivo viene usato dall'omonima associazione di scambi giovanili (\"Intercultura onlus\") che lo ha registrato come marchio. Il termine si afferma inizialmente come aggettivo in ambito pedagogico e scolastico, nella forma educazione interculturale. Tuttavia l'intercultura o l'interculturalit\u00e0 hanno trovato un impiego in parte autonomo nell'ambito del dibattito filosofico e teologico, oltre che pi\u00f9 di recente nelle scienze sociali.\nSe in inglese si usa parlare di \"interculturality\" (a cui corrisponde l'italiano \"interculturalit\u00e0\") o di \"intercultural\" (aggettivo, ad esempio nel concetto di intercultural competence), non trova impiego il termine \"interculture\".\nIn concorrenza con \"intercultura\" in inglese viene preferito in molti casi l'aggettivo \"cross-culture\", proveniente dagli studi postcoloniali. Molto difficile e sottile \u00e8 invece la distinzione tra interculturalismo (dall'inglese \"interculturalism\") e intercultura/interculturalit\u00e0: si potrebbe dire che, se l'interculturalismo \u00e8, sulla falsariga del multiculturalismo e come evidenzia il suffisso \"-ismo\", il pensiero o la dottrina che studia e propugna la rilevanza degli scambi culturali, l'interculturalit\u00e0 allude a una dimensione di pratiche e di esperienze, anche ma non solamente di ordine intellettuale.\nStoria del concetto.\nIl termine, come aggettivo, compare gi\u00e0 nel 1961, con il Centro Intercultural de Documentaci\u00f3n (CIDOC) a Cuernavaca in Messico, un centro di ricerca che realizzava corsi per i missionari del Nord America, dove oper\u00f2 Ivan Illich. Louis Massignon lo usa, nella forma \"inter-culturelle\", nella sua \"Pr\u00e9face de la nouvelle \u00e9dition\" (1962).\nGi\u00e0 nel 1940, l'antropologo cubano Fernando Ortiz Fern\u00e1ndez (1881-1969), in \"Contrapunteo cubano del tabaco y el az\u00facar\", aveva per\u00f2 introdotto il concetto di \"transculturaci\u00f3n\" e di transculturalismo, che va nel senso di una teoria interculturale.\nL'affermazione in Europa del concetto, limitatamente all'ambito scolastico e associativo, risale agli anni Settanta (la Federazione Europea per l'Apprendimento Interculturale o EFIL - \"European Federation for Intercultural Learning\" - prende questo nome nel 1975) come campo di riflessione pedagogica e di intervento volti ad affrontare temi e problemi emersi dall'eterogeneit\u00e0 linguistica e culturale che si affermavano in maniera sempre pi\u00f9 rilevante nelle scuole sia in seguito alle molte iniziative europee per gli scambi internazionali degli studenti ed in seguito soprattutto nei paesi interessati dal fenomeno dell'immigrazione.\nProgressivamente \u00e8 andata per\u00f2 affermandosi una definizione di educazione interculturale non tanto a partire dai bisogni specifici degli allievi figli degli immigrati, ma da un'interpretazione di intercultura in senso molto pi\u00f9 ampio e non solamente pedagogico.\nIntercultura e Immigrazione.\nIn Italia si tende ad associare il termine intercultura a una serie di approcci pedagogici, di misure sociali e amministrative o di comportamenti e attitudini legati alla gestione del fenomeno migratorio, nell'orizzonte di una risoluzione pacifica dei conflitti. In realt\u00e0 sempre pi\u00f9 la questione interculturale sta svincolandosi da tale problematica: la pluralit\u00e0 essendo fattore di articolazione non tra le culture, ma interno alla cultura, quella interculturale tende a diventare una riflessione su tale elemento plurimo e stratificato della cultura oggi, in cui l'accento non va sulla fissit\u00e0 identitaria corrispondente alla cultura ma sul suo elemento performativo e inventivo.\nCentri interculturali.\nI centri interculturali hanno rappresentato in Italia l'ambito privilegiato per la promozione di pratiche per gli operatori dei servizi, i volontari, gli insegnanti, i mediatori. Il quadro di progettazione e interventi dei centri si rivolge prevalentemente agli immigrati e agli operatori.\nLegislazione e documenti ufficiali.\nSi segnala tra i primi interventi in ordine di tempo in Italia la circolare ministeriale 8 settembre 1989, n. 301, che ha per oggetto l\"'Inserimento degli stranieri nella scuola dell'obbligo: promozione e coordinamento delle iniziative per l'esercizio del diritto allo studio\". La circolare ministeriale del 17 marzo 1997 riprende circolari precedenti e riguarda invece la \"mobilit\u00e0 studentesca internazionale\".\nInterculturalismo \"versus\" multiculturalismo.\nTra le polemiche che pi\u00f9 hanno animato il dibattito sulla differenza culturale in ambito di politiche sociali, dell'eguaglianza e di battaglie per la tutela e affermazione della differenza vi \u00e8 quello sviluppatosi in ambito nordamericano (in particolare canadese), in rapporto alla preferibilit\u00e0 di un approccio interculturale piuttosto che multiculturalista. Si veda a questo proposito il poderoso insieme di esperienze e di reazioni suscitati dal lavoro di Charles Margrave Taylor (Montreal 1931), professore di Filosofia e Diritto alla Northwestern University of Chicago e Professore Emerito di Filosofia e Scienze politiche alla McGill University di Montreal, indicato come teorico del comunitarismo. Il Canada, dopo un'ampia discussione su bilinguismo e biculturalismo, ha comunque adottato nel 1971 la Multiculturalism Policy, ad opera di Pierre Trudeau, diventando il primo paese al mondo ad implementare una politica dichiaratamente multiculturale. Successivamente, il paese confinante con gli Stati Uniti ha confermato l'adozione delle politiche multiculturali con la Canadian Charter of Rights and Freedom nel 1982 e con la seguente implementazione da parte del Parlamento del Multiculturalism Act nel 1988.\nFilosofia e interculturalit\u00e0.\nDa una fenomenologia della contemporaneit\u00e0 si pu\u00f2 transitare a una filosofia delle differenze: dalla presa d'atto della coesistenza nello stesso spazio, come conseguenza dei processi di globalizzazione (turismo, capitalismo, migrazione) e delle nuove tecnologie, di lingue-mondo differenti quando non tradizionalmente alternative tra loro, derivano vari tentativi di mettere in rapporto tra loro i due termini filosofia e intercultura.\nCi\u00f2 che solo precariamente potremmo definire \"filosofia interculturale\", che ha tra i suoi autori Raimon Panikkar, Giangiorgio Pasqualotto o Raul Fornet-Betancourt, parte dalla considerazione come presupposto di esercizio del pensiero il riconoscimento di una propria intrinseca dimensione culturale. Certo, uno dei rischi impliciti nell'attribuzione di rilevanza al fattore culturale in relazione alla filosofia \u00e8 la reificazione di questo stesso fattore e la trasformazione della filosofia in culturalismo.\nSe \u00e8 vero che uno dei presupposti principali e quasi stereotipici di ci\u00f2 che viene definito filosofia interculturale \u00e8 la critica dell'aspetto storicista del pensiero moderno (si pensi in particolare alla teoria hegeliana e alla sua lettura da parte di Jacques Derrida), in cui si evidenzia un eurocentrismo difficilmente capace di approssimare la pluralit\u00e0 culturale in termini di parit\u00e0, allo stesso tempo \u00e8 la stessa filosofia del Novecento, attraverso autori che si legano alla costellazione ebraica, a indicare tale passaggio come particolarmente decisivo.\nTalvolta si \u00e8 proposta una equivalenza tra la \"filosofia interculturale\" e la \"comparazione filosofica\". Alcuni materiali fondamentali per una riflessione interculturale vengono da quella che \u00c9douard Glissant definisce \"filosofia della relazione\" con i suoi numerosi concetti.\nReligione e interculturalit\u00e0.\nUno dei versanti pi\u00f9 rilevanti della riflessione interculturale, \u00e8 quello sviluppatosi all'interno delle teologie, in particolare quelle cristiane e pi\u00f9 specificamente quella cattolica. Momento propulsore di tale ricerca, soprattutto in contesto cattolico, \u00e8 stato il Concilio Vaticano II. La stessa esigenza cattolica di abbracciamento dell'universale, in tensione problematica con la forte centralit\u00e0 dell'autorit\u00e0 ecclesiastica, ha portato a sviluppi particolarmente arditi in rapporto alla cogenza della dimensione dogmatica, sviluppi talora respinti e sconfessati dalla Congregazione per la Dottrina della Fede (CDF) (in latino \"Congregatio pro Doctrina Fidei\"), l'organismo della Curia Romana incaricato di vigilare sulla purezza della dottrina della Chiesa Cattolica. Tra gli altri va ricordato il nome di Jacques Dupuis, teologo gesuita, docente alla Pontificia Universit\u00e0 Gregoriana e direttore di \u00abGregorianum\u00bb, sospeso a causa del suo libro \"Verso una teologia cristiana del pluralismo religioso\". Per quanto riguarda il complesso islamo-cristiano, uno dei contributi pi\u00f9 rilevanti alla riflessione \u00e8 quello dato da Louis Massignon alla esegesi e scavo di simboli delle tradizioni abramitiche.\nUna versione debole della riflessione interculturale in ambito teologico \u00e8 il \"dialogo delle culture\" o \"dialogo interreligioso\", che ha dato luogo nel corso di questi ultimi decenni a numerose iniziative, incontri interconfessionali e interreligiosi, che tendono per\u00f2 a identificare il dialogo come dialogo di posizioni tra rappresentanti ufficiali delle differenti culture e tradizioni religiose.\nIntercultura e internet.\nUno degli sviluppi pi\u00f9 significativi e recenti della riflessione sull'intercultura si lega al rapporto tra identit\u00e0 e rete informatica. La stessa nozione di identit\u00e0, cos\u00ec centrale nella riflessione filosofica e interculturale subisce numerose sollecitazioni ed \u00e8 sottoposta a pratiche deformazioni e scomposizioni: come \u00e8 mostrato da \"Social network websites: best practices from leading services\", interessante \"Research paper\" di \"faberNovel\", consultabile in modalit\u00e0 \"slideshare\", se, come afferma il dizionario \"Merriam Webster\", l'identit\u00e0 \u00e8 \"sameness of essential or generic character in different instances\", e se \"in the real world in how one is described either by self-assertations or by assertation of another\", l'identit\u00e0 nella Rete \u00e8 altra cosa:\nOltre a questo aspetto performativo, alcuni sviluppi collaborativi del web 2.0 tendono a mettere sempre meno l'accento sull'autore come individuo, rendendosi disponibili a una pratica del testo, del discorso e della scrittura, come pratica collettiva e aperta. In ci\u00f2 alcune riflessioni del post-strutturalismo si vedono concretamente inverate da questa dimensione di esperienza. Si tratta peraltro di una dimensione che in alcuni suoi aspetti sembra anche molto antica, se si pensa alla dimensione della glossa nel codice medievale.\nGli sviluppi che il passaggio dal Web 1.0 al Web 2.0 implicano in rapporto alla stessa organizzazione delle comunit\u00e0 e delle reti sono in qualche modo interamente da pensare, offrendosi cos\u00ec come spazio di riflessione molto originale sull'identit\u00e0. La stessa antropologia, come stanno mostrando gli studi di Wim M. J. van Binsbergen, sta aiutando a mostrare come l'incidenza dei nuovi media sulle identit\u00e0, aperte al globale e riarticolate nel locale, non sia una peculiarit\u00e0 delle economie avanzate, ma rappresenti un punto di particolare mobilizzazione di realt\u00e0 come quelle africane o asiatiche.\nIl Trickster e il potlatch.\nRiconosciuta una stretta affinit\u00e0 tra intercultura e internet, all'insegna di logiche collaborative e cooperative della produzione di conoscenza e di discorso, del Creative Commons, all'insegna cio\u00e8 di una interpretazione della cultura (delle culture) come dimensione creativa e non come luogo fisso di definizione identitaria, il plesso intercultura/internet sembra rendersi leggibile anche attraverso concetti tradizionali della ricerca antropologica, come Trickster e potlatch, che pongono l'accento su di un'economia del dono teorizzata da Marcel Mauss e su di una dimensione trasformante dell'identit\u00e0.\nPatrimonio e intercultura.\nNell'ultimo decennio in particolare, l'importanza dell'educazione al patrimonio culturale in chiave interculturale \u00e8 stata ribadita a chiare lettere non solo dall'Unione europea (che nell'ambito del Programma di apprendimento permanente sta sostenendo con una certa continuit\u00e0 progetti di formazione e di ricerca-azione finalizzati a esplorare nuovi punti di vista sulle \u201cculture\u201d rappresentate nei musei) e dal Consiglio d'Europa (progetto pilota \"L'Europa da una strada \u2026 all'Altro\", 2001-2005; \"Libro Bianco sul Dialogo Interculturale. Vivere insieme in pari dignit\u00e0\", 2008), ma anche da altri organismi transnazionali come l'UNESCO (\"Convenzione sulla protezione e la promozione della diversit\u00e0 delle espressioni culturali\", 2005), l'International Council of Museums (\"Museums and cultural diversity: policy statement\", 1997) e il Consiglio internazionale per i monumenti e i siti ( , 2007).\nGrazie all'azione di impulso di queste organizzazioni, ma anche e soprattutto per far fronte al dato di realt\u00e0 costituito dalla presenza sempre pi\u00f9 rilevante di cittadini portatori di sensibilit\u00e0 e patrimoni culturali \u201caltri\u201d, numerosi musei in Italia, Europa e oltre hanno incominciato a sperimentare nuovi approcci all'educazione al patrimonio come nuova frontiera per l'integrazione. \nDalla mappatura delle esperienze sinora compiute emerge un panorama composito, che si pu\u00f2 tuttavia ricondurre a tre approcci particolarmente diffusi:\u201d\nA questi approcci si stanno aggiungendo nuovi paradigmi progettuali e operativi, che intendono il patrimonio culturale come un insieme \u201cin divenire\u201d di beni da ricollocare in uno spazio sociale di scambio, e l'educazione al patrimonio in chiave interculturale come una \u201cpratica trasformativa\u201d che pone l'enfasi non tanto sulla conoscenza delle diversit\u00e0 culturali (l\u2019\"altro\" come oggetto di conoscenza, le \"culture\" intese come organismi statici e chiusi), quanto sull'apertura di spazi dialogici di contaminazione, di ascolto e di apprendimento reciproco, di costruzione e condivisione di significati.\nTra gli ambiti di sperimentazione pi\u00f9 innovativi si ricordano: "}
{"id": "2292512", "revid": "110157", "url": "https://it.wikipedia.org/wiki?curid=2292512", "title": "Leopol'd Mitrofanov", "text": "Ottenne dalla FIDE il titolo di Giudice Internazionale per la composizione nel 1971 e di Maestro Internazionale per la composizione nel 1980. Compose oltre 300 studi, 40 dei quali ottennero il primo premio in concorsi di composizione. Partecip\u00f2 a 7 finali del campionato sovietico per la composizione. Compose molti studi in collaborazione con Oleksandr Beljavs'kyj. Di professione era ingegnere chimico.\nUn suo famoso studio.\nQuesto studio del 1967 ottenne il primo premio tra 250 partecipanti in un concorso indetto a Tbilisi per celebrare il poeta Shota Rustaveli. Tra i giudici c'era anche Michail Tal'. Il commento unanime della commissione giudicatrice fu che lo studio di Mitrofanov \"non assomiglia a nessun altro, e si pone al di sopra di qualsiasi altro studio\". Uno dei giudici, Alexander Herbstmann, comment\u00f2 - \"Subito dopo l'esame preliminare, lo studio di Mitrofanov cre\u00f2 una grandissima impressione per l'intensit\u00e0 e la novit\u00e0 dell'idea. Gli altri concorrenti rimasero in gara da quel momento solo per i premi dal secondo posto in gi\u00f9\".\nLa versione originale dello studio (col cavallo in f3 anzich\u00e9 in g2) venne per\u00f2 in seguito demolita, in quanto permetteva una difesa molto sottile che permetteva al nero di ottenere la patta con lo scacco perpetuo oppure di arrivare in un finale teoricamente patto. Dopo la correzione col cavallo in g2, lo studioso olandese Tim Krabb\u00e9 defin\u00ec cos\u00ec questo studio: \u2013 sarebbe il mio candidato per lo \"studio del millennio\". "}
{"id": "2292513", "revid": "767487", "url": "https://it.wikipedia.org/wiki?curid=2292513", "title": "Colpo di luna (film 1995)", "text": "Colpo di luna \u00e8 un film del 1995 diretto da Alberto Simone.\nIl film \u00e8 stato presentato in concorso al Festival di Berlino, unica pellicola italiana in gara, dove ha ricevuto una menzione d'onore per il cast di contorno.\nTrama.\nLorenzo, astrofisico trentanovenne, torna in Sicilia per vendere la casa che ha lasciato quando era bambino.\nPer riparare il tetto, sfondato da un grande albero, chiama Salvatore, un anziano tuttofare molto esperto che \u00e8 accompagnato da due giovani aiutanti che si comportano in maniera strana. Cos\u00ec, mentre attende che si completino i primi lavori di riparazione per poter avviare l'operazione di vendita, riceve la notizia che i fondi per i suoi studi sui buchi neri sono stati tagliati.\nConsolato da Salvatore, scopre che questi vive all'interno di una grande comunit\u00e0 terapeutica all'avanguardia che cura ragazzi con disturbi psichici. Lorenzo dapprima \u00e8 impaurito poi via via prende confidenza con i ragazzi, in particolare con Luisa che grazie a lui sembra aver ripreso l'interesse per il pianoforte.\nIl soggiorno forzato nei luoghi della sua infanzia gli fa ripercorrere il rapporto che ebbe col padre, morto quando lui era ancora molto piccolo. La sua vicenda umana si incrocia con quella di Salvatore che lasci\u00f2 in Italia la moglie incinta per andare a lavorare in Germania. Morta la moglie, non torn\u00f2 se non quando il figlio aveva gi\u00e0 11 anni. Ora vive e accudisce suo figlio Agostino, uno degli ospiti pi\u00f9 problematici della comunit\u00e0.\nI ragazzi preparano canti e recite per una grande festa, e Lorenzo d\u00e0 una mano a Luisa che suoner\u00e0 il pianoforte. Un giorno, per l'ennesima volta, Agostino sale sul tetto minacciando atti inconsulti. Il padre, accorso per calmarlo, viene colpito e cade rovinosamente rischiando di morire. Lorenzo cos\u00ec esprime tutte le sue perplessit\u00e0 a Titto, il terapeuta della comunit\u00e0, anche lui molto turbato, ma pienamente convinto che la strada intrapresa sia l'unica per curare i suoi ragazzi.\nQuando arrivano i primi acquirenti della casa Lorenzo si rende conto che non vuole pi\u00f9 venderla. La perdita del padre lo fece allontanare da casa e il dolore lo ha sempre portato a fuggire, a guardare lontano per trovare risposte. Il destino lo ha riportato a casa e ora capisce che \u00e8 guardando dentro di s\u00e9 che potr\u00e0 trovare tutto quello che gli serve.\nProduzione.\nIl film ha usufruito dei finanziamenti comunitari per il suo contenuto sociale. Nella pellicola recitano solo attori professionisti che, per interpretare al meglio dei disagiati psichici hanno a lungo frequentato gli stessi, insieme agli autori e al regista che \u00e8 psicologo e psicoterapeuta.\nPremi e riconoscimenti.\nMenzione d'onore al Festival di Berlino del 1995.\nIl regista Alberto Simone fu candidato nel 1995 al David di Donatello come miglior regista esordiente nell'edizione vinta da Paolo Virz\u00ec."}
{"id": "2292517", "revid": "124623799", "url": "https://it.wikipedia.org/wiki?curid=2292517", "title": "Juicy (The Notorious B.I.G.)", "text": "Juicy \u00e8 il primo singolo del rapper statunitense The Notorious B.I.G., realizzato in collaborazione con le Total ed estratto dall'album di debutto, \"Ready to Die\". Il singolo, distribuito dalla Bad Boy Records, \u00e8 prodotto da Poke e Sean Combs (basandosi su una versione originale prodotta da Pete Rock) e contiene campionamenti di \"Juicy Fruit\" del jazzista statunitense James Mtume.\nLa traccia principale, considerata una delle migliori canzoni hip hop di sempre, \u00e8 stata inclusa in numerose compilation, tra cui \"More Music From 8 Mile\", \"Greatest Hits\" e \"Notorious: Original Motion Picture Soundtrack\".\nDescrizione.\nIl brano \u00e8 autobiografico. The Notorious B.I.G. racconta la sua ascesa al successo partendo dall'infanzia vissuta in povert\u00e0, parlando dei suoi primi sogni di diventare un rapper, delle sue prime influenze musicali, del periodo trascorso a spacciare droga, del passato criminale, per arrivare alla fine al suo raggiungimento del successo nell'industria musicale con conseguente stile di vita lussuoso.\nLa frase del testo che recita: \"\u00abTime to get paid, blow up like the World Trade\u00bb\", si riferisce all'attentato dinamitardo al World Trade Center del 1993."}
{"id": "2292541", "revid": "267975", "url": "https://it.wikipedia.org/wiki?curid=2292541", "title": "Sede titolare di Costantinopoli", "text": ""}
{"id": "2292542", "revid": "1543377", "url": "https://it.wikipedia.org/wiki?curid=2292542", "title": "Qualificazioni al campionato mondiale di calcio 2006 - UEFA (gruppo 4)", "text": ""}
{"id": "2292544", "revid": "1719883", "url": "https://it.wikipedia.org/wiki?curid=2292544", "title": "Marranghino", "text": "Il Marranghino \u00e8 un personaggio immaginario del folclore lucano. Il suo mito condivide tratti comuni con quello del Monachicchio, ed \u00e8 diffuso particolarmente nella provincia di Matera.\nNel dialetto di taluni paesi il termine marranghino si riferisce a un particolare tipo di ragno dalle zampe e corpo sottili.\nOrigine del Mito.\nProbabilmente anche il \"Marranghino\" nasce dalle tradizioni religiose pagane legate ai Lari e ai Penati.\nDescrizione.\nSecondo le leggende tradizionali, il \"Marranghino\" si presenta con un aspetto goffo: particolarmente basso di statura, con i mustacchi, un grosso pancione e una grande testa.\nIl suo aspetto bonario lo rende talmente simpatico che anche quando si diverte a fare dei piccoli rumori in casa o a muovere il letto ai dormienti, la sua presenza non infastisce nessuno.\nIl \"Marranghino\" non viene descritto come un essere cattivo, ma piuttosto come uno spiritello burlone che si diverte a scherzare, ridere e giocare con le persone, senza causare danni.\nNelle leggende e nelle fiabe tradizionali, si diverte in modo particolare a nascondere gli attrezzi contadini durante il lavoro agricolo."}
{"id": "2292556", "revid": "2215375", "url": "https://it.wikipedia.org/wiki?curid=2292556", "title": "Kineo CAM", "text": "Kineo Computer Aided Motion (\"Kineo CAM\") \u00e8 un'azienda francese con sede a Tolosa, vincitrice del Premio Europeo ICT nel 2007 grazie a \"KineoWorks\" e alla sua tecnologia di pianificazione automatica del movimento e di calcolo di traiettoria.\nKineoWorks \u00e8 un componente software dedicato alla pianificazione del movimento, che permette il movimento automatico di un sistema meccanico o un oggetto virtuale in un ambiente 3D, garantendo l'assenza di collisioni e rispettando le costrizioni del moto.\nKCD \u00e8 una libreria software per rilevazione di collisione all'avanguardia, con un'Interfaccia di Programma di Applicazione (API) orientata agli oggetti. \u00c8 inclusa in KineoWorks ed esiste anche come biblioteca indipendente. Funziona con un'architettura gerarchica con tipi di dati eterogenei, basata su modello di progetto composto, ed \u00e8 particolarmente adatta a modelli 3D di larga scala.\nIl mercato principale di Kineo CAM \u00e8 la gestione del ciclo di vita del prodotto (PLM) e sistemi CAD/CAM, robotica e macchine di misura a coordinate (CMM).\nCreata nel 2000, Kineo CAM ha beneficiato di un'eredit\u00e0 di 15 anni di ricerca del Laboratorio d'Analisi ed Architettura dei Sistemi LAAS-CNRS."}
{"id": "2292558", "revid": "767487", "url": "https://it.wikipedia.org/wiki?curid=2292558", "title": "Mihai Ne\u0219u", "text": "Carriera.\nCresciuto nelle giovanile della Steaua Bucarest, firma il suo primo contratto da professionista nel 2001.\nIl 21 aprile 2002 debutta nella Liga I rumena.\nDopo il trasferimento di George Og\u0103raru all' diventa titolare e nelle stagioni 2004-2005 e 2005-2006 vince due campionati rumeni consecutivi.\nIl 27 agosto 2008 viene acquistato dalla squadra olandese dell'.\nL'11 maggio 2011 subisce un incidente dove riporta una frattura della vertebra alla base del cranio a seguito di un incidente in allenamento. In scadenza di contratto nel 2012, decide in seguito di terminare la sua carriera da calciatore."}
{"id": "2292560", "revid": "1005847", "url": "https://it.wikipedia.org/wiki?curid=2292560", "title": "Livellario", "text": "Il livellario era il soggetto in cui favore veniva disposta la concessione del contratto agrario di livello. Il livello \u00e8 un contratto agrario, diffuso dal Medioevo agli inizi dell'Ottocento, per il quale terreni agricoli, boschi e pascoli venivano concessi in godimento per un certo periodo di tempo a determinate condizioni. \nLa parola deriva dal latino \"libellus\" (cio\u00e8 libretto).\nGeneralmente si tratta di terreni ubicati prevalentemente in territori montani, impervi o giudicati inadatti a colture agricole e utilizzati per pascolo o per legnatico. \nIl livello veniva stipulato tra il proprietario (quasi sempre un nobile, oppure un monastero, una chiesa) e il livellario, che la maggior parte delle volte era rappresentato da un contadino.\nQuesti contratti erano utilizzati dal proprietario, spesso di classe nobile o ente ecclesiastico, per evitare il decadimento dei fondi e trarre beneficio economico da essi.\nIl proprietario infatti, era spesso occupato in altre attivit\u00e0 e per evitare il totale abbandono delle sue propriet\u00e0, stipulava accordi, all'epoca verbali, con i livellari, che a loro volta coltivavano il terreno e alla fine dell'annata agraria riconsegnavano i frutti al proprietario trattenendo una percentuale utile al loro sostentamento.\nQuesto tipo di contratto era molto utilizzato all'inizio del Cinquecento, quando l'avere accesso alla coltivazione di un fondo altrui, era considerato una sicura fonte di sopravvivenza, essendo l'economia della classe meno abbiente, quasi totalmente dedita all'agricoltura.\nIl livellario pu\u00f2 diventare proprietario del fondo condotto a livello attraverso una procedura chiamata affrancazione che, seguita da un atto notarile, conferisce la piena titolarit\u00e0 e disponibilit\u00e0 del fondo.\nQuesta procedura non \u00e8 per\u00f2 obbligatoria, in quanto il livellario pu\u00f2 pagare il canone annualmente alla scadenza dell'annata agraria.\nCalcolo del canone.\nIl canone di livello da pagare pu\u00f2 essere calcolato in base alla destinazione urbanistica e consistenza del fondo:"}
{"id": "2292562", "revid": "767487", "url": "https://it.wikipedia.org/wiki?curid=2292562", "title": "Giovanni Maria Pagliardi", "text": "Biografia.\nPagliardi inizi\u00f2 la propria carriera di musicista a Genova, sua citt\u00e0 natale. Qui, nel 1660, venne eseguito il suo oratorio \"L'innocenza trionfante\". Almeno dal 1662 fu maestro di cappella della chiesa del Ges\u00f9 di Genova. Tra 1662 e il 1667 diversi suoi mottetti vennero pubblicati a Roma nelle antologie di mottetti curate da Florido de Silvestris e Giovan Battista Caifabri. \nNel 1672 debutt\u00f2 come operista a Venezia al Teatro Santi Giovanni e Paolo con il dramma \"Caligola delirante\". A questa prima opera seguirono nello stesso teatro \"Lisimaco\" (1673) e \"Numa Pompilio\" (1674). \nDal 1671, o forse prima, si stabil\u00ec a Firenze ed entr\u00f2 al servizio del granduca di Toscana Cosimo III de' Medici, come si apprende dal libretto del \"Caligula delirante\" (Venezia, 1672). Probabilmente prese il posto di Antonio Cesti, morto nel 1669. Nel 1681 concorse, ma senza successo, al posto di maestro di cappella a Santa Maria del Fiore. Nei documenti viene attestato che da molti anni era al servizio della granduchessa di Toscana, Vittoria della Rovere, madre del granduca. Il nome di Pagliardi appare dal 1681 nei registri dei pagamenti della corte medicea, come insegnante del principe Ferdinando. Rimase impiegato presso la corte fiorentina fino alla morte. Negli anni '80-90 del Seicento fu il principale compositore delle opere rappresentate per la prima volta presso la Villa di Pratolino e a Palazzo Pitti su commissione di Ferdinando de' Medici. \nIl 1\u00ba gennaio 1701, dopo la morte di Pietro Sanmartini, divenne maestro di cappella della Cattedrale di Firenze, bench\u00e9 avesse assunto questa carica fin dal 1690, quando il maestro titolare era stato sospeso dalla carica. \nPagliardi mor\u00ec il 3 dicembre 1702 nel Casino di S. Marco, dove abitava fin dal 1693.\nConsiderazioni sull'artista.\nPagliardi fu noto alla sua epoca principalmente come compositore d'opera. In questo ambito il suo maggior successo fu il dramma per musica \"Caligola delirante\", dato a Venezia nel 1672 e pi\u00f9 volte ripreso in diverse citt\u00e0 italiane. Soltanto nel 1675 ebbe ben 14 riprese in cinque citt\u00e0. La musica dei suoi lavori operistici presenta simili caratteristiche di quella delle opere dei compositori fiorentini suoi contemporanei."}
{"id": "2292563", "revid": "292559", "url": "https://it.wikipedia.org/wiki?curid=2292563", "title": "Tommaso Bai", "text": "Biografia e Opere.\nTommaso Bai nacque a Crevalcore quasi certamente prima del 1650. Il 20 ottobre 1670 fu segnato come contralto nei registri romani della Cappella Giulia. Rimase al servizio di questa istituzione per tutta la vita; iscritto come tenore nei libri contabili dal 1696 al 1713, Bai cant\u00f2 ininterrottamente per 44 anni, mantenendo il proprio ruolo in Vaticano sotto i maestri Orazio Benevoli, Ercole Bernabei, Antonio Masini e Paolo Lorenzani; fu presente anche in molte altre chiese romane come maestro e cantore straordinario (ossia non in servizio permanente).\nSvolse inoltre attivit\u00e0 compositiva e il 19 novembre 1713, succedendo a Lorenzani, fu nominato maestro di cappella, incarico che tenne per tredici mesi, sino alla morte.\nLa fama di Bai \u00e8 legata a uno dei tre \"Miserere\" da lui composti, cantato ogni anno in cappella Sistina per l'ufficio della Settimana Santa assieme al \"Miserere\" di Allegri Altre composizioni di Bai sono una \"Missa super ut re mi fa\" a 5 voci, alcune messe manoscritte, salmi e circa 20 mottetti.\nLa musica di Bai segue lo stile tradizionale della scuola polifonica romana, coniugato con elementi che denotano l'epoca pi\u00f9 tarda di gestazione musicale."}
{"id": "2292565", "revid": "2171162", "url": "https://it.wikipedia.org/wiki?curid=2292565", "title": "Hockey Club Bondeno", "text": "L'Hockey Club Bondeno \u00e8 una societ\u00e0 italiana di hockey su prato con sede a Bondeno (Fe).\nCronistoria Hockey indoor.\nIl Campo ufficiale della societ\u00e0 Hockey Club Bondeno \u00e8 il Campo Andrea Giatti situato nel Centro sportivo Bihac (citt\u00e0 gemellata con Bondeno).\nPer le partite del campionato indoor l'Hockey Club Bondeno gioca alla palestra \"Bonini\" nel Centro sportivo Bihac."}
{"id": "2292582", "revid": "827882", "url": "https://it.wikipedia.org/wiki?curid=2292582", "title": "Myles Ferguson", "text": "In carriera ha recitato in varie serie televisive: \"Edgemont\", \"Poltergeist\", \"Highlander\" e \"The Odyssey\"; \u00e8 stato protagonista della pellicola \"Inferno bianco\", diretta da Paul Shapiro.\nBiografia.\nEra figlio di Mike e di Karen Ferguson, e fratello di Skylar Ferguson.\n\u00c8 apparso in due episodi del telefilm \"Highlander\", nei quali ha interpretato Kenny, nel 1994 e nel 1995; in due episodi del telefilm \"X Files\", nel 1995 e nel 1998, interpretando il ragazzo nell'autobus. Ma era noto al pubblico italiano per aver interpretato Scott Linton nella prima stagione della serie TV \"Edgemont\", nel 2000.\n\u00c8 morto il 29 settembre 2000 a soli 19 anni, a causa di un incidente d'auto."}
{"id": "2292590", "revid": "33689", "url": "https://it.wikipedia.org/wiki?curid=2292590", "title": "Super FX", "text": "Il Super FX \u00e8 un coprocessore matematico del Graphics Support Unit (GSU) aggiunto ad alcune cartucce del Super Nintendo, per il render avanzato in 2D o 3D. Il chip \u00e8 stato sviluppato da Argonaut Games, che ha anche lavorato (con Nintendo) al videogioco sparatutto a scorrimento \"Star Fox\" per dimostrare le capacit\u00e0 aggiuntive di rendering dei poligoni che il chip ha introdotto su SNES.\nDescrizione.\nDurante lo sviluppo, il Super FX \u00e8 stato chiamato \"Super Mario FX\" e \"MARIO\", acronimo di \"Mathematical, Argonaut, Rotation, Input/Output\". La scritta \"MARIO\" \u00e8 stata stampata anche durante la produzione del chip. Con l'uscita di \"Star Fox\" nel 1993, il Super FX \u00e8 diventato il processore basato su architettura RISC pi\u00f9 venduto a quel tempo.\nIl chip \u00e8 stato usato per il render di poligoni 3D e per aiutare lo SNES nel render di effetti 2D avanzati. Questo processore RISC \u00e8 solitamente programmato come chip di accelerazione grafica che disegna poligoni in un frame buffer della RAM adiacente. Le informazioni nel buffer sono periodicamente trasferite alla memoria video principale dentro la console usando il DMA per mostrarle sul televisore.\n\"Star Fox\" usa il chip solamente per il render dei poligoni. I poligoni di \"Star Fox\" sono solo migliaia, mentre un gioco moderno ne usa milioni. \"Star Fox\" usa una grafica bitmap scalata per i laser, gli asteroidi e altri ostacoli, ma altri oggetti come le navi sono renderizzate con i poligoni. \"\" usa il chip per effetti grafici avanzati come ingrandire e allungare alcuni sprite dei boss.\nLa prima versione del chip, chiamata \"Super FX\", \u00e8 tarata con un segnale di 21,4 MHz, ma una taratura interna dimezza la velocit\u00e0 a 10,7 MHz. Dopo il design sar\u00e0 revisionato per diventare il Super FX GSU (Graphics Support Unit); questa versione, a differenza della prima revisione del chip, \u00e8 tarata a 21 MHz.\nTutte le versioni del chip Super FX sono completamente compatibili a livello di istruzioni. Le differenze si trovano in come sono confezionate, nella loro piedinatura e nella loro taratura interna. Il risultato \u00e8 che nel Super FX 2 sono disponibili pi\u00f9 pin esterni, che permettono un accesso a maggiori quantit\u00e0 di ROM e RAM esterne.\nLe cartucce che contengono un Super FX hanno pi\u00f9 contatti nel fondo collegati a degli extra slot nella porta cartucce, che di solito non vengono altrimenti usati. Quindi i giochi con il chip Super FX non possono essere inseriti in adattatori di cartucce apparsi prima dell'uscita del Super FX. Questi includono i dispositivi per i trucchi, come il Game Genie.\nDati i grandi costi di lavorazione e i lunghi momenti di sviluppo, sono stati fatti pochissimi giochi basati sul Super FX rispetto al resto del parco titoli SNES. A causa di questi costi maggiori, i giochi del Super FX sono stati spesso venduti a un prezzo consigliato pi\u00f9 elevato rispetto agli altri giochi SNES."}
{"id": "2292591", "revid": "729019", "url": "https://it.wikipedia.org/wiki?curid=2292591", "title": "Didier Camberabero", "text": "Biografia.\nProveniente da una famiglia di rugbisti internazionali (suo padre Guy e suo zio Lilian giocarono insieme in nazionale all'epoca del primo Grande Slam francese nel Cinque Nazioni 1968), crebbe rugbisticamente a La Voulte-sur-Rh\u00f4ne, per poi esordire nel rugby di vertice a B\u00e9ziers (dove vinse una Coppa di Francia); successivamente fu a N\u00eemes, Grenoble e chiuse la carriera a 39 anni nel Perpignano, club con il quale disput\u00f2 anche le competizioni europee.\nEsord\u00ec in Nazionale in Coppa FIRA a Bucarest nel 1982 contro la , e prese parte al successivo Cinque Nazioni 1983, che per 4 anni rimase il suo ultimo appuntamento internazionale; torn\u00f2 a vestire i colori della in occasione della , ancora contro la ; nella partita successiva, vinta 70-12 contro lo , mise a segno 30 punti, record per giocatori nazionali francesi; sempre in detto incontro stabil\u00ec il record nazionale, tuttora insuperato e condiviso con suo padre Guy, di nove trasformazioni in un solo incontro (suo padre lo realizz\u00f2 nel 1967 contro l').\nPartecip\u00f2 in seguito ai Cinque Nazioni del , , e , vincendo il torneo 3 volte, due delle quali \"ex aequo\" (una volta con la e l'altra con l').\nIl 30 giugno 1990, nel corso di un \"test match\" a Sydney vinto 28-19 sull', realizz\u00f2 inoltre tre \"drop\", record internazionale anch'esso, anche se condiviso con diversi altri giocatori, due dei quali francesi.\nCamberabero fu presente anche alla in Inghilterra e disput\u00f2 il suo ultimo incontro internazionale nel Cinque Nazioni 1993, contro l', congedandosi nell'occasione con 11 punti, per un totale di 36 partite e 354 punti, che ne fanno a tutt'oggi il terzo miglior marcatore internazionale francese alle spalle di Christophe Lamaison (380) e Thierry Lacroix (367).\nPassato dopo il ritiro alla carriera tecnica in parallelo alla sua attivit\u00e0 imprenditoriale, ha allenato per un breve periodo, nella seconda met\u00e0 della stagione 2005-06, il Racing M\u00e9tro 92 di Parigi, come assistente di Philippe Benetton, lasciando poi l'incarico a fine campionato; nel biennio 2009-11 fu al suo antico club di La Voulte (nel 2010 fuso con un club di Valence e rinominato Rh\u00f4ne Ovalie Club) e dal 2011, dopo le dimissioni dal club per poter avvicinarsi alla sua famiglia, guida l'Agde, in F\u00e9d\u00e9rale 2."}
{"id": "2292592", "revid": "767487", "url": "https://it.wikipedia.org/wiki?curid=2292592", "title": "Show of Hands", "text": "Gli Show of Hands sono un duo di musicisti e cantautori (Steve Knightley e Phil Beer) in attivo dal 1991 provenienti dal Devon.\nStoria.\nKnightley e Beer (entrambi nati nel 1954) si conoscono adolescenti a Exeter dove sono entrambi componenti di gruppi musicali folk giovanili; a 16 anni partecipano entrambi ad un tour in Svezia. I due si separano in seguito: Knightley va all'Universit\u00e0 di Londra e si diploma diventando professore; intanto fonda una rock band con compagni universitari. Phil Beer invece diventa musicista: insieme ad alcuni compagni di liceo forma un gruppo chiamato Albion Band con il quale gira per l'Inghilterra. Alla met\u00e0 degli anni '80, Knightley torna nel Devon dove ritrova Beer con il quale si rimette, dopo 18 anni, a fare musica.\nDopo aver pubblicato le prime cassette, nel 1987 fondano, insieme a tre musicisti cileni, una band interculturale, che per\u00f2 ha breve durata.\nIl duo, chiamatosi Show of Hands, dopo aver fatto altri tre album, chiudono gli anni '90 con la compilation \"Anglicana\". Nel 2000 esce invece l'album di cover, \"Covers\".\nNel 2002 scoprono Seth Lakeman e ne diventano produttori.\nNel 2004 vincono il Best Act Live ai BBC Folk Award e sono acclamati al Cambridge Folk Festival. Inoltre l'album \"Kitty Jay\" di Seth Lakeman entra nelle classifiche inglesi e irlandesi.\nNel dicembre del 2006 pubblicano il singolo \"Roots\", che anticipa di alcuni mesi l'uscita di \"Witness\", il loro album di maggiore successo. Il brano critica l'industrializzazione ed il Partito Laburista, e raggiunge ascolti anche in Australia, India e Hong Kong.\nCaratteristiche.\nGli Show of Hands mescolano la musica folk inglese con opere da cantautori, riprendendo stili simili ai Genesis, Peter Gabriel, Billy Joel e virtuosismi acustici con mandolino, chitarra, violino e altri strumenti a corda."}
{"id": "2292604", "revid": "125838911", "url": "https://it.wikipedia.org/wiki?curid=2292604", "title": "Ricky Jay", "text": "Esperto in giochi di abilit\u00e0 e noto per i trucchi di carte, per il lancio delle carte, i giochi di memoria e i giochi di parole, nel 2002 si spos\u00f2 con la produttrice Chrisann Verges.\nBiografia.\nJay nacque a Brooklyn, New York, da una famiglia ebraica borghese, figlio di Shirley Katz e Samuel Potash. Il nonno, Max Katz, era un commercialista affermato nonch\u00e9 prestigiatore dilettante che avvi\u00f2 Jay alla professione. Almeno due dei suoi show, \"Ricky Jay and His 52 Assistants\" e \"On the Stem\", erano diretti da David Mamet, che ha anche diretto Jay in un certo numero di suoi film. Jay ha anche lavorato con altri registi, soprattutto con Paul Thomas Anderson in \"Boogie Nights\" e \"Magnolia\", in \"The Prestige\" e nella prima serie di HBO \"Deadwood\", dove ha interpretato il personaggio di Eddie Sawyer.\nFino a poco tempo fa, Jay era ricordato nel Guinness dei primati per aver lanciato una carta da gioco alla distanza di 58 metri (190 piedi) alla velocit\u00e0 di 145\u00a0km/h (90 miglia/ora). Ricky Jay era in grado di lanciare una carta da gioco nella buccia di una anguria (che egli descrive come \"lo spesso e pachidermico strato esterno dell'anguria\", del \"pi\u00f9 prodigioso dei frutti commestibili\") dalla distanza di dieci passi. Jay cre\u00f2 una societ\u00e0 di consulenza, Deceptive Practices, che fornisce \"conoscenze arcane su basi conosciute\". I clienti della sua societ\u00e0 sono spesso personaggi dello spettacolo, della televisione, e dell'industria cinematografica. Ha lavorato sulle raccolte di musei e biblioteche, compresa la Mulholland Library of Conjuring, Allied Arts ed il Museum of Jurassic Technology di Culver City, in California.\nLibri.\nJay \u00e8 autore di diversi libri:"}
{"id": "2292618", "revid": "536103", "url": "https://it.wikipedia.org/wiki?curid=2292618", "title": "Porrello", "text": ""}
{"id": "2292619", "revid": "695564", "url": "https://it.wikipedia.org/wiki?curid=2292619", "title": "Carla Etude", "text": ""}
{"id": "2292624", "revid": "1305772", "url": "https://it.wikipedia.org/wiki?curid=2292624", "title": "Weybourne", "text": "Weybourne \u00e8 un villaggio di pescatori nel distretto del Nord Norfolk. Il paese si trova a cavallo della strada costiera A149, a tre miglia ovest di Sheringham, all'interno del \"Norfolk Coast AONB\" (Area of Outstanding Natural Beauty). Weybourne \u00e8 nominato nel Domesday Book, in quell'indagine \u00e8 chiamato Wabrume.\nVi si trovano i resti di una vecchia abbazia Agostiniana fondata intorno al 1200 d.C. sul terreno si una chiesa sassone da Sir Ralph de Meyngaren. Dal 1494 solo un priore e tre canonici vi hanno vissuto. Uno dei canonici si lament\u00f2 che il priore era cos\u00ec povero da non essere in grado di pagargli i suoi 20 scellini annuali. Durante un'altra ispezione nel 1514 erano presenti solo un priore e un canonico, la situazione rimase tale fino a quando Enrico VIII ordin\u00f2 lo scioglimento dei monasteri e delle abbazie.\nIl villaggio \u00e8 circondato da terreni agricoli ben ordinati, terreni boschivi e terre umide non coltivate. La zona \u00e8 eccellente per fare camminate, godersi la campagna e la costa. L'attivit\u00e0 di bird-watching \u00e8 molto popolare, nei dintorni \u00e8 facile poter osservare animali selvatici.\nI continui cambi nella gestione politica hanno creato una gestione discontinua del problema dell'erosione costiera nel distretto del Nord Norfolk.\nAmenit\u00e0.\nNel paese esiste un negozio il \"Weybourne stores\", alcuni ostelli compreso \"The Ship pubblic house\" che serve ottime birre Ales a pasti caldi a pranzo e cena. A pochi minuti di cammino del centro del villaggio c'\u00e8 il \"Maltings Hotel\" che offre ristorazione e bar, oltre che camere.\nSeconda Guerra Mondiale.\nDifesa.\nWeybourne \u00e8 stata a lungo considerato come possibile luogo di invasione; una delle ragioni risiede nella conformazione geologica: acque profonde e spiagge senza scogliere, perfette per permettere lo sbarco di truppe.\nDurante la seconda guerra mondiale furono costruiti sistemi di difesa intorno a Weybourne, come parte di un programma anti-invasione. Le spiagge furono minate e dotate di barriere artificiali, inoltre nei terreni interni furono costruiti dei fortini, sistemate barriere di fino spinato, un lungo fossato anticarro e altri sistemi di difesa.\nWeybourne Camp.\nDurante la seconda guerra mondiale, Weybourne Camp era un sito ad alta segretezza e ospitava una postazione di artiglieria antiaerea. Questa postazione, insieme al campo complementare di Stiffkey, rappresentavano il principale poligono di esercitazione per la contraerea durante la seconda guerra mondiale. Nel Norfolk la linea costiera divenne zona controllata dalle forze armate britanniche. Questa zona sotto controllo si estendeva per 10\u00a0km nel Mare del Nord attorno al Norfolk. Weybourne Camp era parte vitale di questa zona.\nWeybourne Camp venne visitato due volte da Winston Churchill nel 1914. Queste visite ebbero luogo immediatamente dopo l'evacuazione di Dunkerque, quando la difesa britannica era in stato di massima allerta. Durante la prima visita venne tenuta una dimostrazione contraerea, ma i risultati furono insoddisfacenti. Il Primo Ministro diede al comandante sette giorni per migliorare lo standard. Durante la seconda visita, ogni dimostrazione ripetuta fini in un fallimento, finch\u00e9 un Queen Bee, un aeroplano bersaglio senza pilota, venne colpito e si schiant\u00f2 a terra vicino alla postazione delle autorit\u00e0. La storia dice che tutto lo staff superiore del campo venne rimpiazzato il giorno successivo.\nLo strano caso della spia tedesca al mulino a vento di Weybourne.\nA Weybourne inoltre c'\u00e8 un esempio di mulino a vento, restaurato ma non in condizioni operative. Venne costruito nel 1850.\nDurante la seconda guerra mondiale alcune voci circolavano a proposito dei residenti al mulino, le chiacchiere sostenevano che questi fossero spie per conto della Germania. Due poliziotti locali durante una camminata notturna lungo la strada che va dal cottage della guardia costiera fino al mulino, videro dei flash di luce provenire dal mulino stesso diretti verso il mare.\nI sospetti crebbero nel villaggio a proposito dell'uomo che viveva nel mulino insieme a una strana moglie.\nL'uomo che viveva nel mulino era il signor Dodds; sua moglie apparentemente aveva uno spiccato accento straniero, che i locali descrissero come tedesco o austriaco. Apparentemente niente fu fatto (il che sembra strano essendo periodo di guerra e vista la vicinanza di Weybourne Camp), ma questa faccenda secc\u00f2 molto uno dei due poliziotti che due sere dopo torn\u00f2 al mulino e rivide le stesse cose.\nLa storia narra che il signor Dodds lasci\u00f2 un giorno la sua bicicletta incustodita fuori da un campo da tennis e la bicicletta cadde. Un passante risollev\u00f2 la bicicletta e la borsa che vi era appesa che cadde dal cestino: diede un'occhiata al contenuto della borsa e vi trov\u00f2 una radiotrasmittente. Raccont\u00f2 alla polizia ci\u00f2 che era accaduto e uno o due giorni pi\u00f9 tardi le autorit\u00e0 prelevarono il signor Dodds e sua moglie.\nA Weybourne si trova anche un mulino ad acqua, lungo la strada per la spiaggia.\nLa collezione Muckleburgh a Weybourne Camp.\nUn'attrazione popolare \u00e8 la Collezione Muckleburgh: la pi\u00f9 grande collezione privata di carri armati, aerei e altri veicoli militari usati nelle guerre di tutto il mondo. Si trova sulla strada che porta all'osservatorio atmosferico dell'Universit\u00e0 dell'East Anglia.\nLa ferrovia a vapore del North Norfolk.\nUn'altra attrazione locale \u00e8 la ferrovia a vapore del Nord Norfolk che corre da Sheringham attraverso Weybourne fino a Holt.\nLa linea \u00e8 nota anche con l'appellativo di \"Poppy Line\", questa linea ferroviaria taglia la campagna a est di Weybourne e passa attraverso una stazione perfettamente conservata che inoltre ospita una baracca per locomotive con una carrozza di manutenzione e un centro di restauro.\nLa stazione ferroviaria di Weybourne si trova a circa 1000 yard (circa 914 metri) dal centro del villaggio. La stazione \u00e8 segnalata sulla strada costiera, la svolta \u00e8 di fronte alla chiesa. La stazione principale fu costruita nel 1900 insieme ad altre strutture, appropriate per l'epoca, come la cabina di blocco ferroviario; la sala d'attesa e la passerella pedonale furono invece 'importate' da altre stazioni. La stazione \u00e8 stata spesso utilizzata da registi e artisti come set.\nNella stazione \u00e8 presente un piccolo negozio che vende sandwich, bibite analcoliche, caff\u00e8, ecc. I visitatori possono godersi una tazza di t\u00e8 e sfruttare l'area picnic per guardare i treni.\nDurante i fine settimana viene organizzato un mercatino di libri con una vasta gamma di vecchi libri e giornali sulle ferrovie, insieme con video e cd commemorativi. La ferrovia offre un giro di 10.5 miglia (circa 17\u00a0km) su un treno a vapore (un diesel d'epoca in alcune occasioni) attraverso la piacevole area del Nord Norfolk, designata come area di eccezionale bellezza naturale.\nLa costa e il contrabbando.\nLa costa all'altezza di Weybourne insolitamente ha una ripida spiaggia ghiaiosa che venne considerata come un punto vulnerabile nel 1588 a causa dell'Invincibile Armata Spagnola.\nIl villaggio era inoltre utilizzato per il contrabbando di oggetti come Gin 'over proof' (con tasso alcolico pi\u00f9 alto del consentito)\ne balle di tabacco pressato.\nLa costa tra Sheringham e Weybourne era popolare per l'arrivo di beni dal mare grazie al fatto che le navi potevano ancorarsi molto pi\u00f9 vicino alla riva rispetto ad altre coste. C'era inoltre un conveniente salto nelle scogliere attraverso il quale le materie potevano essere trasportate. Storie di folklore raccontano che il mugnaio del locale mulino a vento avrebbe fermato le pale del mulino in modo da avvisare i contrabbandieri che i doganieri o i guardiacoste erano alle loro costole, oppure le avrebbe fatte ripartire se la costa fosse stata libera da controlli.\nSulla spiaggia di Weybourne la possibilit\u00e0 di nascondersi era tanto limitata che si pensa che coloro che aspettavano lo sbarco delle merci si nascondessero seppellendosi fino al collo nella ghiaia della spiaggia, fino all'avvistamento dei velieri all'orizzonte. Questa storia forse si spinge oltre il credibile, ma il fatto che queste storie vengano raccontate anche altrove, nel Suffolk, gli conferisce maggior attendibilit\u00e0.\nNel 1800 William J. Bolding, il proprietario del mulino ad acqua di Weybourne e di molto dell'entroterra di Weybourne, presumibilmente chiudeva un occhio sui beni che venivano fatti arrivare a terra sulla costa di sua propriet\u00e0 e veniva ricompensato con merci lasciate discretamente sulla soglia di casa sua.\nNel febbraio del 1873, il luogotenente George Howes e i suoi uomini in Weybourne, intercettarono un gruppo numeroso di contrabbandieri armati nelle vicinanze di Kelling. Molti colpi di arma da fuoco furono scambiati e i guardiacoste recuperarono cinque cavalli con carretti carichi di 540 galloni (circa 2000 litri) di Brandy e circa 4.000 libbre (circa 1800\u00a0kg) di tabacco lavorato.\nGruppi di volontari gestivano la Rocket House e salvarono molte vite tra quelle dei marinai delle navi che andarono distrutte sulla costa di Weybourne. L'equipaggio della nave Emily per\u00f2 non fu cos\u00ec fortunato, tutti persero la vita eccetto il capitano. Nel 1823 un brigantino, partito da Napoli, che trasportava un carico di olio d'oliva affond\u00f2, ma sei dei suoi marinai furono salvati. Quando un veliero norvegese, Ida, fu distrutto mentre portava legname per le miniere a Cardiff, tutto l'equipaggio fu salvato usando una 'rocket line'. Questo sistema di salvataggio prevedeva che da terra venisse lanciata una corda, la quale una volta fissata all'albero della nave fungeva da ponte per l'approdo dei marinai.\nL'equipaggio e alcuni abitanti salvarono parte del legname che, si dice, ancora oggi sopravvive nei granai e nei cottage dei dintorni di Weybourne. Nel gennaio del 1915 i corpi di sei marinai della S.S. Geroge Royal vennero ritrovati sulla spiaggia di Weybourne. Nel cimitero c'e una pietra tombale in loro memoria.\nLa Rocket House esiste ancora ma \u00e8 divenuta un'abitazione privata."}
{"id": "2292625", "revid": "695564", "url": "https://it.wikipedia.org/wiki?curid=2292625", "title": "Fanfare (Elton John)", "text": ""}
{"id": "2292633", "revid": "283026", "url": "https://it.wikipedia.org/wiki?curid=2292633", "title": "Fractional Orbital Bombardment System", "text": "Il Sistema di Bombardamento Orbitale Frazionale o Fractional Orbital Bombardment System (in cirillico: \u0421\u0438\u0441\u0442\u0435\u043c\u0430 \u0447\u0430\u0441\u0442\u0438\u0447\u043d\u043e-\u043e\u0440\u0431\u0438\u0442\u0430\u043b\u044c\u043d\u043e\u0433\u043e \u0431\u043e\u043c\u0431\u043e\u043c\u0435\u0442\u0430\u043d\u0438\u044f; nome in codice NATO: FOBS) \u00e8 stato un sistema orbitale di attacco nucleare di origine sovietica sviluppato negli anni sessanta dall'OKB-586, entrato in servizio nel 1969 nei ranghi delle forze armate sovietiche ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nProgettato per colpire obiettivi collocati su qualsiasi punto sulla superficie terrestre, il sistema era costituito da un vettore missilistico R-36O abbinato ad un veicolo di rientro dotato di testata nucleare monoblocco, denominato OGCh, il quale poteva essere rilasciato in orbita terrestre e mantenuto latente fino a ricezione dell'ordine di attacco.\nUnico sistema impiego di armi nucleari orbitale ad essere mai entrato in servizio, nel corso della sua vita operativa ha effettuato 3 lanci senza mai impiegare munizioni vive, in virt\u00f9 della ratifica da parte sovietica del Trattato sullo spazio extra-atmosferico del 1967 col quale i firmatari rinunciavano ad immettere in orbita testate nucleari.\nVenne radiato nel 1983 a seguito della ratifica dell'URSS dei trattati SALT II nei quali, di questi sistemi d'arma, si vieta anche solo lo sviluppo.\nStoria.\nSviluppo.\nL'esigenza per le forze armate sovietiche di disporre di un sistema missilistico a lunghissimo raggio emerse nei primi anni 60. Infatti, all'epoca la NATO disponeva di basi di lancio missilistiche in Turchia ed Europa, che gli consentivano di colpire il territorio sovietico con un preavviso minimo. Nel tentativo di porre rimedio a questa situazione di svantaggio, i vertici sovietici decisero di sviluppare un sistema d'attacco orbitale: in pratica, si trattava di mettere in orbita alcune testate nucleari, che potessero essere fatte rientrare sulla Terra in caso di conflitto armato.Nel 1961, fu quindi emesso il requisito GR-1 (Razzo Globale 1), che in pratica richiedeva lo sviluppo di un sistema in grado di mettere una testata nucleare del peso di 1.500\u00a0kg in una orbita terrestre bassa di 150\u00a0km. La testata avrebbe dovuto essere in grado di rientrare ed attaccare gli Stati Uniti continentali in ogni direzione, prima che questa fosse individuata dai radar d'allerta missilistico della difesa americana.Le proposte furono tre.\nIil progetto che fu effettivamente portato avanti fu quello relativo all'R-36O, approvato il 12 gennaio 1965. La base di partenza fu l'R-36 ed il primo volo del nuovo missile fu effettuato il 16 dicembre 1965, e furono condotti una serie di test suborbitali (alcuni dei quali falliti). I test si svolsero presso il cosmodromo di Bajkonur, nei siti di lancio LC-160 ed LC-162. Il sistema venne ufficialmente accettato dalle autorit\u00e0 militari il 19 novembre 1968.\nCaratteristiche.\nVeicolo di rientro (OGCh).\nIl veicolo, di forma conica, aveva una sezione con la strumentazione, contenente un sistema di navigazione inerziale ed un radar altimetrico. Grazie al radar, era possibile misurare l'altitudine dell'orbita e determinare in modo automatico le modalit\u00e0 di rientro del veicolo, interrompendo le manovre orbitali. L'impianto propulsivo era costituito da un retrorazzo Yangel RD-854 a propellente liquido, con una singola camera di combustione. La manovrabilit\u00e0 era garantita da quattro ugelli sui lati del motore principale, che utilizzavano i gas di scarico. La testata nucleare aveva una potenza dichiarata di 5 megatoni, anche se gli esperti occidentali la ritenevano meno potente (da uno a tre megatoni). La massa di un OGCh era di 1.700\u00a0kg, ed i valori orbitali tipici erano perigeo 139\u00a0km, apogeo 279 ed inclinazione 49,6 gradi.\nFunzionamento.\nDopo il lancio, l'unit\u00e0 manovrabile orientava la navetta spaziale nell'orbita e determinava in modo autonomo il momento ideale per interrompere le manovre e far rientrare il veicolo sulla Terra, verso l'obiettivo. Per evitare di violare i trattati internazionali, i veicoli rientravano sempre prima di completare l'orbita: da qui il nome di \u201corbita frazionata\u201d.Infatti, con il sistema delle \u201ctestate orbitanti\u201d, era possibile non solo attaccare qualunque obiettivo, ma anche farlo di sorpresa. Infatti, i sovietici erano in grado di colpire gli Stati Uniti continentali senza che le loro testate fossero intercettate dai radar d'allerta. In particolare, era possibile distruggere tutte le principali installazioni di comando americane, nonch\u00e9 i radar ABM con i relativi impianti di difesa antimissile.Tuttavia, i limiti erano molteplici. Inoltre, le esigenze \u201corbitali\u201d ridussero il payload massimo caricabile, e quindi le testate erano relativamente poco potenti in confronto a quelle dei normali ICBM. Vi era poi il problema della scarsa precisione, tanto che alcuni esperti americani misero in dubbio la reale efficacia del sistema, visto il CEP molto elevato. A questo occorre infine aggiungere che il vantaggio della sorpresa venne completamente annullato negli anni settanta, quando gli americani misero in orbita dei satelliti d'allerta all'infrarosso.\nImpiego operativo.\nIl dispiegamento degli R-36O inizi\u00f2 il 25 agosto 1968, presso il cosmodromo di Baikonur, ed il sistema fu accettato dalle autorit\u00e0 militari il 19 novembre dello stesso anno. Il primo reggimento fu posto in stato di allerta a partire dal 25 agosto 1969: tale unit\u00e0 schierava i missili in 18 silos, posti presso il cosmodromo stesso.Il sistema fu ritirato dal servizio nel gennaio 1983, in seguito ai trattati SALT-II che proibivano i sistemi FOBS. Dei 18 silos, 12 furono smantellati ed i restanti sei vennero convertiti per l'utilizzo di varianti spaziali dell'SS-18 Satan.\nComposizione del sistema.\nIl sistema FOBS era costituito da due elementi:\nCronologia dei lanci.\nComplessivamente, furono lanciati 24 OGCh tramite vettori R-36O: sei suborbitali ed i restanti orbitali (questi ultimi classificati come missioni Cosmos). I lanci successivi all'accettazione del sistema furono effettuati per dimostrare l'operativit\u00e0 dello stesso. Dopo il lancio, le testate impattavano presso il cosmodromo di Kapustin Yar. Occorre considerare che le testate utilizzate per i test erano tutti simulacri."}
{"id": "2292634", "revid": "15756", "url": "https://it.wikipedia.org/wiki?curid=2292634", "title": "Tre morti per Giulio", "text": "Tre morti per Giulio (\"Carambolages\") \u00e8 un film francese del 1963 diretto da Marcel Bluwal.\nTratto dall'omonimo romanzo di Fred Kassak, fu presentato in concorso al Festival di Cannes 1963.\nTrama.\nLa societ\u00e0 \"321\" organizza e assicura le vacanze dei suoi clienti. Norbert Charolais, il direttore generale, \u00e8 un uomo distante e, tra i dipendenti, il giovane Paul Martin mostra ambizione e astuzia. Quest'ultimo \u00e8 fidanzato con Danielle, la figlia di uno dei suoi superiori, Brossard, che spera di poter rimpiazzare presto il suo capo quando questi andr\u00e0 in pensione. Scopre per\u00f2 che l'et\u00e0 di pensionamento \u00e8 stata posticipata: Paul dovr\u00e0 ottenere la promozione in altri modi, dato che ha un gran bisogno di soldi, viste anche le sue imminenti nozze con Danielle.\nPaul decide di accorciare i tempi sopprimendo Charolais. Dopo averlo ammazzato, viene subito nominato al suo posto, e tutti i suoi superiori iniziano ad essere vittime di una serie di eventi fatali, stranamente simili tra loro: Paul si ritrova dunque ad occupare le poltrone di presidente e direttore generale.\nCritica.\n\"Carambolages\", rititolato in italiano \"Tre morti per Giulio\", \u00e8 rara cosa nel cinema francese: un mix di commedia \"noir\" e di farsa \"vaudeville\" guarnita da un'amara spolverata di satira sociale. Forse il film lancia la sua rete un po' troppo ampiamente, nel tentativo di ottenere risate, ma la scoppiettante commedia sembra funzionare, grazie soprattutto ai geniali faccia-a-faccia tra il genio comico Louis de Fun\u00e8s e Jean-Claude Brialy, l'allora beniamino della nouvelle vague francese che si stava facendo un nome nel cinema mainstream. La trama riesce ad essere sia caotica che prevedibile, una storia di carriera che deve certo qualcosa alla commedia \"Sangue blu\" (1949) con Alec Guinness, ma l'umorismo \u00e8 instancabile - vale la pena di guardare il film solo per vedere Brialy rincorrere maniacalmente una rana troppo agile.\nQuando fece questo film, Louis de Fun\u00e8s era ben lungi ancora dall'essere il tesoro nazionale che era destinato a diventare dopo la sua elevazione meteoritica verso la celebrit\u00e0 coi film della serie dei \"Gendarmi di Saint-Tropez\" (iniziata nel 1964) e di Fant\u00f4mas (1964 in poi). \"Carambolages\" \u00e8 stato comunque uno dei suoi trionfi \"ante gloriam\", in cui ha perfezionato il personaggio per la quale \u00e8 ormai pi\u00f9 noto \u2013 il dirigente pestifero che maltratta tutti coloro che gli girano intorno e che tuttavia in qualche modo riesce a mantenere la nostra simpatia mentre il mondo cospira per dargli la sua giusta penitenza. Il de Fun\u00e8s di \"Carambolages\" \u00e8 quello che il pubblico francese avrebbe poi affollato le sale a milioni per guardarlo in pellicole come \"Le folli avventure di Rabbi Jacob\" (1973) o \"L'ala o la coscia?\" (1976) - un attore comico di grande talento all'altezza del suo gioco.\nIn teoria la stella principale del film non dovrebbe essere de Fun\u00e8s ma Jean-Claude Brialy, una delle giovani leve cinematografiche associate alla \"Nouvelle Vague\" grazie ad apparizioni in film che vanno da Claude Chabrol in \"Le Beau Serge\" (1958) a Jean-Luc Godard in \"Une femme est une femme\" (1961), con un ruolo cameo in \"Les 400 coups\" di Truffaut (1959). Brialy non aveva il fascino tradizionale di altre stelle dell'epoca, in particolare Alain Delon (che fa una breve ma splendida apparizione alla fine di questo film), e sembra curiosamente fuori luogo nelle frivolezze di \"Carambolages\". Tuttavia, la sua naturale predisposizione per la commedia lo assiste felicemente e, con la complicit\u00e0 dello sceneggiatore Michel Audiard, si trasforma in una delle sue interpretazioni pi\u00f9 divertenti, ma anche delle sue pi\u00f9 agghiaccianti. Alcuni pregiati contributi di supporto da parte di Michel Serrault e Sophie Daumier (\u00e1 la Brigitte Bardot) mantengono la commedia sempre sulla cresta dell'onda e, anche se il film non arriva a raggiungere il suo pieno potenziale comico, \u00e8 pur sempre una divertente commedia - sebbene la maggior parte delle gag ruoti intorno persone che cadono sfracellandosi da grandi altezze, o saltino in aria con bombe incendiarie fatte in casa.\nProduzione.\nQuesto tema viene nuovamente affrontato nel film di Constantin Costa-Gavras intitolato \"Cacciatore di teste\", ma trattato questa volta in maniera drammatica. Il film rievoca anche \"Sangue blu\" con Alec Guinness, dove gli eredi scompaiono uno dopo l'altro per poter accedere al titolo di Lord e alla fortuna della famiglia.\nMichel Serrault interpreta un ispettore di polizia borioso e con manie di potere. Veterano della Gestapo francese, si lamenta che la polizia non pu\u00f2 utilizzare la tortura del \"waterboarding\". Durante la festa organizzata dalla \"321\" maltratta alcuni ospiti e pretende persino di torturare l'ambasciatore della Birmania.\nBernard Blier era stato inizialmente contattato per il ruolo di Charolais. Da notare l'apparizione dispetto Alain Delon verso la fine del film. Guy Bedos viene erroneamente citato nei titoli di coda, dato che non appare nel film."}
{"id": "2292638", "revid": "228587", "url": "https://it.wikipedia.org/wiki?curid=2292638", "title": "Planetary Brigade", "text": "Planetary Brigade \u00e8 una serie a fumetti pubblicata dai Boom! Studios. Creata da Keith Giffen, J.M. DeMatteis e Joe Abraham. Inizialmente nata come miniserie di due soli numeri, \"Planetary Brigade\" \u00e8 un progetto fratello della serie \"Hero Squared\", con cui condivide alcuni dei personaggi. Edita in Italia da Italycomics."}
{"id": "2292643", "revid": "729019", "url": "https://it.wikipedia.org/wiki?curid=2292643", "title": "Battaglia di Camperdown", "text": "La battaglia di Camperdown (11 ottobre 1797) fu una battaglia navale, combattuta al largo della costa nord dell'Olanda che culmin\u00f2 nella vittoria della Royal Navy sulle forze navali della Repubblica Batava nel corso delle guerre rivoluzionarie francesi. La flotta britannica al comando dell'ammiraglio Adam Duncan sconfisse la flotta olandese, al comando dell'ammiraglio Jan Willem de Winter, al largo della costa del villaggio di Camperduin, a nord-ovest di Alkmaar.\nAntefatto.\nNel corso del 1797, Duncan blocc\u00f2 la flotta olandese a Den Helder e Texel. Gli olandesi volevano coprire l'invasione di truppe francesi in Irlanda a supporto dei nazionalisti irlandesi, e avevano progettato uno sbarco sulle coste della Scozia di un esercito di uomini, per appoggiare i nazionalisti scozzesi. La lunga attesa nei porti falcidi\u00f2 le provviste di bordo e min\u00f2 il morale degli uomini. Gli olandesi non ebbero notizia che per alcune settimane soltanto quattro delle navi della Royal Navy parteciparono al blocco dei porti in quanto il grosso della flotta partecip\u00f2 a un ammutinamento di massa che culmin\u00f2 poi con l'impiccagione dei colpevoli.\nAlla fine di settembre gli olandesi abbandonarono i loro piani di invasione. L'ammiragliato inglese venne a conoscenza di ci\u00f2 e decise di richiamare la flotta a Yarmouth per un rifornimento. Gli olandesi ebbero cos\u00ec l'opportunit\u00e0 di uscire dai porti ed entrare nel mare del Nord con l'intento di attaccare isolati vascelli inglesi. I britannici, allertati dal cutter \"Black Joke\" e dal lugger \"Speculator\", ritornarono al largo di Texel e attesero il ritorno della flotta olandese.\nBattaglia.\nLe due flotte si incontrarono a 28\u00a0km dalla costa olandese. I britannici erano forti di 24 vascelli e procedevano in direzione sud-est e si trovarono a fronteggiare una flotta olandese di 25 navi che procedevano incolonnate in direzione nord-est. I britannici attaccarono su due colonne, presagendo quello che si sarebbe verificato otto anni dopo alla Battaglia di Trafalgar. Duncan comandava il gruppo pi\u00f9 orientale al comando della \"Venerable\" e il vice ammiraglio Sir Richard Onslow comandava il gruppo a occidente sulla \"Monarch\". In questo modo impedirono alle navi olandesi di riparare verso costa e rifugiarsi nei porti.\nLa \"Venerable\" ruppe le linee olandesi e affront\u00f2 la nave ammiraglia \"Vrijheid\", mentre le altre navi britanniche affrontarono la flotta olandese su entrambi i lati prendendole cos\u00ec fra due fuochi. Undici navi olandesi vennero catturate, compresa la nave ammiraglia, ma molte navi inglesi non erano in condizioni di navigare. Le perdite britanniche furono di 220 morti e 812 feriti mentre fra le file olandesi si ebbero 540 morti e 620 feriti.\nNel corso della battaglia gli inglesi ebbero il vantaggio di possedere navi e cannoni pi\u00f9 pesanti, oltre ad avere degli equipaggi pi\u00f9 allenati. Molti dei vascelli inglesi erano dotati di \"carronade\", una sorta di cannoni dalla canna molto corta dotati di un pesante proiettile che aveva potenza devastante nel combattimento a breve distanza. Le navi olandesi catturate erano state ridotte in pessime condizioni e la riparazione risult\u00f2 difficile agli equipaggi inglesi da preda.\nL'ammiraglio de Winter venne fatto prigioniero con la sua nave, disalberata e con met\u00e0 equipaggio morto o ferito. Nell'arrendersi egli fece per consegnare la sua spada a Duncan ma questi rifiut\u00f2 e gli strinse la mano. Sia Duncan sia de Winter erano degli uomini molto alti e robusti (Duncan era alto un metro e novanta centimetri). De Winter disse successivamente: \"Sembra incredibile che due esseri giganteschi come l'ammiraglio Duncan e io possano essere scampati a una carneficina come quella.\"\nEsito.\nA seguito della battaglia, la prima spedizione francese in Irlanda non giunse che nell'agosto 1798, quando i nazionalisti irlandesi erano gi\u00e0 stati decimati.\nFlotta britannica.\nNavi coinvolte (e loro cannoni), in ordine di battaglia:\nFlotta olandese.\nNavi coinvolte (e loro cannoni), in ordine di battaglia:\nNavi minori non partecipanti alla battaglia.\nI cannoni indicati per secondi ricavati da \"Mariner's Mirror\" vol. 23 (1937)."}
{"id": "2292645", "revid": "110157", "url": "https://it.wikipedia.org/wiki?curid=2292645", "title": "Nikos Filippou", "text": ""}
{"id": "2292646", "revid": "124123", "url": "https://it.wikipedia.org/wiki?curid=2292646", "title": "F\u00e9lix Berenguer de Marquina", "text": "Giovent\u00f9 ed inizio della carriera.\nBerenguer de Marquina nacque in Spagna in una famiglia di umili origini, nel 1736. Entr\u00f2 nella marina molto giovane. Il 30 aprile 1754 sostenne l'esame da cadetto. In seguito oper\u00f2 sulle navi durante la guerra nel mar Mediterraneo e nell'oceano Atlantico.\nEra un tipo studioso, e divenne professore di matematica ed astronomia presso l'accademia navale di Cartagena (1757-69). Nel 1789 fu nominato direttore dell'organizzazione dei piloti della flotta.\nDal 1\u00ba luglio 1788 al 1\u00ba settembre 1793 fu Governatore delle Filippine. Il 15 agosto 1789, per decreto reale, Manila divenne un porto aperto a tutti i prodotti tranne quelli europei. Propose un progetto di riforma del governo.\nBerenguer torn\u00f2 in Spagna nel 1795, assumendo un incarico nell'amministrazione della marina. Nel 1799 fu promosso tenente generale della marina.\nVicer\u00e9 della Nuova Spagna.\nEra al comando di uno squadrone della marina spagnola quando, l'8 novembre 1799, re Carlo IV lo nomin\u00f2 vicer\u00e9 e capitano generale della Nuova Spagna, e presidente della relativa Audiencia. Durante il viaggio da Cuba a Veracruz fu fatto prigioniero dai britannici nei pressi di Capo Catoche, nella penisola dello Yucat\u00e1n (Quintana Roo). Fu condotto in Giamaica, trattato con molta cortesia, ed in seguito gli fu permesso di riprendere il viaggio col suo schooner, il \"Kingston\", assieme al suo segretario.\nAccett\u00f2 il trasferimento dell'autorit\u00e0 nei suoi uffici il 29 aprile 1800, a Villa de Guadalupe, facendo l'ingresso formale a Citt\u00e0 del Messico il giorno seguente.\nIn questo periodo i britannici dominavano entrambe le coste della Nuova Spagna. Essi contrabbandavano grandi quantit\u00e0 di merce tra gli Stati Uniti e le isole caraibiche, catturando le navi commerciali spagnole. Berenguer forn\u00ec ulteriori risorse alla marina spagnola, ma si dimostrarono incapaci di fronteggiare il problema. Form\u00f2 il reggimento dei granatieri, composto da dodici compagnie provenienti da sei gruppi provinciali. Temendo le scorribande degli inglesi, rinforz\u00f2 le guarnigioni di Veracruz ordinand\u00f2 che i beni di valore fossero spostati a Jalapa e qui difesi. Rinforz\u00f2 i presidi settentrionali per respingere gli attacchi americani.\nIl 1\u00ba ottobre 1800 la Spagna restitu\u00ec il territorio della Louisiana alla Francia, che poco dopo lo vendette agli Stati Uniti.\nCospirazioni e ribellioni indiane.\nIl 1\u00ba gennaio 1801, Indio Mariano fece partire un'insurrezione sulle montagne di Tepic. Mariano, con molti seguaci, tentava di ristabilire l'impero azteco. I ribelli combattevano con una bandiera composta dai colori della Vergina di Guadalupe. Quando Fernando Abascal, presidente dell'Audiencia di Guadalajara, apprese la notizia della ribellione, invi\u00f2 il capitano Salvador Hidalgo (o \"Fidalgo\") della marina ed il capitano Leonardo Pintado della milizia a combatterli. I ribelli furono sconfitti. Furono presi molti prigionieri, e molti altri indiani furono obbligati a rifugiarsi sulle montagne, ma Mariano riusc\u00ec a fuggire. Non fu mai catturato dagli spagnoli. I prigionieri furono trasferiti a Guadalajara, e molti furono rilasciati.\nNel gennaio del 1801 Francisco Antonio V\u00e1zquez, ufficiale della marina, fu denunciato per cospirazione, ma non furono mai esibite prove dell'accusa.\nA Teocelo, Veracruz, Pedro Mart\u00edn guid\u00f2 una nuova ribellione. Altri tentativi furono fatti dagli indigeni di Nayarit, Durango, Guanajuato, Jalisco e Sonora.\nUccisione di Philip Nolan.\nBerenguer fece uccidere i contrabbandieri americani guidati da Philip Nolan nel nord della colonia. Nolan era nato attorno al 1771, probabilmente in Kentucky. Era molto vicino al generale ed avventuriero statunitense James Wilkinson, co-cospiratore di Aaron Burr. Dopo il 1791 Nolan inizi\u00f2 a commerciare e contrabbandare con la Nuova Spagna, e ad importare cavalli selvaggi dal Texas. Secondo gli spagnoli si trattava di una spia ed un ribelle, per cui inviarono truppe ad arrestarlo nel 1801. Fu ucciso in battaglia nei pressi dell'odierna Waco, in Texas. La sua banda fu catturata viva e spedita a lavorare nelle miniere della Nuova Spagna settentrionale. La contea di Nolan, in Texas, prende da lui il nome. Edward Everett Hale us\u00f2 il suo nome per il protagonista di \"The Man Without a Country\" un racconto pubblicato anonimo nel dicembre 1863 su \"The Atlantic\".\nUltimo periodo dell'amministrazione in Nuova Spagna.\nBerenguer estese a tutta la colonia il requisito che nessuno sarebbe stato ammesso ai raduni delle gilde o delle confraternite senza essere vestito in modo decente. Permise alle donne di fare lavori adatti alla decenza, anche se le ordinanze lo pribiviano.\nIl 5 ottobre 1801 un terremoto ad Oaxaca distrusse la nuova chiesa del convento gesuita di La Concepci\u00f3n.\nNel giugno 1801 la Spagna stipul\u00f2 la pace con il Portogallo, e nel 1802 con l'Inghilterra. La notizia dei trattati giunse in Messico il 9 settembre 1802. Grazie alla pace, i prezzi dei beni europei scesero drasticamente. Nel 1802 fu rinnovato il pagamento dei tributi alla Spagna.\nBerenguer era perseverante, onorevole e valoroso, ma poco abile nell'arte del governo. Le sue opere pubbliche a Citt\u00e0 del Messico furono molto limitate (una fontana che non forn\u00ec mai acqua ed il completamento della statua equestre di Carlo IV fatta da Manuel Tols\u00e1).\nBerenguer, disgustato dal rigetto di alcune sue scelte, diede le dimissioni. Lasci\u00f2 il titolo al suo successore, Jos\u00e9 de Iturrigaray, nel gennaio del 1803. Torn\u00f2 in Spagna, dove prese parte alla guerra con la Francia. Mor\u00ec nella sua citt\u00e0 natale nel 1826."}
{"id": "2292649", "revid": "287204", "url": "https://it.wikipedia.org/wiki?curid=2292649", "title": "Felix Berenguer de Marquina", "text": ""}
{"id": "2292667", "revid": "367445", "url": "https://it.wikipedia.org/wiki?curid=2292667", "title": "Show of hands", "text": ""}
{"id": "2292670", "revid": "767487", "url": "https://it.wikipedia.org/wiki?curid=2292670", "title": "Memos I\u014dannou", "text": ""}
{"id": "2292675", "revid": "22886213", "url": "https://it.wikipedia.org/wiki?curid=2292675", "title": "Atlantis 2 - Il ritorno di Milo", "text": ""}
{"id": "2292679", "revid": "767487", "url": "https://it.wikipedia.org/wiki?curid=2292679", "title": "Vasil\u012bs Lyp\u012brid\u012bs", "text": ""}
{"id": "2292680", "revid": "121836", "url": "https://it.wikipedia.org/wiki?curid=2292680", "title": "Duchessa di Kent", "text": ""}
{"id": "2292683", "revid": "1522738", "url": "https://it.wikipedia.org/wiki?curid=2292683", "title": "Atlantis - Il ritorno di Milo", "text": "Atlantis - Il ritorno di Milo (\"Atlantis: Milo's Return\") \u00e8 un film d'animazione \"direct-to-video\" del 2003 diretto da Victor Cook, Toby Shelton e Tad Stones, sequel di \"Atlantis - L'impero perduto\" del 2001. \nIl film \u00e8 composto da tre parti, originariamente destinate a costituire tre episodi di una serie televisiva animata mai completata chiamata \"Team Atlantis\".\nTrama.\nIl lungometraggio \u00e8 composto da un prologo, tre racconti e un epilogo legati insieme da una sottotrama che vede Kida come protagonista.\nPrologo.\nIl film si apre mostrando una nave da carico che sta solcando i mari del Nord Europa, presumibilmente al largo delle coste norvegesi, quando all'improvviso viene attaccata da un mostro marino dotato di tentacoli che affonda l'imbarcazione. La scena si sposta quindi ad Atlantide: a seguito degli eventi del primo film, Kida \u00e8 diventata regina di Atlantide, e ricorda quanto avvenuto mentre sta ammirando con Milo la ricostruzione della citt\u00e0; all'improvviso si sparge l'allarme di un possibile attacco alla citt\u00e0, ma presto i presunti assalitori vengono riconosciuti da Milo e Kida come i loro vecchi amici conosciuti durante la prima spedizione verso Atlantide: il signor Whitmore, il dott Dolce, l'esperta meccanica Audrey, il geologo Moli\u00e8re, il cuoco Cookie, la radiotelegrafista Packard e Vinny Santorini, il responsabile degli esplosivi.\nPrimo episodio.\nAppena giunti ad Atlantide, il signor Whitmore informa Milo del fatto che varie navi cargo sono state affondate nei mari del Nord, tutte in modalit\u00e0 simili a quella mostrata all'inizio, e lo informa che un'ipotesi al riguardo \u00e8 che il mostro marino responsabile dell'attacco colpevole sia il Leviatano, il mostro neutrale a guardia dell'ingresso per la via per Atlantide. Preoccupato per questo, Milo insieme ai suoi amici e a Kida decide di partire; durante il viaggio nella nave del signor Whitmore verso le coste scandinave, la nave viene attaccata dal mostro, che si rivela essere un gigantesco calamaro, \"scagionando\" di fatto il Leviatano; dopo un incidente in fase di partenza, la capsula biposto su cui si trovano Milo e Kida sta sprofondando, dritta nelle fauci del mostro, ma un intervento tempestivo di Vinny e Moliere li trae in salvo. Una volta riemerso e approdato sulla costa, il gruppetto giunge presso Krakenstad, villaggio norvegese di pescatori coperto da una spessa coltre di nebbia e umidit\u00e0 che sembra essere pressoch\u00e9 perenne, e con pochi sparuti abitanti; mentre camminano per il villaggio, il gruppo incontra il magistrato locale Edgar Volgud, che li invita ad abbandonare il paese; al loro rifiuto, il magistrato li indirizza alla locanda della signora Inger Eliassen.\nParlando con la signora Eliassen, Milo scopre che tutta la felicit\u00e0 che un tempo regnava a Krakenstad \u00e8 stata offuscata da Volgud, e finch\u00e9 il suo potere non sar\u00e0 annientato nulla cambier\u00e0; ancora una volta i protagonisti vengono esortati a lasciare il luogo. Incuriosito da ci\u00f2 che la signora Eliassen gli ha confidato, Milo decide di investigare e cos\u00ec nottetempo segue Volgud fino a una grotta, accompagnato dagli altri. Mentre stanno camminando, disorientati da alcune luci sullo sfondo (erroneamente scambiate da Milo come le luci del villaggio), Audrey cade in un burrone ma Milo le afferra prontamente una mano; tuttavia Audrey indossa dei guanti che si sfilano e la fanno cadere nuovamente, ma un intervento risolutivo di Moli\u00e8re salva la ragazza da morte certa. La scena si sposta nella locanda della signora Eliassen, dove Volgud giunge all'improvviso, ordinandole di bruciare tutti gli effetti dei protagonisti, ma, essendo sorpreso a dire ci\u00f2 da Vinny, decide di andarsene. Milo chiede maggior informazioni a proposito del giudice e la donna, non riuscendo pi\u00f9 a tacere, racconta che un tempo Krakenstad fu colta da una terribile carestia di pesce e che nel giro di poco tempo sarebbe perita.\nIl giudice Volgud fece allora un patto col diavolo: se egli avesse restituito a Krakenstad il pesce lui gli avrebbe mandato tutte le anime delle persone morte, ottenendo in cambio la vita eterna (non, tuttavia, l'eterna giovinezza). E cos\u00ec fu: il diavolo restitu\u00ec il pesce ma mand\u00f2 il Kraken, che \u00e8 chiamato anche \"pesce diavolo\", a Krakenstad e da quel giorno nessuno pot\u00e9 pi\u00f9 andarsene. Scoperto questo, Milo e i suoi compagni raggiungono una grotta, dove scoprono che Volgud pu\u00f2 \"dominare\" e controllare il Kraken. Qui Audrey viene ipnotizzata dal giudice e catturata dal Kraken ma, grazie a un intervento da parte della squadra, si salva. Successivamente, nel tentativo di bloccare il Kraken nella grotta sottomarina, anche Vinny viene ipnotizzato: si scopre quindi che in realt\u00e0 non \u00e8 Volgud ad avere potere mentale sul Kraken ma quest'ultimo a poter ipnotizzare le persone a proprio piacimento. La bestia viene infine annientata dalla squadra assieme al giudice, la cui vita era legata all'esistenza del Kraken. Finalmente libera dal regime di terrore di Volgud, Krakenstad riassapora la luce del sole e la fine della carestia, e la popolazione pu\u00f2 vivere felice e serena. L'episodio si conclude con Inger Eliassen che saluta i protagonisti dalla scogliera tenendo in braccio il proprio bambino rivelando che si tratta di un baby Kraken, la scena \u00e8 stata in seguito tagliata per cancellazione del terzo capitolo della saga.\nSecondo episodio.\nDopo essere tornati a casa del signor Whitmore, il dottor Dolce li avvisa via radio che nel deserto del sud-ovest degli Stati Uniti sta accadendo qualcosa di strano. Giunti nell'ospedale dove lavora il dottore, il gruppetto trova il signor Sam McKeane, amico del dottor Dolce, che racconta di essere stato travolto da un branco di coyote fatti di sabbia. Successivamente il dottore d\u00e0 a Kida un amuleto Atlantidese, che McKeane aveva trovato in un vaso dentro una cassa all'interno della sua baracca. Arrivati nella baracca, la trovano piena di sabbia e con i vetri e le pareti levigati, ma senza neanche l'ombra della cassa contenente i vasi. avvisando del fatto McKeane, e cos\u00ec il vecchio ipotizza che quest'ultima potrebbe esser stata rubata dal signor Carnaby, proprietario di un emporio in citt\u00e0. Entrati nell'emporio Kida trova una statuetta di un guerriero di Atlantide modificato con disegni Nascioni. Carnaby, dopo aver sentito la parola \"compro\" spunta fuori dal nulla e fa pagare la statuetta a Kida. Milo chiede allora a Carnaby se sa qualcosa sulla cassa rubata a Sam McKeane (senza specificare il contenuto della cassa).\nCarnaby risponde che McKeane ha la tendenza di raccontare storie e che se gli \u00e8 stata rubata una cassa di terrecotte non \u00e8 un problema suo. Dopo essere usciti dall'emporio Milo si chiede come Carnaby sapesse che la cassa conteneva terrecotte. Mentre la squadra sta attraversando in macchina il deserto incontra un uomo, e dopo averlo superato una volta, risuperato una seconda volta, lo rincontrano una terza, stavolta al centro della strada, e Audrey \u00e8 costretta a frenare. I sei chiedono al misterioso nativo americano, di nome Chakashi, se vuole un passaggio. Mentre sono in macchina vengono assaliti dai coyote di sabbia che cercano di mandarli fuori pista. Subito dopo Chakashi scompare e si ritrovano di nuovo all'emporio dove vedono Carnaby nascondere qualcosa nel suo furgone. Scoprono che \u00e8 la cassa di McKeane grazie all'analisi veloce del terreno effettuata da Moliere, perch\u00e9 la stessa composizione del terreno l'aveva trovata nella baracca di McKeane. Inoltre, grazie alle cose interne del vaso riesce a capire anche dove McKeane ha trovato le terrecotte.\nDopo circa una giornata giungono in un tunnel dove si nascondono nuovamente dai coyote. Dopo aver percorso il tunnel si ritrovano in mezzo a dei ruderi dove Kida scopre opere che testimoniano la permanenza di Atlantidesi in quella zona. L\u00ec Carnaby addormenta tutti con dei gas soporiferi. Dopo il risveglio si ritrovano legati e con una dinamite accesa. Obby (il cane di lava) si sveglia e si libera, subito dopo libera Milo che cerca di spegnere la dinamite, ma Carnaby lo ostacola e la dinamite esplode. Mentre Carnaby cerca di spaccare un vaso sulla testa di Milo, Kida insieme agli altri lanciano una pietra sul vaso e lo spaccano. Dopo i coyote trasformano Carnaby in un loro simile e scoprono che Chakashi \u00e8 lo spirito dei venti dei Nascioni. Chakashi dice loro che sono persone buone ma non pu\u00f2 farli andare via con un segreto simile, potrebbero rivelarlo, quindi Kida gli dice che anche loro hanno un segreto da mantenere e allo stesso modo potranno mantenere il suo, Chakashi chiede loro di rivelarglielo ma Milo risponde che non possono. Chakashi li conduce su un'altura e gli dice che rivelandogli il loro segreto avrebbe capito che non avrebbe potuto affidargli il suo e li lascia sull'altura.\nTerzo episodio.\nDopo pochi giorni, nel bel mezzo di una tempesta invernale, ritornano a casa di Whitmore che gli rivela che la notte precedente ha subito un furto, essendogli stata un manufatto norvegese, una lancia apparentemente innocua che, in realt\u00e0, secondo il Diario del Vecchio Pastore in possesso di Milo, \u00e8 in realt\u00e0 una lancia Atlantidese dal potere immenso. Whitmore afferma a questo punto di sapere chi sia il colpevole, ossia Erik Hellstrom: un uomo ricco e importante concorrente di Whitmore, che cre\u00f2 il suo impero economico con le navi da crociera, acquistando in seguito il castello pi\u00f9 grande della Scandinavia, chiamato da lui stesso \"Asgard\". Prima lo stesso Hellstrom, e in seguito anche l'opinione pubblica iniziarono a considerarlo un moderno Odino, vivente nel lusso e nello sfarzo che il denaro gli consentiva di avere.\nTuttavia il successivo crollo della borsa colp\u00ec fortemente i suoi interessi, facendogli cos\u00ec perdere i suoi milioni, il suo impero e il suo potere, riducendolo molto probabilmente in povert\u00e0. Whitmore sostiene che tutto questo sembra avere fatto impazzire Erik Hellstrom autoconvintosi di essere davvero la divinit\u00e0 norrena, e poco tempo prima lo stesso Hellstrom si era presentato presso Whitmore con l'intenzione di acquistare la lancia, sproloquiando riguardo a \"Ragnar\u00f6k\", ossia la Fine del Mondo secondo la mitologia nordica. Per indagare, quindi, il gruppo si dirige in Islanda; il castello di Asgard appare loro, sospeso a mezz'aria su una montagna che pi\u00f9 tardi si rivela essere un gigante di ghiaccio che fa cadere l'aereo. Usciti dal velivolo il gigante li congela e li porta dal perfido Hellstrom che, dopo averli scongelati, gli d\u00e0 il benvenuto \"nella sala del trono di Odino\", confermando i sospetti di pazzia del signor Whitmore. Milo gli dice che la lancia che brandisce ha un potere immenso e che potrebbe distruggere il mondo, ma \"Odino\" Hellstrom, in preda al delirio, lo scambia per Loki, il dio nordico dell'inganno, e lo butta a terra con una magia.\nInfine Kida cerca di farlo ragionare, ma invano: Hellstrom la scambia per Brunilde, sua figlia, e, dopo aver fatto cadere Milo e gli altri nell'\"abisso profondo\" (un tunnel che attraversa tutte le viscere del castello), veste Kida come una valchiria. Intanto Moliere scava un altro tunnel per risalire e Kida, dopo averli visti, va insieme a Hellstrom nel vulcano, dove egli risveglia il signore del fuoco. Inizia quindi una colluttazione fra Hellstrom e Milo, sopraggiunto insieme agli altri usando la porta del castello come slitta. Mentre i due combattono, il signore del fuoco prende la lancia e, dopo essere uscito dalle viscere della terra usa la lancia insieme al signore del ghiaccio (il gigante che aveva fatto cadere l'aereo) per riempire i cieli di fiamme e la Terra di ghiaccio. Milo chiede a Vinny due bombe e le posiziona una nel vulcano e una sulle montagne ghiacciate. Quando le fa esplodere il signore del ghiaccio viene colpito dalla lava fuoriuscita da sotto il ghiaccio e il signore del fuoco dalla frana di ghiaccio causata dalle montagne, quindi iniziano a lottare e la lancia viene sbalzata l\u00ec vicino, dove Kida la prende e ne usa il potere per far cadere il castello sui due mostri, sventando cos\u00ec la minaccia. Milo e i suoi compagni provando una nota di tristezza per quello che \u00e8 capitato a Hellstrom e decidono di portarlo con loro in una clinica dove potr\u00e0 essere curato dal suo delirio.\nConclusione.\nTornati ad Atlantide, e istruita dai recenti avvenimenti, Kida utilizza la lancia per far ritornare in superficie la citt\u00e0, affinch\u00e9 tutto il mondo possa conoscere Atlantide."}
{"id": "2292687", "revid": "22886341", "url": "https://it.wikipedia.org/wiki?curid=2292687", "title": "Atlantis - il ritorno di Milo", "text": ""}
{"id": "2292692", "revid": "320578", "url": "https://it.wikipedia.org/wiki?curid=2292692", "title": "OGCh", "text": ""}
{"id": "2292693", "revid": "121836", "url": "https://it.wikipedia.org/wiki?curid=2292693", "title": "Katharine, duchessa di Kent", "text": ""}
{"id": "2292704", "revid": "767487", "url": "https://it.wikipedia.org/wiki?curid=2292704", "title": "Nasos Galakteros", "text": ""}
{"id": "2292705", "revid": "1272592", "url": "https://it.wikipedia.org/wiki?curid=2292705", "title": "Castello Sarriod de la Tour", "text": "Il castello Sarriod de La Tour \u00e8 un maniero medievale valdostano che sorge nel comune di Saint-Pierre, nella zona pianeggiante coltivata a frutteto che costeggia la Dora Baltea e la SS26, dalla parte opposta del borgo rispetto al pi\u00f9 famoso castello di Saint-Pierre.\nStoria.\nIl castello, appartenuto fino agli inizi del Novecento alla famiglia Sarriod de La Tour, si presenta oggi come un insieme di edifici risalenti ad epoche diverse addossati uno all'altro e protetti da una cinta muraria.\nAll'antico donjon centrale a pianta quadrata, risalente sicuramente a prima del XIV secolo, furono infatti aggiunti nel corso dei secoli diversi corpi di fabbrica, in virt\u00f9 degli ampliamenti e delle trasformazioni della zona residenziale.\nL'impianto pi\u00f9 antico del castello riprendeva il modello tipico dei castelli primitivi valdostani, costituito da una torre centrale rappresentante il mastio del castello circondata da una cinta muraria. Il donjon di Sarriod de La Tour si colloca ad un livello intermedio tra le torri pi\u00f9 antiche con funzione prevalentemente difensiva, come quelle dei castelli di Cly, Graines o Saint-Germain, e le torri pi\u00f9 grandi e comode e con funzione pi\u00f9 residenziale dell'epoca immediatamente successiva, come la tour Colin a Villeneuve o la tour des Cours a La Salle.\nContemporanea al donjon era probabilmente la cappella, situata nella parte pi\u00f9 a sud del recinto murario, in prossimit\u00e0 dello strapiombo a picco sulla Dora, che alcune indagini dendrologiche hanno permesso di datare intorno alla met\u00e0 del XIII secolo. Le pareti della cappella erano decorate da affreschi, frammenti dei quali sono ancora visibili.\nNel 1420 i fratelli Yblet e Jean de Sarriod divisero i loro possedimenti in due signorie distinte, separando la famiglia nei rami rispettivamente Sarriod d'Introd, con sede nel castello di Introd, e Sarriod de La Tour, a cui tocc\u00f2 il castello che ne prese il nome. \nJean de Sarriod fece quindi ingrandire la preesistente torre chiamata \"turris Sariodorum\", aggiungendovi una serie di corpi di fabbrica e trasformandola in un castello con funzioni di rappresentanza. Ai lavori di Jean de Sarriod si devono anche la scala a chiocciola a sud est della torre e l'inserimento delle finestre crociate, tipiche del Quattrocento valdostano, del donjon.\nUna seconda grande campagna di lavori fu eseguita intorno al 1470 da Antoine de Sarriod de La Tour, figlio di Jean, che trasform\u00f2 e affresc\u00f2 la cappella, ingrand\u00ec il corpo di fabbrica settentrionale e modific\u00f2 la cinta muraria esterna munendola di torri difensive.\nNei secoli successivi furono aggiunti ulteriori edifici e corpi di fabbrica, come la torre piccionaia del XVI secolo, che diedero al maniero l'attuale aspetto irregolare e disordinato ma allo stesso tempo ricco di fascino. \nIl castello rimase propriet\u00e0 dei Sarriod de la Tour fino al 1923, anno della morte dell'ultima discendente della famiglia, Christine. Pass\u00f2 quindi al senatore Bensa di Genova e dal 1970 \u00e8 di propriet\u00e0 dell'Amministrazione Regionale, che lo ha aperto al pubblico nel 2003.\nIl castello.\nGuardandolo dall'alto del castello di Saint-Pierre, il castello Sarriod de La Tour appare come un insieme irregolare di edifici circondati da una cinta muraria, situato in una zona pianeggiante un po' al di fuori del centro abitato e vicino alla Dora Baltea.\nPortandosi alla destra del fiume \u00e8 possibile notare come la posizione del castello non sia cos\u00ec priva di difese naturale, e che i lati di sud est poggiano su uno sperone roccioso a strapiombo sulla Dora.\nPer entrare nel castello bisogna innanzitutto superare la cinta muraria esterna. L'originale cinta muraria del XIV secolo fu fortemente modificata dai lavori eseguiti intorno al 1470 da Antoine de Sarriod de La Tour: le mura furono munite di torrette difensive a pianta circolare e fu aperto un nuovo ingresso sul lato orientale, strategicamente pi\u00f9 protetto. Il nuovo ingresso, da cui si accede ancora oggi, \u00e8 costituito da un elegante portale a sesto acuto, sopra il quale \u00e8 scolpito lo stemma dei Sarriod de la Tour, sormontato da una caditoia merlata sorretta da un doppio ordine di beccatelli\nAll'interno, gli edifici pi\u00f9 notevoli sono il massiccio donjon con le sue finestre crociate, la cappella e la cosiddetta \"sala delle teste\".\nOriginariamente uno degli edifici pi\u00f9 antichi del castello, la cappella situata sul lato meridionale del maniero fu modificata pi\u00f9 volte nel corso dei secoli. La struttura originale era probabilmente sormontata da un soffitto ligneo, i cui resti sono stati datati intorno al 1250, e sono ancora visibili su tre pareti alcuni frammenti di un antico ciclo pittorico risalente allo stesso periodo raffigurante episodi religiosi come l'Adorazione dei Magi, l'ingresso di Cristo a Gerusalemme e la Crocifissione. La cappella \u00e8 ora sormontata da una volta barocca aggiunta nel 1700, che taglia a met\u00e0 gli antichi affreschi. \nL'antico ingresso della cappella fu invece decorato tra 1478 e 1483 durante i lavori voluti da Antoine de Sarriod de La Tour, che dedic\u00f2 la cappella alla Vergine e a San Giovanni Evangelista, e presenta due riquadri ancora ben conservati raffiguranti la Crocifissione di Cristo e San Cristoforo.\nLa \"sala delle teste\", situata al primo piano dell'ala settentrionale, era il salone di rappresentanza del castello e prende il nome dalla decorazione del soffitto ligneo, sorretto da una serie di mensole intagliate realizzate nel XV secolo. Le mensole intagliate sono in tutto 171 e raffigurano una variet\u00e0 di soggetti, da volti di nobildonne e gentiluomini con copricapi all'ultima moda del tempo a figure carnevalesche, dagli animali domestici e selvatici come cani, anatre, lupi e cinghiali e creature fantastiche tra cui la sirena, l'unicorno, il drago e una serie di mostri di aspetto diabolico.\nOpere d'arte.\nCome accennato, uno degli elementi di interesse del castello \u00e8 dato dalle opere d'arte che esso conserva, riferite ad un arco di tempo che va dalla met\u00e0 del XIII alla fine del XV secolo.\nGli affreschi pi\u00f9 antichi si trovano nella cappella del castello, costruita al piano terra della torre meridionale, le cui pareti furono interamente affrescate verso il 1250. Si tratta di un ciclo pittorico riportato alla luce solo in tempi recenti che si presenta, in modo alquanto frammentario, su tre pareti della cappella, sopra o sotto la volta fatta edificare nel Settecento per abbassare l'aula originaria; la \"picchiettatura\" effettuata ai tempi dell'edificazione della volta, per consentire all'intonaco di meglio aderire alle pareti, ha reso precari gli affreschi posti pi\u00f9 in basso; meglio si sono conservati gli affreschi sopra la volta. Si riconoscono, nel locale sotto la volta, una \"Adorazione dei Magi\" (con la Madonna in trono raffigurata secondo l'antica iconografia della \"Sedes Sapientiae\") e negli strombi di una finestra due \"figure di Sante\" (quella di destra \u00e8 la Maddalena), sotto le quali figure prese a prestito dai bestiari medievali: due sirene dalla coda bifida e la inconsueta rappresentazione del \"grillo parlante\", che ricorda un blemma. Sopra la volta, si riconoscono i frammenti di una \"Crocifissione\"; la parte superiore della scena dell' \"Ingresso di Cristo a Gerusalemme\" e le \"Teste di quattro santi\" (forse il frammento di un'\"Ultima Cena\"); poi frammenti con gli \"Strumenti della Passione\" ed una raffigurazione dell'\"Inferno\". Il ciclo rappresenta una delle rare testimonianze della prima pittura gotica in Valle d'Aosta. L'ignoto autore degli affreschi, convenzionalmente chiamato \"Maestro di Saint-Pierre\", appartiene verosimilmente allo stesso \"atelier\" che ha realizzato gli affreschi coevi della chiesa antica di Santa Maria Assunta.\nSu una quarta parete della cappella che fu molto probabilmente riedificata nei primi decenni del XV secolo si riconoscono, sopra la volta barocca, i resti di un affresco con \"San Michele Arcangelo e Santa Margherita\"; l'autore \u00e8 un pittore dell'area eporediese, gi\u00e0 dubitativamente indicato in Giacomino da Ivrea.\nAltri affreschi, databili in anni a ridosso del 1478, furono eseguiti nel vano che immette nella cappella del castello su incarico di Antoine Sarriod de La Tour dopo la sua decisione di riconsacrare l'antica cappella. Sono visibili due dipinti di alta qualit\u00e0 raffiguranti una \"Crocifissione\" con un Cristo che richiama pateticamente alla mente le sculture lignee presenti nelle chiese valdostane, ed un \"San Cristoforo\" dal volto sofferente che incede imponente su quello che pare un laghetto alpino popolato da una grande moltitudine di pesci, mentre il Bambino s'aggrappa teneramente ai suoi capelli. I due affreschi sono opera di un ignoto artista\u00a0\u2013 al quale \u00e8 stato dato il nome di \"Ma\u00eetre d'Antoine de Sarriod de La Tour\" \u2013 che si muove nell'ambito di quella scuola franco-piemontese che si connota per lo sforzo di assimilazione del linguaggio della pittura fiamminga, anche sulla scia dei dipinti approdati a Chieri sin dalla prima met\u00e0 del XV secolo.\nNel salone principale del castello, situato al primo piano dell'ala settentrionale, si pu\u00f2 osservare un lavoro di intaglio di grande pregio ed interesse per la storia della scultura lignea in Valle d'Aosta. Si tratta del soffitto del salone costellato da una serie di mensole intagliate con figure di forma diversa che decorano i punti di intersezione con le travi: esse giustificano l'appellativo di \"sala delle teste\" dato alla stanza. \nSono complessivamente 171 le figure intagliate che compongono una sorprendente variet\u00e0 di soggetti: ai volti di nobildonne e gentiluomini con copricapi all'ultima moda si alternano grottesche figure carnevalesche e creature fantastiche che paiono derivate da un bestiario medievale. \nSi \u00e8 osservato che:\nIl soffitto fu realizzato intorno al 1432; sono riconoscibili gli interventi di due diversi intagliatori di cui almeno uno - quello che predilige figure con tratti fisionomici marcati - richiama alla mente gli intagli - in particolare nelle \"misericordie\" - realizzate nella seconda met\u00e0 del XV secolo negli stalli del coro presenti nella Cattedrale di Aosta. Si \u00e8 ipotizzato che Jean de Chetro, intagliatore valdostano attivo nella cattedrale, abbia compiuto il suo apprendistato proprio nell'\"atelier\" che ha realizzato la \"sala delle teste\".\nFragmenta Picta.\nIn occasione dell'apertura al pubblico nel 2003 all'interno del castello \u00e8 stata allestita una mostra denominata \"Fragmenta picta\", che raccoglie antichi frammenti di pitture ritrovati durante i lavori di scavo nel castello di Quart. La visita all'interno del castello segue quindi il percorso della mostra."}
{"id": "2292711", "revid": "767487", "url": "https://it.wikipedia.org/wiki?curid=2292711", "title": "The Stills", "text": "I The Stills sono stati una band canadese Indie rock formatasi in Qu\u00e9bec nel 2000, scioltasi nel 2011. La formazione era composta da : Tim Fletcher (cantante/chitarrista), Dave Hamelin (cantante/chitarrista), Olivier Corbeil (bassista/seconda voce), Liam O'Neil (tastierista/seconda voce), Julien Blais (batteria) e Chet Smeltzer (percussioni).\nBiografia.\nDurante la frequentazione della scuola d'arte di Montr\u00e9al quattro degli attuali membri della band si conoscono e spinti dalla stessa passione per la musica decidono di formare nel 2000 i The Stills. \nInizialmente la band si concentra su musicalit\u00e0 Indie, ma sar\u00e0 un viaggio di due mesi a New York ad aprire le porte per la realizzazione del primo loro EP.\nSar\u00e0 infatti proprio durante questo viaggio che i componenti comporranno quattro brani da inserire dentro la loro prima pubblicazione dal nome Rememberese EP pubblicato nel 2003. Nello stesso anno pubblicheranno anche il loro primo album con la Drowned in Sounds dal nome \"Logic Will Break Your Heart\".\nIl secondo album, \"Without Feathers\", verr\u00e0 invece distribuito nel 2006 con la VICE Recordings e il successo dello stesso permetter\u00e0 alla band di partecipare al tour nel Regno Unito dei Kings of Leon aprendo i loro concerti per il 2007.\nIl 2008 vede la luce il loro ultimo album, \"Oceans Will Rise\", e il contratto con la prima etichetta multinazionale, la Arts &amp; Crafts, la quale lancia la band in tutto il mondo permettendole di aprire il concerto di Paul McCartney a Qu\u00e9bec in onore del 400\u00ba anniversario della citt\u00e0 e di partecipare nuovamente al tour dei Kings of Leon nelle date previste in Australia e Nuova Zelanda nel 2009.\nIl 15 aprile 2011, tramite il loro sito web ufficiale, annunciano lo scioglimento."}
{"id": "2292725", "revid": "599013", "url": "https://it.wikipedia.org/wiki?curid=2292725", "title": "Franko Naki\u0107", "text": ""}
{"id": "2292726", "revid": "287204", "url": "https://it.wikipedia.org/wiki?curid=2292726", "title": "Franko Nakic", "text": ""}
{"id": "2292728", "revid": "123443372", "url": "https://it.wikipedia.org/wiki?curid=2292728", "title": "Antisophista", "text": "Antisophista, nei repertori bibliografici talvolta anche citato come Antisophisia, \u00e8 un trattato medico-filosofico in latino che, stampato a Bologna nel 1519, \u00e8 prevalentemente attribuito all'umanista Niccol\u00f2 Leoniceno. Il trattato polemizza contro la logica sofista cinquecentesca, difendendo, in particolare, la dottrina di Galeno.\nL'opera \u00e8 caratterizzata, in prima istanza, dall'ambiguit\u00e0 del titolo, non tanto per gi\u00e0 citato refuso presente nell'occhiello rispetto a quel che si legge sul frontespizio, quanto soprattutto perch\u00e9, con l'indicazione dell'autore in un anonimo studente del Leoniceno che si trincera dietro un criptico \"medico romano\", il trattato tenderebbe a escludere una attribuzione al celebre medico originario di Lonigo.\nA questo proposito, la paternit\u00e0 del trattato \u00e8 stata pi\u00f9 volte variamente discussa: secondo una tesi, pubblicata alla fine dell'Ottocento da un biografo del celebre medico attivo a Ferrara, e riproposta alla met\u00e0 del secolo scorso, l'autore non poteva essere il Leoniceno; alla mano di questi lo accreditano, viceversa, pi\u00f9 recenti istanze storiografiche, confermando le pi\u00f9 datate interpretazioni, fra gli altri, di Paolo Giovio. In effetti, come ricordava Pierre Bayle, il Giovio prest\u00f2 molta attenzione al trattato di un, peraltro, antisofista per eccellenza quale era, appunto, Leoniceno.\nL'autore dunque seguirebbe un espediente classico della letteratura, rafforzato da un altro \"topos\" letterario: nel trattato intesse, infatti, una polemica indiretta, fingendo di rivolgersi a un amico sofista. L'opera, che si apre con un'introduzione sotto forma di lettera di Ludovico Bonaccioli, si traduce in tal modo in un attacco programmatico contro la logica, invalsa tra XV e XVI secolo, di utilizzare sofisticherie di sorta. Leoniceno qui si sofferma sul concetto di \"ordo docendi\", chiarendo come gli ordini di insegnamento debbano essere soltanto tre, sulla scorta del \"De tribus doctrinis\", che aveva ricevuto degli attacchi. La parte conclusiva del \"pamphlet\" \u00e8 riservata, invece, alla necessit\u00e0 di trattare i problemi secondo precisione, attingendo in tal senso a Galeno."}
{"id": "2292744", "revid": "1305772", "url": "https://it.wikipedia.org/wiki?curid=2292744", "title": "Camperduin", "text": "Camperduin \u00e8 un piccolo villaggio dei Paesi Bassi sito nella provincia dell'Olanda Settentrionale. Fa parte della municipalit\u00e0 di Bergen, ed \u00e8 ubicato a circa 12\u00a0km a nord-ovest di Alkmaar.\nNel 2001, il villaggio di Camperduin aveva una popolazione di 151 abitanti. L'area edificata del villaggio era di circa 0,06\u00a0km\u00b2, e conteneva 64 abitazioni. Nel complesso dell'area allargata di Camperduin vivevano 310 persone.\nIl villaggio ha dato il suo nome alla battaglia di Camperdown, che venne combattuta al largo della costa."}
{"id": "2292752", "revid": "742538", "url": "https://it.wikipedia.org/wiki?curid=2292752", "title": "Le origini (fumetto)", "text": "Le origini (\"The Origin\") \u00e8 un volume di fumetti pubblicato dalla casa editrice Dark Horse Comics con protagonista il personaggio di Buffy Summers, la protagonista del telefilm \"Buffy l'ammazzavampiri\".\nQuesto libro tascabile racchiude tre numeri speciali, estranei alla serie regolare, ispirati alla sceneggiatura del film del 1992 ma che ci presentano una storia pi\u00f9 attenta a particolari \"canonici\" stabiliti poi dalla serie TV.\nIl volume in s\u00e9 non \u00e8 ancora mai stato pubblicato in Italia, sono per\u00f2 disponibili i singoli fumetti che lo compongono: la casa editrice Play Press Publishing aveva iniziato nel 2000 la commercializzazione dei fumetti di Buffy pubblicandoli in forma di fascicoli singoli con due episodi ciascuno; i primi numeri appartenenti a questa serie sono proprio i fumetti che compongono questo volume. L'esperimento \u00e8 durato solo per quattro pubblicazioni e poi soppresso definitivamente. Nel 2004 la casa editrice Free Books si \u00e8 assunta l'impegno di pubblicare tutti i fumetti di Buffy, ma l'intento dichiarato \u00e8 quello di limitarsi alla serie regolare tralasciando i numeri speciali come questo per i quali non \u00e8 prevista, al momento, nessuna stampa.\nI singoli fumetti pubblicati nel 2000 sono stati dichiarati dalla stessa Play Press completamente esauriti ed \u00e8 possibile reperirli solo nei vari mercati dell'usato.\nTrama.\nDestino libero.\nBuffy Summers \u00e8 una ragazzina di 15 anni spensierata i cui unici pensieri sono spettegolare con le amiche e discutere sul ballo della scuola. Ogni notte fa strani sogni su ragazze del passato che lottano con strane creature ma non li racconta a nessuno per non essere vista in cattiva luce. Snob e molto attenta alla moda, Buffy tiene a debita distanza le persone apparentemente sbandate tuttavia non pu\u00f2 fare a meno di replicare alle battute di due ragazzi, Pike e Benny, che incontra con le amiche al cinema e in una tavola calda. Dopo quell'incontro, i due ragazzi passeggiano nel parco per smaltire la sbornia e, mentre Pike si accascia a terra per vomitare, Benny viene rapito da un vampiro nonostante l'intervento di Merrick.\nCostui, la mattina dopo, si presenta di fronte a Buffy e la mette a conoscenza di essere la prescelta per il ruolo di Cacciatrice di vampiri. La ragazza \u00e8 ovviamente scettica e diffidente, risponde con battute alle richieste di Merrick di seguirla al cimitero, tuttavia si lascia convincere quando l'uomo dimostra di essere a conoscenza dei sogni che Buffy sta facendo e per i quali ha una spiegazione. La sera stessa, quella che doveva essere solo una dimostrazione di cosa sono i vampiri e di come si uccidono sfugge al controllo di Merrick e Buffy \u00e8 costretta a difendersi eliminando i suoi primi vampiri. L'Osservatore riaccompagna a casa la Cacciatrice dicendole di non parlare dell'accaduto con nessuno: se i vampiri scoprissero il suo nome sarebbero loro a dare la caccia a lei e non viceversa.\nMeccanismo di difesa.\nBuffy cerca di continuare a vivere spensieratamente e si reca agli allenamenti delle \"cheerleader\" che Merrick le aveva detto di saltare per iniziare l'addestramento. L'Osservatore l'attende alla fine delle prove per ammonirla e, di fronte alle resistenze della ragazza, la convince scagliandole addosso una lama che Buffy blocca facilmente: solo la Cacciatrice avrebbe potuto riuscirci. Inizia cos\u00ec l'addestramento integrato anche da racconti che Merrick fa alla ragazza sui vampiri del passato e su Lothos, il potente vampiro che sta infestando la zona. Pike riceve la visita di Benny ma rimane talmente impressionato nel vederlo mutato in vampiro da non farlo entrare in casa. Decide tuttavia che \u00e8 giunto il momento di abbandonare la citt\u00e0 e si reca da un meccanico per far riparare la macchina. Mentre prova a farla andare in moto, i vampiri irrompono nell'officina uccidendo il meccanico mentre Pike riesce a fuggire. Viene inseguito e quasi ucciso ma proprio in quel momento compare Buffy che lo salva. Mentre fuggono con la moto del meccanico, Buffy vede Merrick affrontato da Lothos e, ignorando gli ordini dell'Osservatore corre in suo aiuto. Merrick le ordina nuovamente di fuggire perch\u00e9 ancora non \u00e8 pronta e Pike la porta via. Lothos si concentra cos\u00ec sull'uomo meditando di vampirizzarlo per farsi dire poi il nome della Cacciatrice ma l'Osservatore intuisce il piano del vampiro e si sacrifica sparandosi in bocca. Buffy in fuga sente lo sparo, capisce e scoppia a piangere.\nDisco Inferno.\nBuffy \u00e8 sconvolta per la morte di Merrick: si reca nel luogo dove l'osservatore l'addestrava e cerca di pregare per lui dopodich\u00e9 torna alla palestra dove le amiche stanno preparando gli addobbi per il ballo scolastico e litiga con loro a causa delle loro frivolezze e del loro atteggiamento snob in cui la Cacciatrice non si riconosce pi\u00f9. Decide di non volerne sapere pi\u00f9 nulla e si reca in un centro commerciale a comprare il vestito per il ballo, respingendo anche gli incitamenti di Pike a proseguire la lotta.\nIl sacrificio di Merrick viene reso vano da Benny quando mette al corrente Lothos sul nome della Cacciatrice e su dove trovarla: al ballo.\nQui Buffy scopre di essere stata scaricata dal proprio ragazzo Jeffrey con un messaggio in segreteria e trova consolazione in Pike venuto, nonostante tutto, al ballo per lei. Proprio in quel momento i vampiri irrompono nella palestra, invitati ingenuamente da un'amica di Buffy, e chiedono espressamente della Cacciatrice. Buffy esce, nella speranza di allontanare i vampiri dalla palestra, ed inizia a combattere, tuttavia altri vampiri fanno irruzione nel locale e attaccano i ragazzi. Mentre la maggioranza di loro fugge attraverso un tunnel, Pike affronta l'ex amico Benny e lo uccide. Buffy sgomina tutti i vampiri che l'hanno seguita all'esterno ma quando decide di rientrare in palestra trova di fronte a lei Lothos: il vampiro cerca di ipnotizzarla con storie sul suo destino e sul passato ma Buffy riesce a resistergli grazie al suo umorismo tipico anni novanta e alla consapevolezza di essere diversa dalle altre (cosa che sia Merrick che Pike le avevano detto). Armata di bomboletta spray e acqua benedetta, la Cacciatrice dissolve il potente vampiro e ritorna in palestra dove l'unico sopravvissuto \u00e8 Pike circondato da vampiri. Tratto in salvo l'amico, Buffy decide di incendiare tutta la palestra per eliminare in un colpo solo tutti i vampiri all'interno.\nGiorni dopo, le amiche sopravvissute stanno spettegolando su di lei e accennano all'espulsione dalla scuola di Buffy, al divorzio dei suoi genitori e all'imminente trasferimento in una cittadina sconosciuta. Di contro, Buffy e Pike vengono mostrati a Las Vegas in cerca di vampiri. L'ultima pagina del fumetto ci fa scoprire che tutto quanto abbiamo letto \u00e8 in realt\u00e0 il racconto sul suo passato che Buffy sta facendo a Willow e Xander. Buffy decide di non rispondere alle richieste dei due ragazzi di sapere cosa sia successo poi a Las Vegas e che fine abbia fatto Pike. (la curiosit\u00e0 dei due ragazzi verr\u00e0 appagata soltanto alla fine del fumetto n.50 della serie regolare \"Note dal sottosuolo parte 4\", ancora inedito in Italia ed in cui sar\u00e0 Pike stesso, tornato ad aiutare Buffy, a raccontare quanto accaduto a Las Vegas).\nConfronti con il film.\nIl film uscito nelle sale cinematografiche nel 1992 era stato pesantemente criticato per la trama scialba e per il modo superficiale con cui erano stati sviluppati i numerosi ed interessanti spunti dell'autore Joss Whedon. Lo stesso scrittore si dichiar\u00f2 insoddisfatto dell'esito finale della pellicola che riscosse inevitabilmente un pessimo successo al botteghino. Quando anni dopo, sull'onda del successo mondiale raggiunto dal telefilm, si decise di rimettere mani alla storia si prest\u00f2 maggiore attenzione alle idee e ai concetti che Whedon aveva preparato allora per il film.\nLo scrittore Christopher Golden (che realizzer\u00e0 in futuro altre storie legate a Buffy come il romanzo grafico \"\", il fumetto \"Citt\u00e0 della Disperazione\" pubblicato nel volume \"Catena alimentare\" e numerosi romanzi) ci ha consegnato una ricostruzione sulla nascita della Cacciatrice fedele ai flashback mostrati nell'episodio \"L'inizio della storia - parte 1\" (2x21) della seconda stagione con la scena dell'incontro tra Merrick e Buffy (con il lecca-lecca) sugli scalini della scuola e non come mostrato nel film (l'ascensore del centro commerciale). Lo stesso viso di Merrick \u00e8 stato disegnato come comparso nel telefilm e non con le fattezze dell'attore Donald Sutherland, che lo ha interpretato nel film.\nViene citato che Merrick, prima di Buffy, abbia addestrato e poi visto morire altre cinque Cacciatrici ma \u00e8 stato volutamente omesso il passaggio in cui l'Osservatore dice a Buffy che lui rinasce ogni volta: non rientra nel canone del Buffyverse e, se cos\u00ec fosse, non avrebbe giustificato l'entrata in scena del nuovo Osservatore Rupert Giles.\nI vampiri mostrati nel film volano e non muoiono quando vengono impalettati: nel fumetto si \u00e8 mostrata pi\u00f9 attenzione a questo dettaglio (Benny affacciato alla finestra di Pike non viene disegnato come sospeso per aria e nelle scene di caccia vengono rappresentate le classiche fumate verdi conseguenze del dissolvimento).\nI salti temporali alla fine del film vengono colmati e finalmente viene mostrata la palestra in fiamme, causa dell'espulsione dalla scuola di Buffy: nella pellicola la scena manca e nel telefilm l'argomento \u00e8 solo accennato da Buffy nel suo primo incontro con Giles.\nLa scena finale del film con Buffy e Pike in viaggio in moto verso una meta sconosciuta viene integrata da un accenno di presenza di vampiri a Las Vegas che giustificano quel viaggio (l'intera vicenda verr\u00e0 poi ampiamente descritta nel volume \"Viva Las Buffy!\").\nAl di l\u00e0 dei dettagli, \u00e8 la trama stessa dei fumetti ad assumere uno stampo tipicamente televisivo analogo alle altre avventure editoriali di Buffy: la morte di Merrick, che nel film era stata mostrata in maniera teatrale e priva di qualunque necessit\u00e0, genera finalmente una tensione drammatica in un contesto credibile (il sommo sacrificio per la lotta contro il male).\nA giustificazione di altri possibili anacronismi, la storia ci viene presentata, alla fine, non in presa diretta ma come ricordi che Buffy sta raccontando a Willow e Xander nella biblioteca di Giles a Sunnydale: una felice intuizione che ovviamente non poteva essere presente nel film di anni prima.\nJoss Whedon stesso si \u00e8 considerato soddisfatto dell'interpretazione di Golden, giudicandola \"una fresca combinazione tra le sceneggiature del film e del telefilm\", e ammettendo di non avere difficolt\u00e0 a considerare questo prodotto come \"canonico\"."}
{"id": "2292774", "revid": "1793900", "url": "https://it.wikipedia.org/wiki?curid=2292774", "title": "Monte Odin", "text": "Il monte Odin \u00e8 la pi\u00f9 alta montagna presente sull'Isola di Baffin, nel territorio del Nunavut, in Canada. \u00c8 parte delle Baffin Mountains che a loro volta fanno parte della catena montuosa della Cordigliera Artica.\nHa un'altezza di 2.147 metri sul livello del mare. La prima scalata fu compiuta nel 1953 ."}
{"id": "2292794", "revid": "114549509", "url": "https://it.wikipedia.org/wiki?curid=2292794", "title": "Dino Terra", "text": "Biografia.\nFiglio del pittore Attilio Simonetti (1843-1925), per un anno studia Medicina alla Sorbona. Tornato a Roma, partecipa alla nascita della sezione romana del movimento Clart\u00e8, al quale aderiscono anche Trilussa e il musicista Alfredo Casella.\nEntra in contatto con Marinetti, frequenta il \"Teatro degli Indipendenti\" di Anton Giulio Bragaglia e conosce l'anarchico russo Bielinski e l'ungherese Miklos Sisa. Il \"Movimento immaginista\", da lui finanziato, ha un suo periodico, \"La Ruota Dentata\" e una sua casa editrice.\nScritti.\nPubblica \"L'amico dell'angelo\" (1927), \"Riflessi\" (1927) -rielaborato, anni dopo, in \"Un uomo e l'inferno. Romanzesco viaggio nel proibito\" (1981) - \"Ioni\" (1929) e, tra l'altro, i romanzi Profonda Notte (1932), \"Metamorfosi\" (1933), Anima e Corpo (1934), Fuori tempo (1938)\nGiornalismo.\nGiornalista, critico letterario, critico d'arte e di cinema, collabora a \"Il Quadrivio\", a \"Il Tevere\" e dopo la guerra partecipa alla rinascita di \"Avanti!\". Negli anni cinquanta scrive su \"Il Momento\" e su \"Il Popolo\".\nTeatro.\nAlcune sue commedie - \"Il Faustino\" (1952), \"La coda santa\" (1953), \"La vedovella\" (1956), \"Carambola\"(1957) e \"La collana\" (1962) - sono rappresentate con scenografie di De Chirico.\nNel 1960 si trasferisce a Firenze, a dirigere il settimanale \"Tuttitalia\"."}
{"id": "2292801", "revid": "125262491", "url": "https://it.wikipedia.org/wiki?curid=2292801", "title": "Pepi, Briciola e Jo-Jo", "text": "Pepi, Briciola e Jo-Jo \u00e8 una serie televisiva della Walt Disney Television andata in onda su Disney Channel (e successivamente su Playhouse Disney), creata dal cartoonist Jim Jinkins (produttore anche di \"Doug\", \"Il circo di Jojo\" e \"Pinky Dinky Doo\") per essere trasmessa nell'orario mattutino e rivolta principalmente ad un pubblico di bambini in et\u00e0 prescolare.\nLa serie and\u00f2 in onda negli USA dal 15 marzo 1998 al 15 ottobre 2000. In Italia dal primo maggio 2005 al 27 marzo 2009, la serie \u00e8 stata trasmessa sul canale italiano di Playhouse Disney (oggi Disney Junior). Precedentemente, la serie era andata in onda anche su Disney Channel e Rai 2.\nLa serie \u00e8 stata prodotta dalla Jumbo Pictures (attualmente Cartoon Pizza) in collaborazione con Disney Channel e le animazioni della serie sono state eseguite in Corea del Sud, presso lo studio Plus One Animation di Seoul.\nLa serie \u00e8 stata creata grazie alla collaborazione con l'universit\u00e0 di Harvard, grazie ad un progetto chiamato Project Zero, per creare cartoni animati educativi.\nL'edizione italiana della serie animata venne curata dalla Disney Character Voices International con la collaborazione della Royfilm, mentre il doppiaggio \u00e8 stato effettuato presso la SEFIT-CDC e diretto da Fabrizia Castagnoli su dialoghi di Sussana Piferi e Maurizio Giri.\nTrama.\nLa serie si basa sulle avventure quotidiane di un gruppo di animali parlanti che abitano insieme pacificamente nella comunit\u00e0 rurale del Lago Urr\u00e0 (\"Lake Hoowah\" nell'originale inglese). Molti episodi sono basati sulle avventure delle tre piccole lontre Pepi de Lontris (\"Peanut Otter\"), di sua sorella minore Jojo (\"Jelly Otter\") e la piccola Briciola (\"Baby Butter Otter\") che coinvolgono i loro amici (e talvolta anche gli adulti) in varie avventure quotidiane. Ma all'orizzonte c'\u00e8 sempre qualche problema, che i personaggi risolveranno sempre grazie al Ballo del Cervello, con cui escogiteranno la migliore idea.\nEpisodi.\n1\u00aa stagione (1998)\n2\u00aa stagione (1999-2000)\n3\u00aa stagione (2000)"}
{"id": "2292803", "revid": "767487", "url": "https://it.wikipedia.org/wiki?curid=2292803", "title": "J. Robbins", "text": "Ha iniziato la sua carriera come bassista nei Government Issue, ed \u00e8 stato il frontman di quattro band: Jawbox, Rollkicker Laydown, Burning Airlines e Channels. Inoltre \u00e8 stato il bassista degli Scream per alcuni tour e ha suonato il basso nel 7\" di debutto dei Jack Potential, pubblicato da DeSoto Records nel 1993. Ha anche prodotto in studio band come Ponytail, Clutch, The Bakerton Group, Jets to Brazil, Hey Mercedes, Shiner, The Life and Times, Miranda Sound, Time Spent Driving, Faraquet, The Dismemberment Plan, The Monorchid, The Promise Ring, Dwindle, Pilot to Gunner, None More Black, Jawbreaker, Against Me!, Goodbye Soundscape, Modern Life is War, Murder by Death, MewithoutYou e Nakatomi Plaza.\nAl momento suona il basso nei Report Suspicious Activity con Vic Bondi e la chitarra nei Channels."}
{"id": "2292811", "revid": "1372005", "url": "https://it.wikipedia.org/wiki?curid=2292811", "title": "Free banking", "text": "Il free banking system (tradotto in sistema di banche libere) \u00e8 un sistema monetario nel quale l'emissione di moneta \u00e8 lasciata alle singole banche private. In tale sistema non esistono monete a corso legale e banche centrali.\nStoria.\nIl sistema del free banking \u00e8 stato molto diffuso soprattutto nel XIX secolo, mentre a partire dal '900 \u00e8 stato messo da parte a favore del corso forzoso. I principali paesi nei quali era adottato sono stati:"}
{"id": "2292832", "revid": "1234826", "url": "https://it.wikipedia.org/wiki?curid=2292832", "title": "Perla Krab", "text": ""}
{"id": "2292834", "revid": "124623543", "url": "https://it.wikipedia.org/wiki?curid=2292834", "title": "L'Orecchiocchio", "text": "L'Orecchiocchio \u00e8 stato un programma musicale in forma di rotocalco televisivo trasmesso su Rai 3 dal 1982 al 1986 e ideato da Mario Colangeli e Lionello De Sena. \nIl programma.\nEra basato sulla trasmissione di video musicali e di registrazioni in studio di gruppi musicali emergenti. La denominazione stava ad indicare una musica da sentire e da vedere al tempo stesso: l'occhio e l'orecchio erano presenti anche nel logo della trasmissione (una testa stilizzata messa di profilo, con una cuffia all'orecchio che recava il logo TV3, gi\u00e0 incontrato nella sigla di apertura delle trasmissioni della Terza Rete). \nLa prima edizione \u00e8 stata condotta da Antonella Consorti e in seguito da Stefano Sani, Stefania Mecchia, Claudio De Tommasi, Guido Cavalleri e Fabio Fazio. La prima edizione \u00e8 stata diretta da Luciana Ceci Mascolo, a seguire dai registi Lillo Gullo, Roberto Gambuti, Paolo Macioti, Danila Satta.\nLa trasmissione si conclude nel 1985; il suo posto, nella stessa fascia oraria destinata al pubblico giovanile, viene preso l'anno seguente dal programma \"Jeans\"."}
{"id": "2292837", "revid": "122446903", "url": "https://it.wikipedia.org/wiki?curid=2292837", "title": "Cadillac STS", "text": "La Cadillac STS \u00e8 una berlina 4 porte di grandi dimensioni prodotta dalla casa automobilistica statunitense Cadillac dal 2004 al 2011.\nIl contesto.\n\u00c8 stata presentata al salone dell'automobile di New York nel 2004, per poi essere venduta l'anno seguente, in sostituzione della Cadillac Seville.\nIn Europa, se si esclude la SUV Escalade, \u00e8 la Cadillac pi\u00f9 lunga e svolge quindi il ruolo di ammiraglia, andando a competere nel segmento della BMW Serie 7 o dell'Audi A8, mentre negli Stati Uniti d'America sono vendute altre 4 porte dello stesso marchio pi\u00f9 lunghe.\nNel 2007 ha subito un rilevante restyling che ha riguardato soprattutto fari e calandra, rendendo la STS pi\u00f9 aggressiva, ma senza modificare la sua indole puramente yankee.\nIl nome STS \u00e8 acronimo di \"Seville Touring Sedan\" italianizzato \"Seville Berlina da Turismo\".\nVersioni.\nDisponibile in Italia con 3 motorizzazioni abbinate ad un cambio automatico sequenziale a 5 e 6 rapporti la trazione \u00e8 posteriore mentre solo su alcune versioni \u00e8 disponibile la \"AWD\" a 4 ruote motrici. Sul mercato americano la vettura \u00e8 equipaggiata anche con un propulsore 3.6 V6 a iniezione diretta potenziato a 304 cavalli. Tutte le STS rispettano la normativa Euro IV.\nRestyling (2008-2012).\nNel 2008, con il primo restyling, \u00e8 stato aggiornato l'esterno, con la nuova calandra anteriore pi\u00f9 grande e pi\u00f9 aggressiva e con le bocchette d'aria cromate. Anche l'interno \u00e8 stato aggiornato, con nuovi materiali e un nuovo volante, anche se l'arredamento generale \u00e8 rimasto lo stesso. Il propulsore standard \u00e8 un'iniezione diretta 3.6 L V6 accoppiato ad un cambio automatico a sei marce, che produce 302 cavalli e 272 Nm di coppia. Sono inoltre aumentate le caratteristiche di sicurezza, tra cui un sistema di avviso di partenza e di cambio di corsia sviluppato da Mobileye.\nInoltre, le opzioni prima solamente disponibili al modello V8 (come fari HID e display head-up Automotive) sono stati resi disponibili anche con il V6.\nUn ulteriore aggiornamento nel 2010 ha rimosso i distintivi della GM (anche se i primi modelli 2010 conservavano ancora il GM badging). Nel 2011, il V8 \u00e8 stato tolto dalla produzione."}
{"id": "2292841", "revid": "729019", "url": "https://it.wikipedia.org/wiki?curid=2292841", "title": "Adam Duncan", "text": "Biografia.\nComand\u00f2, come ammiraglio, dal 1795 al 1800, la flotta del mare del Nord sorvegliando attivamente i movimenti della costa nord olandese. L'11 ottobre 1797 riport\u00f2 un'importante vittoria sulla flotta dell'ammiraglio olandese Jan Willem de Winter, presso Camperdown (a nord di Haarlem) nella battaglia di Camperdown che gli valse il titolo di I visconte di Camperdown e la dignit\u00e0 di ammiraglio del \"Pavillon blanc\"."}
{"id": "2292846", "revid": "320578", "url": "https://it.wikipedia.org/wiki?curid=2292846", "title": "Museo Castello Ursino", "text": ""}
{"id": "2292863", "revid": "186518", "url": "https://it.wikipedia.org/wiki?curid=2292863", "title": "Orecchiocchio", "text": ""}
{"id": "2292865", "revid": "300067", "url": "https://it.wikipedia.org/wiki?curid=2292865", "title": "Georgi Glu\u0161kov", "text": ""}
{"id": "2292880", "revid": "22888155", "url": "https://it.wikipedia.org/wiki?curid=2292880", "title": "Kseniya Rappoport", "text": ""}
{"id": "2292882", "revid": "339392", "url": "https://it.wikipedia.org/wiki?curid=2292882", "title": "Dzidra Ritenberga", "text": ""}
{"id": "2292883", "revid": "339392", "url": "https://it.wikipedia.org/wiki?curid=2292883", "title": "Dzidra Ritenbergs", "text": ""}
{"id": "2292884", "revid": "1926649", "url": "https://it.wikipedia.org/wiki?curid=2292884", "title": "Alessandro Lazzarini", "text": "Carriera.\nGiocatore.\nCresce nel e vi rimane fino al fallimento del 1994, raccogliendo anche due esperienze in prestito con l'Alessandria (da titolare) e con il . Con la societ\u00e0 toscana vanta anche una stagione in massima serie nel 1990-1991 con 5 presenze all'attivo.\nPassa poi al dove disputa la sua ultima esperienza in Serie B e poi al Mobilieri Ponsacco prima di tornare all'Alessandria per due stagioni.\nNel 1998 passa alla Biellese per poi tornare al paese natio e militare nel Viareggio per tre stagioni. L'ultima stagione da professionista \u00e8 al fino al 2003.\nAllenatore.\nAppesi gli scarpini al chiodo, intraprende l'attivit\u00e0 di preparatore dei portieri. Nel 2006 \u00e8 alla Lucchese fino al fallimento della stessa nel 2008. Si accorda quindi con la per la quale riveste il duplice ruolo di preparatore dei portieri e di allenatore in seconda di Aldo Dolcetti. All'esonero di quest'ultimo rimane nello staff del club in qualit\u00e0 di preparatore.\nDal 2011 ad aprile del 2016 ricopre il ruolo di vice-allenatore sempre di Aldo Dolcetti nel settore della primavera del per poi diventare il vice allenatore della prima squadra nello staff di Cristian Brocchi."}
{"id": "2292885", "revid": "123315587", "url": "https://it.wikipedia.org/wiki?curid=2292885", "title": "Serata futurista", "text": "Con il termine serata futurista si intende uno spettacolo provocatorio e irriverente organizzato per la prima volta al teatro Chiarella di Torino l'8 marzo 1909 da un gruppo di futuristi.\nOrganizzatore e propugnatore delle serate futuriste era Filippo Tommaso Marinetti, che intratteneva gli spettatori leggendo i manifesti futuristi, delle poesie futuriste o facendo eseguire degli spettacoli musicali. Il filo conduttore delle serate era quello di intrattenere il pubblico provocandolo e nel contempo diffondendo le idee futuriste. Spesso la provocazione era puramente voluta, concedendo i primi posti a persone irruente, oppure assegnando lo stesso posto a pi\u00f9 persone. In genere le serate si concludevano con l'intervento della polizia che faceva sgomberare il teatro e arrestava gli organizzatori."}
{"id": "2292887", "revid": "1652635", "url": "https://it.wikipedia.org/wiki?curid=2292887", "title": "Vaso sanguigno", "text": "Si definiscono vasi sanguigni o sanguiferi i condotti sanguigni del sistema circolatorio adibiti al trasporto del sangue attraverso il corpo. I tipi pi\u00f9 importanti sono le arterie, le vene, e i capillari che portano, rispettivamente, il sangue dal cuore al resto dell'organismo e viceversa.\nI vasi sanguigni hanno la stessa struttura di base. La parete interna \u00e8 detta endotelio ed \u00e8 circondata da un tessuto connettivo subendoteliale. Attorno a questo si trova uno strato di muscolo vascolare liscio, che \u00e8 particolarmente sviluppato nelle arterie. Infine, vi \u00e8 un ulteriore strato di tessuto connettivo noto come l'avventizia, che contiene i nervi che servono lo strato muscolare, e i capillari per il trasporto dei nutrienti nei vasi pi\u00f9 grandi.\nI capillari constano in poco pi\u00f9 di uno strato di endotelio e talvolta di tessuto connettivo. Quando i vasi sanguigni si uniscono a formare una regione particolarmente vascolarizzata ci si trova in presenza di una anastomosi. Essa consente al sangue di trovare percorsi alternativi per fluire in caso di ischemia. Da un'estremit\u00e0 all'altra, i vasi sanguigni si snodano nel corpo umano per circa 100.000 chilometri,\n2,5 volte il giro della Terra.\nStruttura.\nI vasi sanguigni presentano una grandissima variabilit\u00e0 di struttura dovuta alle loro diverse funzioni e posizioni. Ad ogni modo \u00e8 possibile descrivere in generale la struttura della parete di un vaso sanguigno distinguendo tre strati (detti \"tonache\") dall'interno all'esterno: tonaca intima, tonaca media e tonaca avventizia.\nTonaca intima.\nLa tonaca intima, nel cuore e nei vasi, corrisponde alla tonaca mucosa con la quale condividono l'epitelio di rivestimento e la lamina propria, denominati rispettivamente \"endotelio\" e \"strato sottoendoteliale\". Nel cuore la tonaca intima prende il nome di \"endocardio\". Nei vasi l'endotelio \u00e8 in grado di assorbire materiale dai fluidi e di permettere il passaggio di cellule dal lume ai tessuti (ad esempio l'extravasazione leucocitaria), mentre lo strato sottoendoteliale pu\u00f2 rappresentare un deposito di materiali assorbiti.\nTonaca media.\nLa tonaca media \u00e8 il corrispettivo della tonaca muscolare nei vasi e nel cuore. La prevalenza del tipo di tessuto dipende dalla struttura in cui si trova:\nTonaca avventizia.\nLa tonaca avventizia \u00e8 formata da tessuto connettivo denso e forma l'avvolgimento esterno del vaso su cui i mezzi di fissit\u00e0 prendono direttamente attacco. Essendo all'esterno stabilisce i rapporti tra il vaso e l'ambiente circostante. Pu\u00f2 contenere fibre elastiche o muscolari ed \u00e8 sede dei \"vasa vasorum,\" i vasi che irrorano i vasi stessi.\nTipologia.\nVi sono vari tipi di vasi sanguigni:\nPossono essere grossolanamente raggruppati come vasi \"arteriosi\" e \"venosi\", a seconda che trasportino il sangue \"dal\" o \"verso\" il cuore.\nIl termine \"sangue arterioso\" \u00e8 comunemente usato per indicare sangue con un'alta concentrazione di ossigeno, nonostante l'arteria polmonare trasporti \"sangue venoso\", mentre quello che fluisce nella vena polmonare \u00e8 ricco di ossigeno.\nFisiologia.\nI vasi sanguigni non intervengono attivamente nel trasporto di sangue (non hanno una peristalsi apprezzabile), ma le arterie - e le vene in un certo modo - possono regolare il loro diametro interno mediante la contrazione dello strato muscolare. Questo cambia l'irrorazione del sangue agli organi, ed \u00e8 determinato dal sistema nervoso autonomo. La vasocostrizione e la vasodilatazione sono anche usati antagonisticamente come metodi di termoregolazione.\nL'ossigeno (legato all'emoglobina nei globuli rossi) \u00e8 la sostanza pi\u00f9 importante trasportata dal sangue. In tutte le arterie tranne l'arteria polmonare, l'emoglobina \u00e8 altamente saturata con l'ossigeno (95-100%), mentre in tutte le vene tranne la vena polmonare \u00e8 desaturata a circa il 70%: tali valori si invertono nella circolazione polmonare.\nLa pressione sanguigna nei vasi sanguigni \u00e8 tradizionalmente espressa in millimetri di mercurio (1 mmHg = 133 Pa). Nelle arterie, si attesta a circa 120 mmHg sistolica (pressione massima dovuta alla contrazione del cuore) e 80 mmHg diastolica (pressione minima). Al contrario, la pressione nel sistema venoso \u00e8 costante e raramente supera i 10 mmHg.\nLa vasocostrizione \u00e8 la costrizione dei vasi sanguigni, che diventano pi\u00f9 piccoli nella sezione trasversale, grazie alla contrazione del muscolo vascolare liscio situato nelle pareti del vaso. \u00c8 regolata da vasocostrittori (agenti che provocano la vasocostrizione). Essi includono i fattori paracrine come le prostaglandine, una quantit\u00e0 di ormoni come la vasopressina e l'angiotensina e neurotrasmettitori come l'adrenalina.\nLa vasodilatazione \u00e8 un processo simile indotto da mediatori antagonisti, il pi\u00f9 importante dei quali \u00e8 l'ossido di azoto (chiamato per questa ragione fattore derivato di rilassamento dell'endotelio).\nLa permeabilit\u00e0 dell'endotelio si accresce durante il rilascio di nutrienti al tessuto. Aumenta anche durante un'infiammazione in risposta alle istamine, prostaglandine ed interleuchine, che provocano i maggiori sintomi dell'infiammazione (gonfiore, rossore e calore).\nRuolo nelle patologie.\nI vasi sanguigni svolgono un ruolo importante praticamente in tutte le condizioni cliniche. Il cancro, per esempio, non potrebbe svilupparsi senza che il tumore causi la cosiddetta angiogenesi per irrorare le cellule maligne. L'aterosclerosi, la formazione di grumi lipidici nelle pareti del vaso, \u00e8 la prima causa di patologie al sistema cardiocircolatorio, la principale causa di morte nel Mondo occidentale.\nDanni, dovuti a traumi o spontanei, provocano un'emorragia. Al contrario, l'occlusione di un vaso sanguigno causata da una placca aterosclerotica, da un grumo di sangue embolizzato o da un corpo estraneo) provoca ischemia (insufficiente irrorazione di sangue) e la necrosi (morte del tessuto).\nLa Vasculite \u00e8 l'infiammazione della parete del vaso sanguigno, dovuta a patologia autoimmune o infezione.\nRecenti studi hanno mostrato che il cioccolato fondente \u00e8 in grado di migliorare il funzionamento dei vasi sanguigni. \nRicostruzione dei vasi sanguigni.\nSecondo uno studio di un gruppo di ricercatori dell'Harvard Medical School e dell'Ospedale pediatrico di Boston sono state identificate nel sangue adulto le cellule progenitrici delle endoteliali. I vasi sanguigni sono formati da cellule endoteliali, rivestite a loro volta da cellule dette mesenchimali.\nLo studio ha isolato nel sangue cellule adulte che possono specializzarsi in un solo tipo cellulare, quello che forma i vasi sanguigni. Riprodotte in vitro, possono poi essere trapiantate.\nSvolgono un ruolo simile e costituiscono pertanto un'alternativa alle cellule staminali embrionali ma, a differenza di queste ultime, sono in grado di specializzarsi in un solo tipo di cellule. In compenso, rispetto alle staminali embrionali, presentano un tempo per la formazione dei tessuti decisamente minore.\nNei topi hanno mostrato di collegarsi in un tempo di 7 giorni ai vasi sanguigni e fornire il corretto apporto di nutrienti, lo scambio di gas e l'eliminazione di prodotti di scarto.\nL'obiettivo per il futuro \u00e8 quello di prelevare queste cellule dal sangue adulto, e di conservarle per un successivo autotrapianto, e soprattutto a velocizzare l'integrazione con i tessuti umani in un tempo di 48 ore, in modo da utilizzare le cellule nei casi di emorragia e ischemia, e per tutte le patologie che possono richiedere una vascolarizzazione, ossia una riparazione di vasi sanguigni, vene o arterie. Un tempo di 7 giorni \u00e8 troppo alto per poter utilizzare queste cellule contro le patologie dell'uomo.\nLo studio ha verificato che il miglior supporto alla crescita dei vasi sanguigni era ottenuto da una mistura di progenitrici endoteliali e di cellule progenitrici mesenchimali, entrambe derivanti da in parte da sangue adulto, e in parte da midollo osseo o cordone ombelicale. Le cellule mesenchimali sono quelle che circondano le endoteliali nei vasi sanguigni, conferendovi stabilit\u00e0."}
{"id": "2292913", "revid": "1573940", "url": "https://it.wikipedia.org/wiki?curid=2292913", "title": "Idiacanthus antrostomus", "text": "Il drago di mare nero (Idiacanthus antrostomus ) \u00e8 un pesce abissale appartenente alla famiglia Stomiidae e alla sottofamiglia Idiacanthinae.\nDescrizione.\nQuesta specie presenta un dimorfismo sessuale estremamente marcato: le femmine sono lunghe fino a 38 cm, pesano circa 55 g e hanno un corpo allungato nero, serpentiforme, mentre i maschi sono piccoli e larviformi.\nLe larve, che misurano al massimo 5 mm, hanno un aspetto molto particolare, con gli occhi posti su lunghi steli cartilaginei di forma tubolare e gli intestini che si estendono oltre la coda.\nHanno mascelle dotate di ampissima apertura e denti estremamente grandi che devono ruotare per permettere alla bocca di chiudersi.\nPer attrarre la preda, questo pesce utilizza un fotoforo mobile, situato su un barbiglio protrudibile posto sul davanti della mandibola. Altri organuli di questo tipo sono allineati lungo tutto il ventre.\nBiologia.\nAlimentazione.\nSebbene viva durante il giorno oltre i 1000 m, sale a profondit\u00e0 medie durante la notte, per cibarsi di molluschi e piccoli pesci.\nRiproduzione.\n\u00c8 oviparo e non ci sono cure verso le uova; queste e le larve sono planctoniche. Si riproduce tra giugno e novembre.\nDistribuzione e habitat.\n\u00c8 una specie mesopelagica che vive in acque da tropicali a temperate dell'oceano Pacifico orientale."}
{"id": "2292919", "revid": "339392", "url": "https://it.wikipedia.org/wiki?curid=2292919", "title": "Savo Djikanovic", "text": ""}
{"id": "2292922", "revid": "74173", "url": "https://it.wikipedia.org/wiki?curid=2292922", "title": "Presidente della Cecoslovacchia", "text": ""}
{"id": "2292936", "revid": "109839943", "url": "https://it.wikipedia.org/wiki?curid=2292936", "title": "Patrick Le Qu\u00e9ment", "text": "Biografia.\nGli inizi e gli studi.\nFin da bambino, mostr\u00f2 sia una grande passione per il disegno sia una vocazione particolare per il mondo dell'automobile. I genitori del piccolo Patrick erano soliti fare scampagnate e gite lungo la Costa Azzurra: lungo le splendide passeggiate al mare francese, Patrick incontrava spesso autovetture d'\u00e9lite il cui design stuzzicava la sua immaginazione. \nDopo le scuole dell'obbligo e gli studi superiori, Le Qu\u00e9ment emigr\u00f2 in Inghilterra, dove ottenne una laurea in design al \"Birmingham Institute of Art and Design\" e subito dopo anche un master in Business Administration.\nLe parentesi alla Simca, Ford e Volkswagen.\nGi\u00e0 nel 1966, Le Qu\u00e9ment entr\u00f2 alla Simca, ma per poco tempo. Nel 1968, infatti, torn\u00f2 in Inghilterra, dove lavor\u00f2 alla Ford fino ai primi anni ottanta. Qui collabor\u00f2 alla realizzazione di alcuni modelli, tra cui la famosa prima serie della Ford Sierra, risalente al 1982. Dopo un breve periodo a Detroit (USA), Le Qu\u00e9ment torn\u00f2 in Europa, dapprima presso il gruppo Volkswagen e dopo breve tempo approd\u00f2 definitivamente alla Renault, dove nel 1987 pass\u00f2 al comando del Centro Stile interno.\nApprodo alla Renault.\nLe Qu\u00e9ment oper\u00f2 immediatamente un'importante svolta all'interno del centro stile Renault, sia a livello di organigramma, sia a livello di idee e nuovi spunti. Uno dei suoi primi lavori, la prima serie della Renault Twingo, fin\u00ec per divenire uno dei massimi capolavori stilistici di Le Qu\u00e9ment, una creazione tale da influenzare anche altri famosissimi designers, come lo stesso Giugiaro, il quale si ispir\u00f2 alla Twingo per definire le linee della piccola Daewoo Matiz.\nTra il 1995 ed i primi anni del nuovo millennio, vi fu una sorta di nuova svolta stilistica. Dalle forme morbide della prima serie della Renault M\u00e9gane, prodotta in varie configurazioni di carrozzeria, si pass\u00f2 alle forme spigolose di modelli come le grosse Vel Satis ed Avantime e la seconda serie della M\u00e9gane.\nGli anni successivi hanno visto un nuovo ritorno a forme morbide, processo culminato con l'arrivo della terza serie della M\u00e9gane, che ha debuttato nel 2008.\nIl 10 aprile 2009 ha annunciato il suo ritiro dall'attivit\u00e0, previsto per il mese di ottobre dello stesso anno. Il suo posto verr\u00e0 preso dall'olandese Laurens van den Acker."}
{"id": "2292937", "revid": "1437331", "url": "https://it.wikipedia.org/wiki?curid=2292937", "title": "Caratteristica metrologica", "text": "Le caratteristiche metrologiche sono tutte quelle caratteristiche proprie di un sistema di misura che:\nAl primo gruppo si possono ascrivere ad esempio: il campo di misura, la temperatura di funzionamento, la risposta caratteristica, indicazioni sull'orientamento e il collegamento della strumentazione, eventualmente verso e direzione della grandezza da misurare.\nQueste sono le prime caratteristiche che vanno controllate, in quanto da esse dipendono la possibilit\u00e0 stessa di eseguire delle misure, oltre a dare indicazioni sull'affidabilit\u00e0 e la sicurezza dell'attivit\u00e0 che si andr\u00e0 a svolgere.\nAl secondo gruppo appartengono tutte quelle caratteristiche che possono contribuire nella definizione dell'incertezza di misura del sistema e dunque, in generale, la sua precisione; esempio:\nGli errori attribuibili a queste caratteristiche contribuiscono tutti assieme nella definizione dell'incertezza strumentale del sistema di misura."}
{"id": "2292938", "revid": "767487", "url": "https://it.wikipedia.org/wiki?curid=2292938", "title": "Biggie &amp; Tupac", "text": "Biggie &amp; Tupac \u00e8 un documentario del 2002, diretto da Nick Broomfield che racconta gli omicidi dei rapper statunitensi The Notorious B.I.G. e Tupac Shakur.\nIl regista investiga sugli omicidi dei due rapper, Tupac Shakur e Biggie Smalls uccisi rispettivamente il 13 settembre 1996 a Las Vegas e il 9 marzo 1997 a Los Angeles. Tra gli intervistati c'\u00e8 Russell Poole, ex poliziotto della LAPD, che racconta il caso e pone i maggiori sospetti su Marion Knight, fondatore dell'etichetta discografica West Coast Death Row Records."}
{"id": "2292948", "revid": "46291", "url": "https://it.wikipedia.org/wiki?curid=2292948", "title": "Angraecum sesquipedale", "text": "Angraecum sesquipedale , nota come orchidea cometa, \u00e8 una pianta appartenente alla famiglia delle Orchidacee, nativa del Madagascar.\n\u00c8 chiamata anche orchidea di Darwin, perch\u00e9 colp\u00ec la fantasia del celebre naturalista il quale, analizzando il lungo sperone nettarifero del fiore di questa orchidea, ipotizz\u00f2 l'esistenza di un lepidottero con una spirotromba lunga a sufficienza per raccoglierne il nettare. Questa ipotesi fu confermata soltanto 40 anni dopo (Darwin era nel frattempo deceduto): l'impollinatore di questa specie \u00e8 la falena sfingide \"di Morgan, (Xanthopan morganii )\".\nDescrizione.\n\u00c8 una pianta erbacea alta 30\u201340\u00a0cm, con foglie carnose che crescono appaiate lungo il fusto.\nUsualmente cresce come epifita sulla corteccia dei rami e dei tronchi degli alberi, ma talora pu\u00f2 anche svilupparsi come pianta litofita o anche come semi-terrestre.\nPossiede lunghe radici aeree, di colore verde-argento. \u00c8 priva di pseudobulbi.\nI suoi fiori sono di colore bianco-verdastro, molto profumati, soprattutto durante le ore serali. I sepali e i petali formano una grande stella a sei braccia; dalla base del labello parte un grande sperone verdastro, lungo da 25 a 30\u00a0cm, la cui estremit\u00e0 \u00e8 ripiena di nettare.\nFiorisce da giugno a novembre.\nBiologia.\nLa morfologia del suo fiore colp\u00ec l'attenzione di Charles Darwin, che nel 1862 scriveva:\nL'ipotesi di Darwin, sulle prime accolta con sufficienza dagli entomologi, ricevette conferma nel 1873 in seguito alla scoperta in Brasile di alcune specie di sfingidi con spirotromba di dimensioni compatibili. Nel 1871 Alfred Russel Wallace arriv\u00f2 a proporre che l'insetto impollinatore potesse essere la falena africana \"Xanthopan morganii\", ma solo nel 1903 gli entomologi Rothschild e Jordan individuarono il lepidottero sfingide impollinatore di questa orchidea, descritto come una sottospecie di \"X. morganii\". La falena fu da loro battezzata \"Xanthopan morganii praedicta\", dove l'epiteto \"praedicta\" costituiva un riconoscimento alla \"predizione\" di Darwin. Successivamente la validit\u00e0 della sottospecie malgascia \u00e8 stata messa in discussione, in quanto assimilabile alla specie continentale.\nDistribuzione e habitat.\n\u00c8 una specie endemica del Madagascar, diffuso nelle foreste pluviali della costa orientale dell'isola, in aree con clima caldo ed abbondanti precipitazioni, dal livello del mare sino a circa 100 m di altitudine."}
{"id": "2292950", "revid": "51032", "url": "https://it.wikipedia.org/wiki?curid=2292950", "title": "Orchidea di Darwin", "text": ""}
{"id": "2292951", "revid": "984922", "url": "https://it.wikipedia.org/wiki?curid=2292951", "title": "Miloslav Sochor", "text": "In seguito alla divisione della Cecoslovacchia, nel 1993 ha assunto la nazionalit\u00e0 ceca.\nBiografia.\nAttivo negli anni settanta, prese parte ai XII Giochi olimpici invernali di , validi anche come Mondiali 1976 (14\u00b0 in slalom, 11\u00b0 in gigante, 40\u00b0 in discesa, 7\u00b0 in combinata - valida solo per i Mondiali). Partecip\u00f2 anche ai Mondiali di Sankt Moritz 1974 (4\u00b0 in combinata). In Coppa del Mondo ottenne nove piazzamenti nei primi dieci, con un podio: terzo nel gigante di \u00c5re del 21 marzo 1977, dietro a Ingemar Stenmark e Klaus Heidegger."}
{"id": "2292952", "revid": "1573940", "url": "https://it.wikipedia.org/wiki?curid=2292952", "title": "Pachydactylus rangei", "text": "Il geco palmato (Pachydactylus rangei ()) \u00e8 un sauro della famiglia Gekkonidae, endemico del deserto del Namib.\nDescrizione.\nQuesto geco di colore rosato \u00e8 lungo dai 12 ai 14\u00a0cm.\u00c8 conosciuto per i suoi piedi palmati, che gli consentono di correre fra le dune del deserto senza affondare nella sabbia.\nBiologia.\nTrascorre le ore del giorno in lunghe gallerie che scava nella sabbia ed esce di notte per cacciare.\nPer ovviare alla siccit\u00e0 del deserto, beve l'acqua che si condensa sulla sua stessa pelle durante le notti umide.\nSe si sente minacciato, si solleva irrigidendo le zampe per apparire pi\u00f9 grosso.\nAlimentazione.\nSi nutre esclusivamente di insetti.\nRiproduzione.\n\u00c8 una specie ovipara.\nDistribuzione e habitat.\nVive in Sudafrica, Namibia e Angola meridionale."}
{"id": "2292954", "revid": "436907", "url": "https://it.wikipedia.org/wiki?curid=2292954", "title": "21st Century Breakdown", "text": "21st Century Breakdown \u00e8 l'ottavo album in studio del gruppo musicale statunitense Green Day, pubblicato il 15 maggio 2009 dalla Reprise Records.\nContiene 18 tracce divise in tre atti ed \u00e8 il primo album dei Green Day prodotto da Butch Vig, produttore di album come \"Nevermind\" dei Nirvana e \"Siamese Dream\" degli Smashing Pumpkins.\nL'album \u00e8 stato presentato in anteprima assoluta a San Francisco il 7 e il 9 aprile 2009, mentre il 7 maggio \u00e8 stato trasmesso interamente in streaming su Rhapsody e altri siti internet. La prima settimana nei negozi ha debuttato direttamente in cima alla Billboard 200. L'album ha inoltre vinto il premio Grammy per il Miglior album Rock alla 52\u00aa premiazione dei Grammy Awards, che si \u00e8 svolta il 31 gennaio 2010.\nAntefatti.\nL'album segue il successo di \"American Idiot\" del 2004. Billie Joe Armstrong ha dichiarato: \nLa band ha inoltre dichiarato che si tratta di un album pi\u00f9 \u00abreligioso. \u00c8 influenzato dai Queen, da Bruce Springsteen, dagli Who, dai Beach Boys, dai Beatles e dai Clash.\u00bb\nDescrizione.\n\"21st Century Breakdown\" \u00e8 diviso in tre atti: \"Heroes and Cons,\" \"Charlatans and Saints,\" e \"Horseshoes and Handgrenades,\" e segue le vicende di una giovane coppia, Christian e Gloria, attraverso il caos e le promesse del nuovo secolo. Musicalmente l'album ricalca lo stile rock opera di \"American Idiot\". Mike Dirnt ha detto in un'intervista con il magazine Alternative Press che le canzoni \u00abparlano l'un l'altra cos\u00ec come fanno le canzoni di \"Born to Run\". Non so se chiamarlo un concept album, ma c'\u00e8 un filo che connette ogni cosa\u00bb. MTV paragona il materiale dell'album a quello di rock band classiche come gli Who. \"Spin\" sostiene che la \"title track\" \u00e8 \u00abla canzone pi\u00f9 epica dei Green Day\u00bb.\n\"Heroes and Cons\".\nIl primo atto \u00e8 preceduto da una breve introduzione grammofonata di 58 secondi chiamata \"Song of the Century\", in cui vengono in qualche modo mostrati i problemi che verranno affrontati nell'album. L'atto vero e proprio si apre con la title-track. Inizialmente doveva essere composta solo dalla prima parte, ma a questa \u00e8 stato aggiunto il riff della seconda parte, in chiaro stile irlandese. In essa \u00e8 narrata la vita di Christian. \u00c8 il quarto singolo estratto dall'album. La terza traccia \u00e8 invece il primo singolo, \"Know Your Enemy\", che appare come un grido dello stesso ragazzo di rivoluzione. Poi \u00e8 la volta di \"\u00a1Viva la Gloria!\", in cui viene introdotto e descritto l'altro personaggio dell'album, Gloria, appunto. Arriva poi \"Before the Lobotomy\", il primo di numerosi riferimenti ai Beatles e in particolare al duo Lennon-Mc Cartney. Si apre con un arpeggio di chitarra, poi si sfocia nella canzone vera e propria, dove domina il solito stile Green Day, e poi si ritorna alle stesse quattro strofe iniziali, con un ritmo pi\u00f9 cadenzato e affascinante ma senza pi\u00f9 l'arpeggio. La sesta traccia, \"Christian's Inferno\", parla invece dei problemi di Christian e del continuo combattere con i propri demoni. Si chiude l'atto con la beatlesiana \"Last Night On Earth\", in cui sono protagonisti il piano e il falsetto di Billie Joe.\n\"Charlatans and Saints\".\nIl secondo atto si apre con una delle pi\u00f9 polemiche canzoni dell'album, \"East Jesus Nowhere\", in cui la band condanna i comportamenti di Chiesa e politici, colpevoli secondo la stessa di raccogliere i cittadini del mondo in un senso di serenit\u00e0 e comunit\u00e0 che non esiste; in questa canzone \u00e8 presente inoltre il senso di assenza di ogni credo religioso nel protagonista. Viene poi la latineggiante e acustica \"Peacemaker\", canzone che parla della voglia di vendetta di Christian. \"Last of the American Girls\", la decima traccia, nonch\u00e9 quinto singolo estratto dall'album, parla di Gloria, la tipica ragazza alternativa. Si accoda dunque \"Murder City\"; anche questa \u00e8 una canzone che parla di Christian e della sua depressione nel vedere il mondo cos\u00ec confuso e sprecato. Si susseguono poi due tracce particolari che inoltre chiudono l'atto: \"\u00bfViva la Gloria?\" e \"Restless Heart Syndrome\". La prima narra la voglia di fuggire della stessa Gloria e presenta una intro al pianoforte, mentre la seconda parla di problemi psicofisici di Christian.\n\"Horseshoes and Handgrenades\".\nIl terzo e ultimo atto inizia con una traccia che porta lo stesso nome: \"Horseshoes and Handgrenades\", in cui Christian stesso parla del suo stato di non-collocamento nella societ\u00e0, perch\u00e9 troppo caotica e confusa, e del suo desiderio di reagire in maniera impulsiva e violenta alla stessa societ\u00e0 nella quale non si rispecchia. Poi \u00e8 la volta di \"The Static Age\", un misto di atmosfere springsteeniane (\"Born to Run\") e il solito marchio punk del gruppo. La sedicesima traccia \u00e8 il secondo singolo \"21 Guns\", che parla di due tipi di guerra: la guerra combattuta con le armi e la guerra interiore che tutti devono affrontare per decidere chi essere nella vita, come faranno appunto Christian e Gloria. Essa \u00e8 stata premiata con i premi di \"Best Rock Video\", \"Best Direction in a Video\" e \"Best Cinematography in a Video\" dalla MTV e con i Grammy Awards per \"Best Rock Performance by a Duo or Group with Vocals\" e \"Best Rock Song\". Poi \u00e8 la volta di \"American Eulogy\", pezzo strutturato in due parti: la prima, \"Mass Hysteria\",\u00e8 una condanna delle isterie e delle paranoie di cui \u00e8 piena la societ\u00e0 occidentale, caratterizzata dall'alienazione della gente; la seconda, chiamata \"Modern World\", \u00e8 una condanna al mondo moderno, in cui spicca il cantato di Mike Dirnt. Per chiudere l'atto e quindi l'album, c'\u00e8 \"See the Light\"; un grido di speranza dei due protagonisti affinch\u00e9 si superino tutte le crisi descritte nell'album e si arrivi a vivere in un mondo sereno e migliore di quello attuale."}
{"id": "2292959", "revid": "122315", "url": "https://it.wikipedia.org/wiki?curid=2292959", "title": "Chelonidi", "text": ""}
{"id": "2292963", "revid": "22889129", "url": "https://it.wikipedia.org/wiki?curid=2292963", "title": "Christine Noestlinger", "text": ""}
{"id": "2292965", "revid": "1573940", "url": "https://it.wikipedia.org/wiki?curid=2292965", "title": "Phelsuma madagascariensis", "text": "Il geco diurno del Madagascar (\"Phelsuma madagascariensis\" ()) \u00e8 un piccolo sauro della famiglia Gekkonidae, endemico del Madagascar orientale.\nDescrizione.\nQuesto sauro dal corpo tarchiato, lungo 22\u201323\u00a0cm, \u00e8 uno dei pi\u00f9 grandi gechi verdi diurni. I maschi hanno un rigonfiamento alla base della coda e le femmine sessualmente mature dei depositi di calcio visibili attraverso la pelle della gola.\nBiologia.\nAbita i tronchi degli alberi e i muri e di frequente sosta su pareti verticali (spesso a testa in gi\u00f9) afferrandosi con i cuscinetti digitali. Se riesce a sfuggire agli uccelli, pu\u00f2 vivere anche pi\u00f9 di 10 anni. I gechi diurni del Madagascar vivono in gruppi, ciascuno su un unico albero dove le femmine spesso depongono le uova in un sito comune.\nDistribuzione e habitat.\nLa specie \u00e8 abbastanza comune in tutto il Madagascar orientale, dal livello del mare sino a 1.000\u00a0m di altitudine.\nIl suo habitat tipico \u00e8 la foresta pluviale ma si adatta a vivere anche in contesti antropizzati (centri urbani, piantagioni).\nTassonomia.\nSono note due sottospecie:\nLe sottospecie \"P. madagascariensis kochi\" e \"P. madagascariensis grandis\" sono state elevate al rango di specie a s\u00e9 stanti (rispettivamente \"P. kochi\" e \"P. grandis\").\nConservazione.\nLa \"IUCN Red List\" classifica \"P. madagascariensis\" come specie a basso rischio (\"Least Concern\").\nLa specie \u00e8 inserita nell'Appendice II della \"Convention on International Trade of Endangered Species\" (CITES)."}
{"id": "2292974", "revid": "287204", "url": "https://it.wikipedia.org/wiki?curid=2292974", "title": "We Know You Suck", "text": "We Know You Suck \u00e8 una raccolta del gruppo skate punk statunitense JFA, pubblicata nel 2003 dalla Alternative Tentacles."}
{"id": "2292977", "revid": "574302", "url": "https://it.wikipedia.org/wiki?curid=2292977", "title": "Chicago Film Critics Association Awards 1988", "text": "La 1\u00aa edizione dei Chicago Film Critics Association Awards, annunciati nel 1989, ha premiato i migliori film distribuiti negli Stati Uniti nel corso del 1988 secondo la Chicago Film Critics Association (CFCA).\nVincitori.\nI vincitori sono indicati in grassetto:"}
{"id": "2292979", "revid": "363629", "url": "https://it.wikipedia.org/wiki?curid=2292979", "title": "Jan Willem de Winter", "text": "Biografia.\nNato a Kampen, nei Paesi Bassi, diviene ufficiale di marina.\nEgli aderisce al partito nazionalista che si oppone violentemente alla politica del re Guglielmo V di Orange-Nassau, ma l'aiuto della Prussia consente al re di cacciare dal paese i suoi avversari. A seguito della rivoluzione francese, Jan William de Winter si rifugia in Francia.\nNel 1795 rientra sul suolo olandese alla testa di una brigata di cavalleria dell'armata francese comandata dal generale Jean-Charles Pichegru ed il 23 gennaio occupa la cittadina di Den Helder catturando la flotta olandese, bloccata dai ghiacci nella rada.\nNel 1798 viene nominato ministro plenipotenziario della Repubblica Batava. Luigi Bonaparte, divenuto re d'Olanda, lo nomina maresciallo di Francia, conte (in Olanda) e comandante in capo delle armate di terra e di mare.\nNapoleone lo nomina successivamente Grand'ufficiale della Legion d'onore, ispettore generale delle coste del mare del Nord, comandante in capo delle forze navali riunite di Texel e conte dell'Impero.\nSi ammala nel 1812 e cede il comando in capo a Charles Henri Ver-Huell.\nJan Willem de Winter, conte di Huessen, muore a Parigi nel 1812. La sua salma \u00e8 inumata al Pantheon di Parigi, ma il suo cuore \u00e8 conservato in un vaso nella Chiesa Superiore della sua citt\u00e0 natale di Kampen. Nonostante abbia ricevuto grandi onori, egli \u00e8 considerato come un traditore dell'Olanda."}
{"id": "2292986", "revid": "122556755", "url": "https://it.wikipedia.org/wiki?curid=2292986", "title": "Complementi di luogo", "text": "I complementi di luogo indicano i luoghi dove si svolgono determinate azioni o situazioni. Risponde alla domanda \"dove?\"\nEsempio:\nI bambini giocano con la palla per strada.\nI bambini giocano sotto casa.\nSi dividono in:\nParticolare variante dei complementi di luogo sono i complementi di luogo figurato.\nComplemento di stato in luogo.\nIndica il luogo reale o figurato dove si svolge l'azione espressa dal predicato.\nRisponde alla domanda: dove? in quale luogo?\nIl predicato verbale esprime uno stato di quiete.\nComplemento di moto entro luogo circoscritto.\nAnalogo al complemento di stato in luogo, indica il luogo entro il quale si svolge l'azione espressa dal predicato.\nTuttavia, il predicato verbale esprime un'azione dinamica.\nRisponde alla domanda: per/entro quale luogo?\nComplemento di moto a luogo.\nIndica il luogo , la direzione , la meta reale o figurata di un movimento o di un'azione del predicato del luogo verso cui andr\u00e0.\nRisponde alla domanda:verso dove? Verso quale luogo? Esso indica il luogo verso il quale si muove una persona o una cosa.\nComplemento di moto da luogo.\nIndica il luogo da cui arriva o parte ci\u00f2 di cui si sta parlando.\nRisponde alle domande:da dove? da quale luogo? Esso indica un movimento.\nComplemento di moto per luogo.\nIndica il luogo attraverso il quale avviene un passaggio o attraverso cui viene compiuta un'azione.\nRisponde alle domande: per dove? attraverso quale luogo? Esso indica un movimento.\nComplementi di luogo figurato.\nCostituiscono, come gi\u00e0 detto, una particolare variante dei complementi di luogo, nel momento in cui il luogo indicato abbia forma immateriale, non essendo effettivamente un posto in cui qualcosa possa trovarsi, o non indichi realmente la posizione di ci\u00f2 cui si riferisce. Essi sono frequenti nei modi di dire."}
{"id": "2292988", "revid": "574302", "url": "https://it.wikipedia.org/wiki?curid=2292988", "title": "Coppa Volpi per il miglior attore non protagonista", "text": "La Coppa Volpi per il miglior attore non protagonista \u00e8 stato un premio della Mostra internazionale d'arte cinematografica di Venezia che veniva assegnata dal 1993 al migliore attore in un ruolo secondario.\nLa sua assegnazione \u00e8 stata sospesa nel 1996, dopo quattro sole edizioni."}
{"id": "2292996", "revid": "1573940", "url": "https://it.wikipedia.org/wiki?curid=2292996", "title": "Xantusia henshawi", "text": "La xantusia di Henshaw (\"Xantusia henshawi\" ) \u00e8 un sauro notturno della famiglia Xantusiidae, endemico della California meridionale e della Bassa California.\nDescrizione.\n\u00c8 lunga dai 5 ai 7 cm, ha un corpo piatto che gli consente di scivolare sotto le sfaldature delle rocce. \n\u00c8 rivestito di minuscole squame di colore giallognolo, con molte grosse macchie nere. Di notte si procura il cibo attivamente sulla superficie delle rocce e si ritira nelle fenditure pi\u00f9 strette per sfuggire ai predatori.\nBench\u00e9 non sia particolarmente rara, la xantusia di Henshaw \u00e8 una specie protetta perch\u00e9 i collezionisti, cercando questi sauri, rimuovono le sfaldature delle rocce, distruggendone l'habitat."}
{"id": "2292997", "revid": "213136", "url": "https://it.wikipedia.org/wiki?curid=2292997", "title": "Antisophisia", "text": ""}
{"id": "2292998", "revid": "1543377", "url": "https://it.wikipedia.org/wiki?curid=2292998", "title": "Qualificazioni al campionato mondiale di calcio 2006 - UEFA (gruppo 5)", "text": ""}
{"id": "2293008", "revid": "599", "url": "https://it.wikipedia.org/wiki?curid=2293008", "title": "Karl von Staudt", "text": ""}
{"id": "2293009", "revid": "729019", "url": "https://it.wikipedia.org/wiki?curid=2293009", "title": "Stazione di Borgo San Lorenzo", "text": "La stazione di Borgo San Lorenzo \u00e8 una stazione ferroviaria che serve il paese di Borgo San Lorenzo in provincia di Firenze.\nLa gestione degli impianti \u00e8 affidata a Rete Ferroviaria Italiana (RFI) controllata del gruppo Ferrovie dello Stato.\n\u00c8 la prima stazione ferroviaria della citt\u00e0. L'altra stazione \u00e8 Borgo San Lorenzo-Rimorelli in via Rimorelli.\nStoria.\nLa stazione di Borgo San Lorenzo venne attivata l'8 aprile 1890 all'apertura del tronco da Firenze della ferrovia Faentina, completata in direzione di Marradi il 21 aprile 1893.\nIl 30 giugno 1913, con l'apertura della linea per Pontassieve, divenne stazione di diramazione.\nIn seguito ai danni provocati dalla Seconda guerra mondiale, la ferrovia Faentina fu riattivata nel 1952, ma la tratta tra San Piero a Sieve e Borgo San Lorenzo fu chiusa nel 1971, per essere riaperta solo nel 1999.\nCaratteristiche.\nLa stazione dispone di tre binari centrali pi\u00f9 altri due situati ad est ed a ovest della stazione.\nTutti i binari sono raggiungibili tramite sottopassaggio accessibile anche da disabili e persone che viaggiano con bagagli pesanti in quanto \u00e8 presente un sistema di rampe alternativo alle scale.\nAd ogni binario \u00e8 presente un display luminoso che consente di vedere la destinazione, fermate intermedie ed eventuali ritardi dei treni.\nIl fabbricato viaggiatori \u00e8 a due piani e molto grande anche se soltanto una parte del piano terra \u00e8 destinato all'utilizzo da parte della clientela. All'interno \u00e8 presente la sala di attesa e la biglietteria aperta dalle 6.20 alle 13.00. In alternativa alla biglietteria \u00e8 presente una biglietteria self service funzionante 24 ore su 24 e un bar (sempre all'interno del fabbricato viaggiatori) rivenditore autorizzato da Trenitalia.\nLa stazione \u00e8 un nodo centrale della linea Firenze \u2013 Faenza infatti si vengono a congiungere la Ferrovia Faentina e Ferrovia Pontassieve-Borgo San Lorenzo; entrambe queste linee sono a binario unico e non elettrificato. La stazione data la sua importanza \u00e8 presidiata da personale ferroviario.\nLa stazione appartiene alla categoria \"silver\" di Rete Ferroviaria Italiana \u00e8 il suo traffico passeggeri si attesta a 978 unit\u00e0\nServizi.\nLa stazione dispone di:\nInterscambi.\nLa stazione dispone di un ampio parcheggio.\nPer quanto riguarda il servizio pubblico, \u00e8 presente una fermata delle Autolinee Mugello Valdisieve proprio davanti al fabbricato viaggiatori."}
{"id": "2293014", "revid": "123066788", "url": "https://it.wikipedia.org/wiki?curid=2293014", "title": "Joe Kinnear", "text": "Carriera.\nAssunto come allenatore del Newcastle il 29 settembre 2008, in aprile ha dovuto rinunciare all'incarico per problemi di salute."}
{"id": "2293016", "revid": "1272592", "url": "https://it.wikipedia.org/wiki?curid=2293016", "title": "Jon Ehrlich", "text": "Fra i suoi lavori pi\u00f9 noti si possono citare la colonna sonora per la serie televisiva statunitense \"Dr. House - Medical Division\". \nEgli \u00e8 stato acclamato dalla critica (insieme al suo compagno, Jason Derlatka) per il suo lavoro per Invasion, un serial televisivo ideato da Shaun Cassidy. \nPremi.\n\u00c8 stato nominato tre volte per un Emmy: \nFilmografia.\nJon Erlich ha lavorato principalmente come compositore"}
{"id": "2293028", "revid": "1075510", "url": "https://it.wikipedia.org/wiki?curid=2293028", "title": "Karl Georg Christian von Staudt", "text": "Nacque a Rothenburg, libera citt\u00e0 imperiale ora chiamata Rothenburg ob der Tauber in Germania. Studi\u00f3 nell'Universit\u00e0 di Gottinga dal 1818 al 1822, anno in cui ottenne un dottorato dall'Universit\u00e0 di Erlangen con una tesi riguardante la determinazione dell'orbita di una cometa. Successivamente divenne professore di matematica alla scuola politecnica di Norimberga, nel 1827, e ottenne una cattedra all'Universit\u00e0 di Erlangen nel 1835.\nEgli fu il primo a sviluppare una teoria puramente sintetica dei punti, delle rette e dei piani immaginari nell'ambito della geometria proiettiva.\nEgli \u00e8 coeponimo del teorema di Von Staudt-Clausen.\nEgli inoltre diede contributi alla teoria dei numeri di Bernoulli."}
{"id": "2293039", "revid": "767487", "url": "https://it.wikipedia.org/wiki?curid=2293039", "title": "Kust\u00e1nszeg", "text": "Kust\u00e1nszeg \u00e8 un comune dell'Ungheria di 573 abitanti (dati 2001). \u00c8 situato nella provincia di Zala."}
{"id": "2293040", "revid": "1272592", "url": "https://it.wikipedia.org/wiki?curid=2293040", "title": "Jason Derlatka", "text": "Fra i suoi lavori pi\u00f9 noti si possono citare la colonna sonora per la serie televisiva americana \"Dr. House - Medical Division\". \n\u00c8 stato acclamato dalla critica, insieme al suo compagno Jon Ehrlich, per il suo lavoro per \"Invasion\", un serial televisivo ideato da Shaun Cassidy. \nRiconoscimenti.\n\u00c8 stato candidato due volte per un Emmy: \nFilmografia.\nJason Derlatka ha lavorato principalmente come compositore"}
{"id": "2293042", "revid": "228587", "url": "https://it.wikipedia.org/wiki?curid=2293042", "title": "Jim O'Brien", "text": ""}
{"id": "2293043", "revid": "767487", "url": "https://it.wikipedia.org/wiki?curid=2293043", "title": "Lakhegy", "text": "Lakhegy \u00e8 un comune dell'Ungheria di 513 abitanti (dati 2001). \u00c8 situato nella provincia di Zala."}
{"id": "2293047", "revid": "729019", "url": "https://it.wikipedia.org/wiki?curid=2293047", "title": "Lasztonya", "text": "Lasztonya \u00e8 un comune dell'Ungheria di 86 abitanti (dati 2001). \u00c8 situato nella provincia di Zala."}
{"id": "2293051", "revid": "729019", "url": "https://it.wikipedia.org/wiki?curid=2293051", "title": "Lendvadedes", "text": "Lendvadedes \u00e8 un comune dell'Ungheria di 33 abitanti (dati 2001). \u00c8 situato nella provincia di Zala."}
{"id": "2293053", "revid": "729019", "url": "https://it.wikipedia.org/wiki?curid=2293053", "title": "Lendvajakabfa", "text": "Lendvajakabfa \u00e8 un comune dell'Ungheria di 34 abitanti (dati 2001). \u00c8 situato nella provincia di Zala."}
{"id": "2293056", "revid": "729019", "url": "https://it.wikipedia.org/wiki?curid=2293056", "title": "Lick\u00f3vadamos", "text": "Lick\u00f3vadamos \u00e8 un comune dell'Ungheria di 218 abitanti (dati 2001). \u00c8 situato nella provincia di Zala."}
{"id": "2293060", "revid": "599013", "url": "https://it.wikipedia.org/wiki?curid=2293060", "title": "Jim O'Brien (cestista 1951)", "text": ""}
{"id": "2293061", "revid": "729019", "url": "https://it.wikipedia.org/wiki?curid=2293061", "title": "Ligetfalva", "text": "Ligetfalva \u00e8 un comune dell'Ungheria di 55 abitanti (dati 2001). \u00c8 situato nella provincia di Zala."}
{"id": "2293062", "revid": "767487", "url": "https://it.wikipedia.org/wiki?curid=2293062", "title": "Lispeszentadorj\u00e1n", "text": "Lispeszentadorj\u00e1n \u00e8 un comune dell'Ungheria di 334 abitanti (dati 2001). \u00c8 situato nella provincia di Zala."}
{"id": "2293064", "revid": "729019", "url": "https://it.wikipedia.org/wiki?curid=2293064", "title": "Lisz\u00f3", "text": "Lisz\u00f3 \u00e8 un comune dell'Ungheria di 440 abitanti (dati 2001). \u00c8 situato nella provincia di Zala."}
{"id": "2293067", "revid": "729019", "url": "https://it.wikipedia.org/wiki?curid=2293067", "title": "Lov\u00e1szi", "text": "Lov\u00e1szi \u00e8 un comune dell'Ungheria di 1.271 abitanti (dati 2001). \u00c8 situato nella provincia di Zala."}
{"id": "2293071", "revid": "767487", "url": "https://it.wikipedia.org/wiki?curid=2293071", "title": "Magyarf\u00f6ld", "text": "Magyarf\u00f6ld \u00e8 un comune dell'Ungheria di 34 abitanti (dati 2001). \u00c8 situato nella provincia di Zala."}
{"id": "2293084", "revid": "767487", "url": "https://it.wikipedia.org/wiki?curid=2293084", "title": "Magyarszentmikl\u00f3s", "text": "Magyarszentmikl\u00f3s \u00e8 un comune dell'Ungheria di 277 abitanti (dati 2001). \u00c8 situato nella provincia di Zala."}
{"id": "2293086", "revid": "110157", "url": "https://it.wikipedia.org/wiki?curid=2293086", "title": "Magyarszerdahely", "text": "Magyarszerdahely \u00e8 un comune dell'Ungheria di 561 abitanti (dati 2001). \u00c8 situato nella provincia di Zala."}
{"id": "2293087", "revid": "124880777", "url": "https://it.wikipedia.org/wiki?curid=2293087", "title": "Massimo Sani", "text": "Biografia.\nDopo la laurea in Chimica conseguita nell'ateneo della sua citt\u00e0 natale, Ferrara, si dedica immediatamente alla sua grande passione, il cinema, fondando nel capoluogo emiliano assieme al suo coetaneo Renzo Ragazzi il cineclub Fedic. Entra in contatto con altri giovanissimi amanti del cinema (fra i quali Massimo Felisatti, Ezio Pecora, Fabio Pittorru, Guido Fink oltre al pi\u00f9 anziano Florestano Vancini) che negli anni cinquanta, in una citt\u00e0 positivamente segnata dalle esperienze documentaristiche giovanili di Michelangelo Antonioni, contribuiscono a creare una vivacit\u00e0 culturale notevole.\nDopo alcune regie di cortometraggi girati a Ferrara assieme a Pecora e Ragazzi (\"Oggi c'\u00e8 mercato\", \"Incontro sul fiume\" e \"Nozze d'argento\") diventa collaboratore della Rai nel 1956 e per conto della televisione italiana \u00e8 autore e regista di svariati documentari e inchieste filmate che vengono mandate in onda nella seconda met\u00e0 degli anni cinquanta e agli inizi degli anni sessanta (\"Benelux\", \"Esuli dall'Ungheria\", \"Reno, fiume d'Europa\", \"SAAR\", \"La giustizia tedesca davanti al nazismo\" ecc.) sia come cortometraggi che come servizi articolati in pi\u00f9 puntate.\nNel frattempo, nel 1958 e fino al 1965, diviene corrispondente del settimanale \"Epoca\" e dei periodici del gruppo Arnoldo Mondadori Editore in Germania, collaborando successivamente per altre riviste come \"Il Mondo\", \"La Fiera Letteraria\", \"Il Ponte\".\nLavora, durante la sua permanenza in Germania, con il regista tedesco Alfred Andersch alla sceneggiatura del film di coproduzione italo-tedesca \"La rossa\" del 1962 con Rossano Brazzi fra gli interpreti.\nFirma poi, assieme a Ragazzi, altri registi o da solo, altri film inchiesta per la Rai che escono tra il 1965 ed il 1999 (\"Il crollo di un impero\", \"Persia, anniversario di un impero\", \"Italia in guerra\", \"Prigionieri\", \"Prigionieri italiani\" andato in onda nel 1999 su Raitre per il ciclo \"La Grande storia\", ecc.) e sceneggiati televisivi come \"La guerra al tavolo della pace\" del 1975.\nHa inoltre partecipato alla regia di opere cinematografiche collettive (come \"L'addio a Enrico Berlinguer\" del 1984 assieme a Carlo Lizzani, Ettore Scola, Bernardo Bertolucci, Francesco Maselli e molti altri e \"Un altro mondo \u00e8 possibile\" sempre di registi vari coordinati da Francesco Maselli per documentare le giornate del G8 di Genova nel 2001), scritto diversi testi teatrali e vinto numerosi premi per la sua attivit\u00e0 di documentarista risultando anche finalista del Prix Italia nel 1987. \u00c8 membro dell'Associazione nazionale autori cinematografici ed ha tenuto numerosissimi corsi sul cinema per studenti e corsi di aggiornamento per insegnanti.\nIl comune e l'amministrazione provinciale di Ferrara, con la collaborazione dell'istituto ferrarese di storia contemporanea e del Liceo Ariosto, in occasione del suo ottantesimo compleanno, gli hanno dedicato un'iniziativa dal titolo Massimo Sani, un regista ferrarese di fronte alla storia. L'iniziativa, articolata nelle giornate di 27, 28 e 29 novembre 2009 ha visto proiezioni delle sue opere e convegni. Inoltre una mostra \u00e8 stata allestita alla sala Alfonso I del castello estense, con materiali spesso inediti provenienti dall'archivio romano del regista."}
{"id": "2293090", "revid": "767487", "url": "https://it.wikipedia.org/wiki?curid=2293090", "title": "Jim O'Brien (cestista 1949)", "text": ""}
{"id": "2293092", "revid": "287204", "url": "https://it.wikipedia.org/wiki?curid=2293092", "title": "Mar\u00f3c", "text": "Mar\u00f3c \u00e8 un comune dell'Ungheria di 119 abitanti (dati 2001). \u00c8 situato nella provincia di Zala."}
{"id": "2293093", "revid": "729019", "url": "https://it.wikipedia.org/wiki?curid=2293093", "title": "M\u00e1rokf\u00f6ld", "text": "M\u00e1rokf\u00f6ld \u00e8 un comune dell'Ungheria di 51 abitanti (dati 2001). \u00c8 situato nella provincia di Zala."}
{"id": "2293095", "revid": "767487", "url": "https://it.wikipedia.org/wiki?curid=2293095", "title": "Mih\u00e1ld", "text": "Mih\u00e1ld \u00e8 un comune dell'Ungheria di 921 abitanti (dati 2001). \u00c8 situato nella provincia di Zala."}
{"id": "2293098", "revid": "775372", "url": "https://it.wikipedia.org/wiki?curid=2293098", "title": "Uni\u00f3n Nacional de Escritores y Artistas de Cuba", "text": "L'Unione Nazionale di Scrittori e Artisti di Cuba (in lingua spagnola \"Uni\u00f3n Nacional de Escritores y Artistas de Cuba\", UNEAC) \u00e8 un'organizzazione sociale, culturale e professionale di scrittori, musicisti, attori, pittori, scultori e artisti di altri generi. \u00c8 stata fondata il 22 agosto del 1961 dal poeta cubano Nicol\u00e1s Guill\u00e9n. Inizialmente l'obiettivo era di unire gli intellettuali durante la Rivoluzione Cubana per difendere la cultura locale."}
{"id": "2293099", "revid": "767487", "url": "https://it.wikipedia.org/wiki?curid=2293099", "title": "Mih\u00e1lyfa", "text": "Mih\u00e1lyfa \u00e8 un comune dell'Ungheria di 415 abitanti (dati 2001). \u00c8 situato nella provincia di Zala."}
{"id": "2293101", "revid": "574302", "url": "https://it.wikipedia.org/wiki?curid=2293101", "title": "Satellite Award per il miglior regista", "text": "Il Satellite Award per il miglior regista \u00e8 un riconoscimento annuale dei Satellite Awards, consegnato dall'International Press Academy.\nVincitori e candidati.\nI vincitori sono indicati in grassetto.\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\n2011\n2012\n2013/2014\n2015\n2016\n2017\n2018\n2019\nAnni 2020.\n2020\n2021"}
{"id": "2293102", "revid": "729019", "url": "https://it.wikipedia.org/wiki?curid=2293102", "title": "Mikekar\u00e1csonyfa", "text": "Mikekar\u00e1csonyfa \u00e8 un comune dell'Ungheria di 255 abitanti (dati 2001). \u00c8 situato nella provincia di Zala."}
{"id": "2293104", "revid": "729019", "url": "https://it.wikipedia.org/wiki?curid=2293104", "title": "Milejszeg", "text": "Milejszeg \u00e8 un comune dell'Ungheria di 411 abitanti (dati 2001). \u00c8 situato nella provincia di Zala."}
{"id": "2293113", "revid": "767487", "url": "https://it.wikipedia.org/wiki?curid=2293113", "title": "Misefa", "text": "Misefa \u00e8 un comune dell'Ungheria di 298 abitanti (dati 2001). \u00c8 situato nella provincia di Zala."}
{"id": "2293115", "revid": "1543377", "url": "https://it.wikipedia.org/wiki?curid=2293115", "title": "Cladonia strepsilis", "text": "Cladonia strepsilis (Ach.) Vain. (1894), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva probabilmente dal greco , str\u00e8psis, che significa \"cambiamento, evoluzione, intreccio\", alludendo all'aspetto intrecciato dei podezi.\nCaratteristiche fisiche.\nIl tallo primario ha delle squamule di lunghezza fino a 2 centimetri, a forma di piccoli cuscinetti abbastanza consistenti ed estesi. I podezi sono generalmente di forma cilindrica, corti del tutto senza calici; la cortex \u00e8 ricoperta di verruche o piccole scaglie. I suoi caratteri distintivi sono abbastanza generici per il genere e la rendono facile da confondere con altre specie di Cladonia ad un occhio non esperto.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie ha bisogno per la crescita di un clima temperato freddo o montano di tipo boreale. Si rinviene su substrato acido, spesso in luoghi soleggiati su rocce silicee o in luoghi ombreggiati con briofite. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 \u00e8 piuttosto igrofitico.\nLocalit\u00e0 di ritrovamento.\nLa specie \u00e8 pressoch\u00e9 cosmopolita, ed \u00e8 stata rinvenuta nelle seguenti localit\u00e0: \nIn Italia \u00e8 presente, ed \u00e8 alquanto rara, in tutto il Trentino-Alto Adige e nelle zone lombarde alpine e prealpine; estremamente rara nelle zone settentrionali del Friuli e in buona parte della Liguria.\nTassonomia.\nQuesta specie \u00e8 inserita attualmente da vari autori nella sezione Strepsiles; secondo altri, invece, andrebbe attribuita alla sezione Perviae; a tutto il 2008 sono state identificate le seguenti forme, sottospecie e variet\u00e0:"}
{"id": "2293116", "revid": "767487", "url": "https://it.wikipedia.org/wiki?curid=2293116", "title": "Moln\u00e1ri", "text": "Moln\u00e1ri \u00e8 un comune dell'Ungheria di 782 abitanti (dati 2001). \u00c8 situato nella provincia di Zala."}
{"id": "2293118", "revid": "129019", "url": "https://it.wikipedia.org/wiki?curid=2293118", "title": "Sants", "text": "Sants \u00e8 un quartiere di Barcellona che si trova nella zona sud della citt\u00e0. Appartiene al distretto di Sants-Montju\u00efc e confina con i distretti dell'Eixample a nord-est, de Les Corts a nord-ovest e con il comune di L'Hospitalet de Llobregat a sud.\nSants era in passato una citt\u00e0 indipendente da Barcellona finch\u00e9 non venne accorpato nel 1897. Al tempo Sants contava una popolazione di 19.105 abitanti ed era un importante quartiere industriale dove si trovavano alcuni dei pi\u00f9 importanti stabilimenti tessili spagnoli, come la \"Espa\u00f1a Industrial\" o il \"Vapor Vell\".\nL'arteria principale del quartiere \u00e8 la \"Carretera de Sants\", che unisce Pla\u00e7a d'Espanya con il comune di L'Hospitalet de Llobregat e rappresenta una delle strade pi\u00f9 ricche di negozi di tutta Barcellona. Nel quartiere si trova inoltre la Estaci\u00f3 de Barcelona-Sants, la pi\u00f9 grande stazione ferroviaria di Barcellona, e il \"Parque de la Espa\u00f1a Industrial\".\nCultura.\nEventi.\n\u00c8 molto conosciuta la sua \"Fiesta Mayor\" che ricorre il 24 agosto, giorno della festivit\u00e0 di San Bartolomeo, santo patrono del quartiere."}
{"id": "2293120", "revid": "125995671", "url": "https://it.wikipedia.org/wiki?curid=2293120", "title": "Luna principessa argentata", "text": " \u00e8 un anime giapponese prodotta da Toei Animation in 70 episodi e trasmesso per la prima volta dal network TV Asahi a partire da settembre 1997. In Italia la serie \u00e8 stata proposta da Italia 1 dal settembre del 2001 in collocazione mattutina.\nTrama.\nLuna Argentata \u00e8 la figlia del Re e della Regina del Regno dell'Arcobaleno. \u00c8 una bambina estremamente viziata, tanto da avere ben dodici cattive abitudini che la rendono inadatta al suo ruolo di principessa.\nDurante la festa per il suo dodicesimo compleanno si presenta un misterioso ragazzo che trasforma i genitori di Luna in statue di pietra con un incantesimo; da quel momento Luna avr\u00e0 un anno di tempo per trovare il colpevole e fargli annullare la magia, che altrimenti diverr\u00e0 permanente.\nLuna si imbarca cos\u00ec in un lungo viaggio in compagnia dei due guardiani del castello, un maialino sempre affamato di nome Ston Ston ed il saggio gallo Araessa. Avr\u00e0 inoltre con s\u00e9 un magico portatrucchi ed una valigia contenente dodici verdure parlanti che pu\u00f2 chiamare in suo aiuto una volta al giorno. \nPoco dopo la sua partenza, al castello si scopre che le forze del male, imprigionate dalla regina Valur a cui Luna si ispira, sono state misteriosamente liberate. Una profezia dice che solo un discendente della regina potr\u00e0 distruggere per sempre le forze del male. Nel corso del viaggio Luna riuscir\u00e0 a diventare una brava bambina.\nEdizione italiana.\nSigla.\n\"Luna, principessa argentata\", musica di Franco Fasano, testo di Alessandra Valeri Manera, cantata da Cristina D'Avena."}
{"id": "2293121", "revid": "767487", "url": "https://it.wikipedia.org/wiki?curid=2293121", "title": "Murakereszt\u00far", "text": "Murakereszt\u00far \u00e8 un comune dell'Ungheria di 1.975 abitanti (dati 2001). \u00c8 situato nella provincia di Zala."}
{"id": "2293122", "revid": "1776051", "url": "https://it.wikipedia.org/wiki?curid=2293122", "title": "Les Mosses", "text": "Les Mosses (toponimo francese) \u00e8 una frazione del comune svizzero di Ormont-Dessous, nel Canton Vaud (distretto di Aigle).\nGeografia fisica.\nLes Mosses sorge sul Col des Mosses.\nEconomia.\nLes Mosses \u00e8 una stazione sciistica sviluppatasi a partire dagli anni 1930. Forma un comprensorio sciistico con le vicine stazioni di Leysin, La L\u00e9cherette e Glacier 3000, .\nSport.\nLes Mosses ha ospitato una tappa della Coppa del Mondo di sci alpino 1978."}
{"id": "2293124", "revid": "729019", "url": "https://it.wikipedia.org/wiki?curid=2293124", "title": "Guy Camberabero", "text": "Biografia.\nFratello maggiore di una coppia di rugbisti in mediana (lui apertura, suo fratello Lilian, pi\u00f9 giovane di un anno, mediano di mischia) giunse a 19 anni a La Voulte-sur-Rh\u00f4ne come operaio alla Rh\u00f4ne-Poulenc e, insieme al fratello, costitu\u00ec per lungo tempo la cerniera della squadra locale, che nel 1969-70 riusc\u00ec ad arrivare alla conquista del suo primo - e a tutt'oggi unico - campionato francese.\nEsord\u00ec in Nazionale nel 1961 contro la e disput\u00f2 in coppia con il fratello, esordiente nel 1964, due tornei del Cinque Nazioni, nel (vittoria) e (Grande Slam, il primo della storia francese al torneo).\nNel corso dell'incontro disputato l'11 febbraio 1967 a Colombes contro l' e vinto 20-14, Guy Camberabero realizz\u00f2 17 punti, frutto di 4 calci piazzati, un \"drop\" e una trasformazione: la meta (che all'epoca valeva 3 punti) oggetto della trasformazione era stata marcata da suo fratello Lilian.\nSempre nel 1967, contro l', Guy Camberabero mise a segno 9 trasformazioni in un singolo incontro, record per giocatori internazionali francesi.\nSingolarmente, tale record fu eguagliato vent'anni pi\u00f9 tardi da suo figlio Didier contro lo nel corso della .\nAncora, il 1967 fu l'anno della conquista dell\u2019\"Oscar du Midi Olympique\", riconoscimento riservato al miglior giocatore del campionato di rugby XV.\nGuy \u00e8 autore, insieme a suo fratello Lilian, di un libro sul rugby, \"Le mot de passe\" (1971)."}
{"id": "2293126", "revid": "129019", "url": "https://it.wikipedia.org/wiki?curid=2293126", "title": "Estaci\u00f3 de Barcelona-Sants", "text": ""}
{"id": "2293127", "revid": "767487", "url": "https://it.wikipedia.org/wiki?curid=2293127", "title": "Murar\u00e1tka", "text": "Murar\u00e1tka \u00e8 un comune dell'Ungheria di 286 abitanti (dati 2001). \u00c8 situato nella provincia di Zala."}
{"id": "2293129", "revid": "767487", "url": "https://it.wikipedia.org/wiki?curid=2293129", "title": "Muraszemenye", "text": "Muraszemenye \u00e8 un comune dell'Ungheria di 652 abitanti (dati 2001). \u00c8 situato nella provincia di Zala."}
{"id": "2293130", "revid": "767487", "url": "https://it.wikipedia.org/wiki?curid=2293130", "title": "Nagybak\u00f3nak", "text": "Nagybak\u00f3nak \u00e8 un comune dell'Ungheria di 485 abitanti (dati 2001). \u00c8 situato nella provincia di Zala."}
{"id": "2293131", "revid": "124123", "url": "https://it.wikipedia.org/wiki?curid=2293131", "title": "Joseph Diaz Gergonne", "text": "Vita.\nNel 1791 Gergonne si arruol\u00f2 nell'armata della Repubblica Francese con il grado di capitano; in quel periodo l'Arm\u00e9e si stava rapidamente ingrandendo in quanto il governo della repubblica temeva una invasione straniera volta a eliminare la rivoluzione francese e a restituire i pieni poteri a Luigi XVI. Gergonne partecip\u00f2 alla grande battaglia di Valmy, il 20 settembre 1792. Successivamente torn\u00f2 alla vita civile, ma subito dopo fu richiamato e prese parte dell'invasione della Spagna da parte della Francia. \nNel 1795 Gergonne e il suo reggimento furono inviati a N\u00eemes e in questa occasione egli pass\u00f2 definitivamente alla vita civile occupando la cattedra di \"matematica trascendentale\" nell'\u00c9cole Centrale recentemente costituita a N\u00eemes. In questo periodo Gergonne fu assai influenzato da Gaspard Monge, il direttore dell'\u00c9cole Polytechnique recentemente costituita a Parigi. \nNel 1810, per reagire alle difficolt\u00e0 che incontrava nel veder pubblicati i suoi lavori, fond\u00f2 una propria rivista: ufficialmente si chiamava \"Annales de math\u00e9matiques pures et appliqu\u00e9es\", ma in generale veniva detta \"Annales de Gergonne\". L'argomento pi\u00f9 frequentemente trattato negli articoli era la geometria, il campo che interessava maggiormente Gergonne. Nel corso dei suoi 22 anni di vita, gli \"Annales de Gergonne\" hanno pubblicato circa 200 articoli dello stesso Gergonne; ma la rivista ebbe modo di ospitare articoli scritti da molti matematici di rilievo: Jean Victor Poncelet, Fran\u00e7ois Servois, \u00c9tienne Bobillier, Jakob Steiner, Julius Pl\u00fccker, Michel Chasles, Charles Brianchon, Pierre Dupin, Gabriel Lam\u00e9 e anche \u00c9variste Galois. \nNel 1816 Gergonne ottenne la cattedra di astronomia dell'Universit\u00e0 di Montpellier. Nel 1830 fu nominato Rettore dell'Universit\u00e0 di Montpellier ed in quel momento interruppe la pubblicazione del suo \"Journal\". Lasci\u00f2 l'universit\u00e0 nel 1844.\nRicerche.\nGergonne fu il primo matematico a servirsi del termine polare. In una serie di lavori pubblicati a partire dal 1810, egli scopr\u00ec il principio di dualit\u00e0 nella geometria proiettiva, osservando che ad ogni teorema della geometria del piano che mette in relazione punti e linee corrisponde un altro teorema nel quale punti e linee si scambiano i ruoli. Nel 1816 egli propose un'elegante soluzione per il problema di Apollonio, problema consistente nell'individuare una circonferenza che tocca tre circonferenze.\nNel 1813 Gergonne scrisse un saggio dal titolo \"Metodi di sintesi e analisi in matematica\" che vinse un premio messo in palio dall'Accademia di Bordeaux. Questo saggio non venne pubblicato in quegli anni e fu conosciuto solo attraverso un sommario. Si tratta di uno scritto che rivela con chiarezza le idee filosofiche di Gergonne. Egli sosteneva l'opportunit\u00e0 di abbandonare i termini analisi e sintesi, giudicandoli privi di significati chiari. Sorprendentemente per un geometra, sosteneva che l'algebra \u00e8 pi\u00f9 importante della geometria, e va ricordato che in quel tempo l'algebra consisteva quasi interamente nell'algebra elementare del campo dei reali. Egli predisse anche che un giorno per la scoperta di nuovi risultati si sarebbero impiegati metodi quasi-meccanici."}
{"id": "2293132", "revid": "599013", "url": "https://it.wikipedia.org/wiki?curid=2293132", "title": "Juan Francisco Mart\u00ednez Modesto", "text": "Carriera.\nHa giocato per vari club spagnoli soprattutto militanti in Segunda Division in Spagna, militando nell'Elche, nel Levante, nel Tenerife con cui si \u00e8 laureato capocannoniere della Segunda Divisi\u00f2n 2008-2009 e dal 2011 nell'Osasuna."}
{"id": "2293136", "revid": "767487", "url": "https://it.wikipedia.org/wiki?curid=2293136", "title": "Nagyg\u00f6rb\u0151", "text": "Nagyg\u00f6rb\u0151 \u00e8 un comune dell'Ungheria di 232 abitanti (dati 2001). \u00c8 situato nella provincia di Zala."}
{"id": "2293137", "revid": "729019", "url": "https://it.wikipedia.org/wiki?curid=2293137", "title": "Lilian Camberabero", "text": "Biografia.\nCresciuto nel rugby a Saint-Vincent-de-Tyrosse, non lontano da Saubion, sua citt\u00e0 di nascita, insieme a suo fratello Guy, con quest'ultimo si trasfer\u00ec a La Voulte-sur-Rh\u00f4ne, cittadina nel cui club i due Camberabero formarono una coppia mediana (Lilian di mischia, Guy apertura) che nel 1970 diede un grosso contributo alla conquista del titolo francese, il primo e l'unico del La Voulte.\nSempre insieme al fratello disput\u00f2 diversi \"match\" in Nazionale, nella quale esord\u00ec nel 1964 contro la ; prese parte ai Cinque Nazioni 1965, e vinse quelli del e , che coincise anche con il primo Grande Slam della nel torneo.\nL'11 febbraio 1967, a Colombes, la batt\u00e9 l' 20-14; l'intero \"score\" fu realizzato dai Camberabero (Guy 17, Lilian 3).\nLilian Camberabero \u00e8 zio dell'ex internazionale Didier Camberabero, figlio di suo fratello Guy.\nI due fratelli sono autori di un libro sul rugby, \"Le mot de passe\" (1971).\nA fine 2015 Lilian Camberabero \u00e8 morto a Lione a causa di un tumore al fegato."}
{"id": "2293138", "revid": "287204", "url": "https://it.wikipedia.org/wiki?curid=2293138", "title": "Nagykapornak", "text": "Nagykapornak \u00e8 un comune dell'Ungheria di 948 abitanti (dati 2001). \u00c8 situato nella provincia di Zala."}
{"id": "2293140", "revid": "339392", "url": "https://it.wikipedia.org/wiki?curid=2293140", "title": "Guerra d'Indipendenza Americana", "text": ""}
{"id": "2293141", "revid": "105445190", "url": "https://it.wikipedia.org/wiki?curid=2293141", "title": "Sants-Montju\u00efc", "text": "Il distretto di Sants-Montju\u00efc \u00e8 il terzo dei dieci distretti in cui \u00e8 suddivisa Barcellona. Si trova nel limite sud della citt\u00e0 e confina con i municipi di L'Hospitalet de Llobregat ed El Prat de Llobregat e con i distretti di Les Corts, Ensanche e Ciutat Vella.\n\u00c8 il terzo distretto pi\u00f9 popolato con 177.636 abitanti, il primo per estensione (21.35km\u00b2) poich\u00e9 include la montagna di Montju\u00efc e il nono per densit\u00e0 (8.320 ab./km\u00b2) per la stessa ragione.\nIl territorio \u00e8 diviso nei quartieri di la Bordeta-Hostafrancs e Sants sopra la Gran Via e Font de la Guatlla-Mag\u00f2ria, Poble-sec, Zona Franca e Montju\u00efc lungo la costa.\nCon il riordino del 2006 i quartieri sono diventati otto e le zone statistiche 21. Il quartiere del Badal si \u00e8 diviso da Sants e si \u00e8 fondato quello di La Marina-El Port, un quartiere proiettato per i prossimi anni."}
{"id": "2293142", "revid": "1805885", "url": "https://it.wikipedia.org/wiki?curid=2293142", "title": "The Jesus Scroll", "text": "The Jesus Scroll \u00e8 un bestseller pubblicato per la prima volta nel 1972 e scritto dall'autore australiano Donovan Joyce. Un precursore di alcune delle idee successivamente approfondite nel libro \"Il codice da Vinci\".\nNel libro di Joyce si afferma che Ges\u00f9 mor\u00ec in realt\u00e0 nell'anno 80 d.C. a Masada in Israele durante l'assedio dei Romani a quella fortezza.\nJoyce, un giornalista australiano, dichiar\u00f2 di aver visto una pergamena rubata dagli scavi di Masada. Scrisse che si trattava di una di 15 pergamene scoperte durante gli scavi in quella localit\u00e0. Nel suo libro egli afferma che la pergamena autobiografica rubata era firmata Yeshua ben Ya'akob ben Gennesareth, descrivendo se stesso come un ottantenne e aggiungendo di essere l'ultimo dei legittimi re d'Israele.\nIl nome, tradotto in italiano divenne Ges\u00f9 di Genezaret, figlio di Giacobbe. Joyce identifica l'autore con Ges\u00f9 di Nazaret. Il libro afferma inoltre che Ges\u00f9 sopravvisse alla crocefissione, fu presente durante l'assedio di Masada da parte dei Romani nel corso della Prima Guerra Giudaica del 66-74 d.C., e che aveva sposato Maria Maddalena e avuto con lei una figlia.\nJoyce afferma di aver tentato di visitare Masada nel 1964 durante gli scavi archeologici ma ne fu impedito da Yigael Yadin. Joyce dichiar\u00f2 inoltre che un archeologo anonimo e corrotto gli chiese di contrabbandare la Pergamena di Ges\u00f9 (\"Jesus Scroll\"), che era stata scoperta durante gli scavi, fuori da Israele. Joyce dice nel suo libro che la pergamena gli fu sequestrata all'aeroporto di Tel Aviv da personale della Sicurezza Israeliana e che probabilmente scomparve nell'Archivio Segreto Vaticano.\nJoyce propose teorie controverse concernenti la storicit\u00e0 di Ges\u00f9 che provocarono lo sdegno di molti Cristiani; Joyce ricevette numerose minacce di morte."}
{"id": "2293144", "revid": "767487", "url": "https://it.wikipedia.org/wiki?curid=2293144", "title": "Nagykutas", "text": "Nagykutas \u00e8 un comune dell'Ungheria di 466 abitanti (dati 2001). \u00c8 situato nella provincia di Zala."}
{"id": "2293148", "revid": "574302", "url": "https://it.wikipedia.org/wiki?curid=2293148", "title": "Chicago Film Critics Association Awards 2008", "text": "La cerimonia di premiazione della 21\u00aa edizione dei Chicago Film Critics Association Awards si \u00e8 tenuta a Chicago, Illinois, il 18 dicembre 2008, per premiare i migliori film prodotti nel corso dell'anno.\nVincitori e candidati.\nI vincitori sono indicati in grassetto."}
{"id": "2293158", "revid": "2212299", "url": "https://it.wikipedia.org/wiki?curid=2293158", "title": "Mountain biking", "text": "Il mountain biking \u00e8 uno sport che consiste nel guidare particolari biciclette chiamate mountain bike in fuoristrada, spesso su terreno sconnesso. Rispetto alle normali biciclette, le mountain bike sono progettate per aumentarne la robustezza e l'efficienza su terreni irregolari. \nPu\u00f2 in generale essere diviso in diverse categorie: \"cross country\", \"cicloescursionismo\", \"enduro\", \"downhill\", \"freeride\", \"slopestyle\", \"dirt jumping\" e \"trial\". La gran parte dei praticanti ricade per\u00f2 nella \"pedalata\" non agonistica delle categorie cross country e cicloescursionismo. Si tratta di uno sport individuale che richiede resistenza fisica e mentale, equilibrio, capacit\u00e0 di guida e autosufficienza. I \"mountain biker\" pi\u00f9 evoluti percorrono discese ripide e tecniche e, nel caso di freeride, downhill e dirt jumping compiono evoluzioni aeree pi\u00f9 o meno articolate, saltando da strutture naturali o artificiali.\nPu\u00f2 essere praticato quasi ovunque, da un cortile a una stradina imbrecciata, ma la maggior parte dei \"biker\" pedalano su percorsi fuoristrada, che siano strade di campagna, forestali o singletrack (sentieri di larghezza ridotta, creati e mantenuti principalmente dal passaggio). Per certi aspetti il mountain biking \u00e8 pi\u00f9 simile al trail running che al classico ciclismo: visto che i biker sono spesso lontani da zone abitate \u00e8 loro dovere etico essere autosufficienti. Occorre saper riparare forature o altri danni per evitare di rimanere appiedati lontani dall'arrivo, e infatti molti portano uno zaino proprio per avere con s\u00e9 attrezzi e ricambi d'emergenza. Lo zaino pu\u00f2 contenere anche una sacca idrica, provviste di scorta e indumenti di ricambio, in caso si rimanga bloccati senza poter essere facilmente soccorsi. Gruppi sociali pi\u00f9 o meno formalizzati sono frequenti, specialmente nelle escursioni pi\u00f9 lunghe. Il mountain bike orienteering aggiunge la necessit\u00e0 di sapersi orientare con una mappa.\nStoria.\nXIX secolo.\nUno dei primi esempi di biciclette adattate all'uso fuoristrada \u00e8 dato dalla spedizione dei Buffalo Soldiers da Missoula, Montana a Yellowstone e ritorno, nell'agosto del 1896.\nDal 1900 agli anni '60.\nUn altro esempio di mountain biking ante litteram \u00e8 quando i ciclisti da strada usavano le bici da ciclocross per rimanere allenati durante l'inverno. Il ciclocross \u00e8 poi diventato uno sport a s\u00e9 nel 1940, con il primo campionato mondiale nel 1950. Nei sobborghi di Parigi, tra il 1951 e il 1956, una ventina di ciclisti fondarono il Velo Cross Club Parisien e si occupavano di uno sport molto simile all'odierno mountain biking.\nNel 1955 ciclisti fuoristrada del Regno Unito fondarono la Rough Stuff Fellowship,\nmentre nel 1966 in Oregon D. Gwynn, un membro del Chemeketan club, costru\u00ec una bicicletta da sentieri sconnessi e la chiam\u00f2 \"mountain bicycle\", possibile primo uso di questo nome.\nIn Inghilterra, nel 1968, il trialista motociclistico Geoff Apps inizi\u00f2 a studiare una bicicletta fuoristrada, e nel 1979 aveva sviluppato una bicicletta leggera che usava gomme da neve da due pollici x 650b destinata all'uso su terreno bagnato e fangoso, tipico del sud-est del suo paese, e ne venne prodotta anche una versione da 700c. Furono vendute col marchio Cleland Cycles fino al 1984, ma nei primi anni novanta delle biciclette simili venivano vendute anche da English Cycles e Highpath Engineering.\nAnni '70 e '80.\nNegli USA, diversi gruppi di ciclisti hanno avuto un ruolo nella nascita del mountain biking, ad esempio in Colorado a Crested Butte, e in California a Cupertino e Contea di Marin dove nella seconda met\u00e0 dei settanta venivano modificate vecchie biciclette \"cruiser\" di Schwinn (in particolare la Schwinn Excelsior) con freni migliori, manubri da motocross e gomme pi\u00f9 larghe per gareggiare gi\u00f9 per le strade tagliafuoco. Queste gare venivano chiamate \"repack race\" perch\u00e9 i freni a tamburo si riscaldavano tanto da bruciare il grasso nel mozzo e obbligarne la sostituzione (il \"repack\" appunto). Queste biciclette venivano chiamate \"klunker\" (catorcio), e \"to klunk\" divenne anche il verbo che indicava l'attivit\u00e0 del mountain biking, che ancora non esisteva.\nSolo a cavallo fra gli anni settanta e ottanta i costruttori di biciclette da strada iniziarono a produrre biciclette leggere e tecnologicamente adatte alla montagna; il primo, si ritiene, \u00e8 stato Joe Breeze nel 1978. Nel frattempo nacque anche la MountainBikes, societ\u00e0 fra Gary Fisher, Charlie Kelly e Tom Ritchey, il quale costruiva i telai e si occup\u00f2 anche di montare i primi modelli. La societ\u00e0 poi si sciolse e l'azienda divenne Fisher Mountain Bikes, mentre Ritchey continu\u00f2 a costruire telai in proprio. Le prime mountain bike erano sostanzialmente telai da corsa con tubature pi\u00f9 robuste e geometria diversa, gomme pi\u00f9 larghe, il manubrio dritto e alcune parti provenienti dalla BMX. Altri contributi vennero da Otis Guy e Keith Bontrager.\nNei primi anni ottanta furono vendute le prime due mountain bike prodotte su larga scala: la Specialized Stumpjumper e la Univega Alpina Pro. La Fisher Mountain Bikes \u00e8 poi stata comprata da Trek. Il periodo californiano della storia della mountain bike \u00e8 stato raccontato in un documentario del 2006.\nA quel tempo le mountain bike erano ritenute una moda passeggera dall'industria della bicicletta. In particolare, proprio grandi produttori come Schwinn e Fuji non riuscirono a prevedere l'esplosione degli sport d'avventura, e i primi produttori furono dei pionieri come Ritchey, MountainBikes e Specialized. Quest'ultima era una startup americana che faceva produrre i telai in Giappone e Taiwan; entr\u00f2 nel mercato nel 1981,\ne seguiva le geometrie di Ritchey, ma usava la saldatura TIG, ben pi\u00f9 adatta alla produzione di massa della pi\u00f9 costosa e faticosa brasatura.\nMontavano un cambio a deragliatore a 15 velocit\u00e0, con tre corone e cinque pignoni.\nAnni '90 e 2000.\nNei vent'anni a cavallo del 2000 la mountain bike \u00e8 passata dallo status di sport poco conosciuto a quello di uno dei pi\u00f9 popolari. Biciclette ed equipaggiamenti che una volta erano disponibili solo in negozi specializzati o per corrispondenza ora sono in qualunque negozio di biciclette; le mountain bike hanno raggiunto persino i grandi magazzini, dove possono essere acquistate a prezzi bassi con sospensioni e freni a disco. Le mode del 2010 includono biciclette da all mountain, 29er e singlespeed. \nUna bici da all mountain di medio livello, con escursioni da 120-150 millimetri, permette di affrontare terreni molto impervi pur rimanendo pedalabile in salita. Le 29er sono il primo tentativo (di successo) di non rispettare lo standard delle ruote da 26 pollici, usate sin dalle prime vere mountain bike. Le singlespeed invece si possono considerare un ritorno alla semplicit\u00e0, eliminando i deragliatori e affidandosi a un solo rapporto di trasmissione. A seguire la via aperta dalle 29er, sono state prodotte anche mountain bike da 27,5 pollici (650b) e le cosiddette fatbike, biciclette con gomme larghe anche 10 centimetri, adatte alla neve e terreni molli.\nSempre in questi anni sono stati aperti un gran numero di bike park, aree attrezzate come percorsi a ostacoli o pi\u00f9 simili a stazioni sciistiche dove per\u00f2 si scende in mountain bike su piste di terra, con salti ed altri ostacoli.\nIl mountain biking come sport agonistico.\nL'Unione Ciclistica Internazionale (UCI) ha riconosciuto la mountain bike come sport ufficiale relativamente tardi. I primi campionati del mondo risalgono al 1990, quando a Durango in Colorado furono disputate gare di cross country e downhill: i primi campioni del mondo furono Ned Overend e Juli Furtado nel cross country e Greg Herbold e Cindy Devine nel downhill.\nL'anno successivo si tenne la prima edizione della coppa del mondo, con un circuito di nove prove nel solo cross country. John Tomac si impose tra gli uomini mentre Sara Ballantyne tra le donne. Fino al 1992 il circuito della coppa prevedeva solamente gare di cross country, dal 1993 si affianc\u00f2 anche il downhill. Nel 1998 si aggiunse anche il dual slalom, specialit\u00e0 in cui gli atleti affrontavano uno slalom parallelo lungo un pendio. Nel 2001 fu aggiunta anche la cronometro (\"time trial\", TT), importata dai circuiti nordamericani che tuttavia rimase in calendario per un solo anno.\nDal 2002 dual slalom fu sostituito dal four-cross, specialit\u00e0 affine al boarder cross dello snowboard, in cui quattro atleti si affrontano su un percorso caratterizzato da salti, curve e sponde, quasi interamente artificiale.\nLe stesse quattro specialit\u00e0 sono inserite nel programma dei campionati del mondo e dal 2003 fu introdotta anche una prova di marathon, che dall'anno successivo prevede una competizione mondiale a s\u00e9. Dal 2005 al 2009 fu disputata anche la \"Marathon world series\", sorta di |coppa del mondo della specialit\u00e0.\nNel 1996, in occasione dei Giochi della XXVI Olimpiade, la gara di mountain bike specialit\u00e0 cross country, fu aggiunta agli eventi dei Giochi olimpici estivi. L'olandese Bart Brentjens e l'italiana Paola Pezzo furono i primi campioni olimpici della specialit\u00e0.\nDiscipline.\nIl mountain biking \u00e8 uno sport che contempla sia l'agonismo che l'attivit\u00e0 ricreativa o salutistica. Alcune di queste discipline hanno uno stampo pi\u00f9 marcatamente agonistico e sono definite e regolate da organizzazioni nazionali ed internazionali; tuttavia queste possono essere praticate in maniera dilettantistica tanto quanto quelle pi\u00f9 ricreative, cos\u00ec da rendere difficile separarle fra due nette categorie. Inoltre il mondo del mountain biking \u00e8 in continua evoluzione: ci\u00f2 che oggi \u00e8 divertimento domani potrebbe essere anche competizione, o viceversa.\nCross country.\nIl cross country (XC) \u00e8 la disciplina della mountain bike pi\u00f9 vicina al classico ciclismo. Prevede di percorrere strade di campagna o forestali e comunque carrabili, e sentieri di difficolt\u00e0 tecnica bassa o moderata in cui la capacit\u00e0 di guida \u00e8 seconda alla resistenza fisica. Generalmente chi si avvicina al mountain biking passa per il cross country proprio per questa sua caratteristica, oltre al fatto che le mountain bike di minor valore non sono adatte a percorsi pi\u00f9 difficili.\nLa mountain bike da XC infatti generalmente \u00e8 una front e comunque non ha un'escursione superiore ai 100 millimetri, non sono necessari freni potenti, n\u00e9 particolare robustezza, ma la differenza di peso fra un buon mezzo e uno economico \u00e8 importante, da 15 chili o pi\u00f9 fin sotto i 10, trattandosi delle mountain bike pi\u00f9 leggere. Per le ruote il formato da 29 pollici \u00e8 privilegiato. L'equipaggiamento del crosscountrista in genere comprende solo il caschetto, i guanti e nessun'altra protezione, sempre in favore della leggerezza, oltre a eventuali barrette energetiche.\nSecondo l'UCI\nla competizione di cross country avviene fra pi\u00f9 corridori, dura 1-2 ore su circuiti di 4-10 chilometri (variabili a seconda delle categorie) che includono i vari tipi di terreno suddetti e con punti di rifornimento e assistenza tecnica. Sono previste diverse varianti come l'XC eliminator e l'XC time trial, oltre che l'XC marathon. Dal 1996 \u00e8 uno sport olimpico.\nLa marathon o granfondo (MX, XCM o GF) identifica le gare di cross country in cui il tracciato, percorso una sola volta, supera i 60 chilometri. Tali gare vengono corse in zone collinari e montane, il dislivello complessivo pu\u00f2 superare i mille metri e possono durare pi\u00f9 di tre ore. Anche la mountain bike utilizzata \u00e8 simile a quella da cross country, ma per la maggior durata della gara in genere si sacrifica un po' di leggerezza per avere una pi\u00f9 comoda full-suspended con escursioni fino ai 120 millimetri. Dal 2003, l'UCI ha istituito un campionato mondiale per questa categoria.\nDownhill.\nIl downhill (DH) \u00e8 una disciplina che si svolge completamente in discesa lungo piste dai 2 ai 5 chilometri preparate su pendii anche molto ripidi e con ostacoli naturali o artificiali, come salti, gradoni alti anche pi\u00f9 metri e sezioni sconnesse di rocce e radici. \u00c8 una delle discipline che rientrano nell'ambito \"gravity\", facendo affidamento sulla forza di gravit\u00e0 per la propulsione.\nLa bicicletta da downhill ha un telaio molto robusto, si usano manubri molto larghi (780/800 millimetri) per un maggior controllo e sospensioni anteriori a doppia piastra da 200 millimetri di escursione e posteriori con vari schemi fino a 240 millimetri. La bici da downhill moderna deve essere stabile, ma leggera (si scende sotto i 16 kg) e agile per permettere accelerazioni e frenate pi\u00f9 rapide, con potenti freni a disco idraulici, e rapporti di trasmissione adatti a sostenere le velocit\u00e0 raggiunte in discesa. I \"downhiller\" possono indossare protezioni molto robuste e casco integrale con mascherina, in stile motocrossistico, raggiungendo anche i 90\u00a0km/h.\nCome competizione si svolge a cronometro individuale, ed \u00e8 inserito nel calendario UCI della coppa del mondo dal 1993 ed \u00e8 abbinato agli eventi di dual slalom e four-cross, e a volte anche di cross country. I mondiali si svolgono, dal 1990, tra la fine di marzo e la prima met\u00e0 di settembre.\nDi recente si \u00e8 molto sviluppata anche la disciplina dell'Urban Downhill che vede la sua naturale espressione della competizione \"Red Bull Valparaiso Cierro Abajo\" e altre importanti gare cittadine.\nUn'altra variante del downhill \u00e8 la downhill marathon, in cui i concorrenti partono in massa e discendono un lungo percorso dalle caratteristiche simili a quelle del downhill, partendo da una montagna e arrivando in fondo. Una di queste competizioni \u00e8 la Megavalanche.\nPer praticare questo sport i downhiller si recano in luoghi con impianti come quelli sciistici, i bikepark.\nMete italiane affermate a livello internazionale sono il Bike Park Mottolino di Livigno, Pila in valle d'Aosta e il Bike Park a Daolasa in Val di Sole.\nI bikers costruiscono delle piste anche da soli, ma ad oggi ci sono molte aziende che curano il trail.\nCicloescursionismo.\nIl cicloescursionismo o all mountain (AM) \u00e8 l'uso ricreativo della mountain bike su sentieri tipicamente di montagna, adatti all'escursionismo e di difficolt\u00e0 variabile. Il cicloescursionista condivide con l'escursionista classico lo stesso amore e lo stesso rispetto per la montagna, che lo portano ad affrontare passeggiate o avventure di variabile impegno fisico e difficolt\u00e0 tecnica. \nCos\u00ec come l'escursionismo pu\u00f2 essere considerato fase preliminare dell'alpinismo, le forme pi\u00f9 estreme di cicloescursionismo che possono compiersi in alta montagna prevedono l'uso di tecniche trialistiche e pratiche come il \"portage\" (caricarsi la bici in spalla) e in alcuni casi persino di smontare la bicicletta per trasportarla a pezzi, o indossarla come zaino ed arrampicarsi, per superare tratti altrimenti inevitabili. Per questi casi \u00e8 in uso il termine cicloalpinismo. Questa disciplina cos\u00ec legata alla montagna si \u00e8 sviluppata in Austria, grazie ai Vertriders. e in Italia grazie al movimento legato a Cicloalpinismo. \nNel cicloescursionismo il mezzo di riferimento \u00e8 la bicicletta da all mountain. Generalmente biammortizzata, ha escursioni di 130-150 millimetri ma rimane molto pedalabile. Spesso si preferisce sacrificare un po' di leggerezza per una maggior affidabilit\u00e0. Il \"trail riding\" \u00e8 assimilabile all'escursionismo pi\u00f9 semplice, ed \u00e8 praticato con mountain bike generalmente pi\u00f9 leggere e di minore escursione (100\u2013120\u00a0mm).\nEnduro.\nL'enduro non \u00e8 altro che l'all mountain posto in forma di gara: le salite non sono cronometrate, pur essendoci dei tempi massimi da rispettare, ma sottraggono energie all'atleta che dovr\u00e0 gestire le proprie riserve per sprigionarle in discesa, nelle prove cronometrate. Le biciclette da enduro sono simili a quelle da all mountain, ma pi\u00f9 orientate alla discesa e con sospensioni capaci di sopportare maggior stress.\nL'enduro cos\u00ec inteso si \u00e8 sviluppato a partire dal 2003 in Francia, con Fred Glo, e dal 2008 in Italia con Franco Monchiero ed Enrico Guala e la Superenduro. Il principale motivo per cui \u00e8 nato, secondo i promotori, \u00e8 che cross country e downhill erano diventati troppo specializzati e soprattutto professionali. L'ambiente dell'enduro invece conserva lo spirito a tutto tondo della mountain bike, e mantiene la componente di divertimento di questo sport.\n\u00c8 bene precisare che nel mondo anglosassone, in particolare negli USA, con \"all mountain\" si intende anche l'enduro non agonistico, cio\u00e8 l'uso della mountain bike su sentieri montani pi\u00f9 orientato alla guida veloce che all'escursionismo. Qui, infatti, al 2016, l'enduro non \u00e8 ancora un formato diffuso.\nFreeride e slopestyle.\nIl freeride (FR) \u00e8 una disciplina \"gravity\" che pone l'attenzione sullo stile, le manovre aeree e le parti tecniche dei percorsi. Il suo nome deriva dal freeride sulla neve in cui si intende scendere per un pendio naturale senza un percorso preciso, n\u00e9 obiettivi n\u00e9 regole. Nel mountain biking si intende invece percorrere un tracciato nella maniera pi\u00f9 creativa possibile, includendo stile, ampiezza nelle evoluzioni, controllo e velocit\u00e0. Si ritiene che la prima volta che si \u00e8 parlato di freeride nel campo della mountain bike sia stato negli anni novanta sulla North Shore, area della Columbia Britannica a nord di Vancouver (Canada), dove alcuni sentieri venivano preparati con strutture come salti e passerelle sopraelevate.\nIn origine come biciclette da freeride si usavano quelle da downhill, modificate per permettere di pedalare in salita. Le pi\u00f9 moderne invece tendono ad essere pi\u00f9 manovrabili di una bici da downhill, il cui scopo \u00e8 arrivare in fondo nel pi\u00f9 breve tempo possibile e che quindi deve essere stabile alle alte velocit\u00e0. La bici da freeride invece ha una forcella a piastra singola, un telaio pi\u00f9 piccolo, angolo di sterzo pi\u00f9 verticale e passo pi\u00f9 breve, tutte soluzioni che la rendono pi\u00f9 manovrabile. Il peso e la robustezza possono variare, a seconda di quanto \u00e8 estremo l'uso che se ne intende fare. Nel freeride pi\u00f9 estremo sono infatti possibili salti di oltre 10 metri.\nLe stazioni sciistiche hanno accolto questa disciplina, permettendo di caricare le biciclette sugli impianti di risalita e costruendo percorsi adatti sui pendii che d'inverno sono destinati allo sci (v. bike park).\nIl freeride pi\u00f9 orientato allo stile diventa slopestyle.\nLo slopestyle o freestyle \u00e8 assimilabile in un certo senso a discipline come la BMX o lo skateboard, gli eventi di slopestyle si svolgono su appositi percorsi che esaltano il funambolismo dei rider, atleti che puntano non solo alla velocit\u00e0 come i downhiller, ma anche allo stile. I percorsi sono caratterizzati da rampe che permettono i cosiddetti \"big air\", ovvero salti enormi che permettono durante la fase aerea di compiere evoluzioni particolari (trick o figure). Il punteggio viene attribuito in base a criteri come la fluidit\u00e0, lo stile e la difficolt\u00e0 dei trick. Importanti eventi sono organizzati da Red Bull, Adidas e Nissan: la prima organizza la Red Bull Rampage, contest in cui gli atleti si sfidano in drop (cadute quasi verticali) ed evoluzioni da una montagna a Kolob in Utah; sempre Red Bull ha organizzato le Red Bull District Ride che hanno portato lo slopstyle in citt\u00e0 come Norimberga e Catania; Adidas organizza diversi eventi tra cui l'Adidas Slopestyle che negli ultimi anni si \u00e8 tenuto a Saalbach.\nFour-cross.\nIl four-cross o mountain cross (4X) \u00e8 una competizione \"gravity\" ad eliminazione tra quattro biker in brevi tracciati artificiali, con salti e ostacoli. \u00c8 una disciplina ciclistica riconosciuta dall'UCI. Si avvicina sia al downhill, in alcune caratteristiche, sia al BMX. Deriva per\u00f2 evidentemente dallo skicross e allo snowboard cross. Gli atleti pi\u00f9 noti sono Brian Lopes, Eric Carter, C\u00e9dric Gracia e Michal Prokop, tra le donne Jill Kintner, Anneke Berteen, Melissa Buhl e Katrina Miller. Si svolge con quattro rider che scendono contemporaneamente sullo stesso percorso in discesa, non necessariamente ripida, affrontando salti di vario tipo. Da regolamento una gara di 4X dura al massimo un minuto. La partenza avviene con un cancelletto automatico a comando elettronico. Durante le manche capita che ci siano contatti fisici tra i vari rider, ci\u00f2 \u00e8 tollerato a parte casi estremi.\nLa mountain bike da 4X \u00e8 una front oppure una full con piccola escursione. Deve essere agile e scattante per poter schizzare fuori dal cancelletto di partenza.\n\u00c8 stato inserito nel calendario UCI della coppa del mondo dal 2002 al 2011, abbinato agli eventi di downhill e cross country. Nel 2012 \u00e8 stato sostituito dall'XC eliminator.\nEquipaggiamento.\nLa pratica del mountain biking richiede un certo grado di autosufficienza in molti casi in cui l'assistenza non \u00e8 possibile (cicloescursionismo) o \u00e8 espressamente vietata (enduro). Per tale motivo il biker dev'essere munito di un certo equipaggiamento, generalmente raccolto in uno zaino o appendici per la bicicletta, che gli permetta di superare problemi meccanici, meteorologici, d'orientamento e lo protegga da eventuali incidenti. Anche un kit di primo soccorso pu\u00f2 essere raccomandabile.\nAbbigliamento.\nCon lo sviluppo del mountain biking si \u00e8 specializzato anche l'abbigliamento del biker che, anche in considerazione della natura avventurosa di questo sport, pu\u00f2 affrontare condizioni molto variabili. Infatti, oltre alle classiche variazioni meteo, tende a compiere considerevole sforzo a bassa velocit\u00e0 in salita e a subire gran vento in discesa. Per questo l'abbigliamento \u00e8 studiato in generale per essere un compromesso fra traspirabilit\u00e0, protezione dal vento e dal freddo. Nel cross country \u00e8 diffuso lo stesso abbigliamento del ciclismo su strada. Nelle discipline pi\u00f9 tecniche invece \u00e8 comune abbigliamento meno aderente e in particolare pantaloni robusti in nylon, resistenti alle abrasioni e agli strappi.\nSpiccano nell'abbigliamento le scarpe: oltre a quelle appositamente studiate per i pedali con attacchi automatici, simili a quelle da strada se non per una suola pi\u00f9 tassellata, ne esistono in commercio di tradizionali (per i pedali flat) che hanno una struttura pi\u00f9 robusta per proteggere da colpi e cadute e una suola che aderisce meglio ai pin. Esistono anche delle soluzioni ibride.\nProtezioni.\nNell'equipaggiamento del biker, infine, sono incluse le protezioni,\nelencate di seguito in ordine di importanza e diffusione:\nLe protezioni hanno un forte effetto psicologico. Sentirsi sicuri pu\u00f2 infatti prevenire errori dovuti ad un'esitazione tardiva, ma un eccesso di sicurezza pu\u00f2 essere controproducente.\nAltro.\nRischi.\nIl mountain biking espone a vari rischi, certi pi\u00f9 specifici di certe specialit\u00e0. Alcuni rischi sono legati alla ripetitivit\u00e0 della componente ciclistica, altri sono tipici dell'escursionismo e dell'alta montagna, ed infine ci sono quelli associati alla guida fuoristrada di un veicolo a due ruote. Fortunatamente, invece, sono ben pi\u00f9 lontani i classici rischi dell'uso urbano della bicicletta.\nNelle discipline pi\u00f9 pedalate si presentano facilmente quelli del primo tipo, cio\u00e8 le patologie da sovraccarico funzionale: gonalgia femoro-rotulea (a carico del ginocchio), lombalgia (mal di schiena) e la sindrome di de Quervain, quest'ultima dovuta all'uso frequente del cambio e all'assorbimento degli urti provenienti dal manubrio.\nLe prime due invece sono determinate da un cattivo posizionamento in sella e misure sbagliate. Altri problemi sorgono spesso a carico del perineo, per la prolungata pressione del sellino; nei maschi sono estremamente frequenti problemi causati da microtraumi ripetuti dei contenuti scrotali.\nFrequenti sono poi le cadute. Nelle discipline in cui competono pi\u00f9 atleti \u00e8 facile che avvengano contatti, specie nel four-cross. Nelle discipline pi\u00f9 estreme, pi\u00f9 aeree e pi\u00f9 veloci il biker si espone ad un rischio di danni mediamente pi\u00f9 gravi, trovandosi spesso in aria a vari metri di altezza e, nel downhill, mantenendo velocit\u00e0 molto elevate (si raggiungono gli 80\u00a0km/h) anche in sentieri fra gli alberi. In comune a tutte le discipline si pu\u00f2 cadere per perdita di aderenza delle ruote, per perdita del controllo in velocit\u00e0 e in particolare per impuntamento della ruota anteriore, finendo oltre il manubrio. Questa \u00e8 la caduta pi\u00f9 pericolosa, perch\u00e9 in genere capita in discesa o in atterraggio da un salto e si \u00e8 letteralmente catapultati a capofitto. Le cadute laterali sono invece generalmente meno dannose.\nSecondo uno studio, i traumi pi\u00f9 comuni (60-75%) sono abrasioni, lacerazioni e contusioni, la pi\u00f9 comune frattura \u00e8 quella della clavicola e la lussazione pi\u00f9 comune quella acromion-clavicolare. Fra gli altri traumi sono frequenti quelli facciali (spesso fratture) prevenibili con l'uso di un casco integrale, fratture del polso, delle costole e nei casi peggiori traumi delle vertebre del collo o della schiena. Il collo \u00e8 particolarmente a rischio nella caduta oltre il manubrio, in cui pu\u00f2 venir schiacciato, iperesteso o flesso. Per limitare questi ultimi danni \u00e8 stato introdotto l'uso di un collare che, con il casco integrale ben allacciato, limita il movimento. Per i traumi delle spalle invece l'unica prevenzione \u00e8 una buona preparazione atletica. Si \u00e8 invece evidenziata l'importanza dell'uso di un casco, e si \u00e8 notata una forte riduzione dei traumi degli organi dell'addome, in particolare milza e fegato, quando si \u00e8 smesso di usare le appendici o corna all'estremit\u00e0 dei manubri.\nCodici di autoregolamentazione.\nIl mountain biking \u00e8 un'attivit\u00e0 che viene prevalentemente svolta in ambienti naturali che possono risentire della pratica di questo sport. L'International Mountain Bicycling Association ha stilato sei semplici regole che il mountain biker dovrebbe sempre tenere a mente,\ned anche il Club Alpino Italiano ha fatto qualcosa del genere\nispirandosi proprio al codice IMBA ed anche quello della statunitense National Off-Road Bicycle Association.\nTali regole sono dettate dal buon senso, dal rispetto per l'ambiente e per gli altri, e dalla considerazione che il comportamento che il mountain biker tiene influenzer\u00e0 la reputazione dell'intero sport, in particolare nel futuro. Prescrivono, in sintesi, di:\nIn particolare il CAI specifica che non fa parte della sua filosofia servirsi di impianti di risalita. \u00c8 opportuno notare anche che durante il 2013 il CAI ha abbandonato il dominio web \"mtbcai.it\", su cui si proponeva di promuovere la pratica responsabile del mountain biking.\nScale di difficolt\u00e0.\nCome nell'escursionismo e alpinismo, anche nell'ambito del cicloescursionismo sono state definite delle scale che indicano la difficolt\u00e0 di un particolare sentiero. La pi\u00f9 nota \u00e8 Singletrail Skala\n, che ha sei livelli:\nAnche il CAI ha sviluppato una scala simile, che per\u00f2 condensa i livelli S4 e S5 nell'ultimo livello EC, e prevede alcune regole per renderla pi\u00f9 espressiva:\nPer convenzione, la determinazione della sigla da associare ad un sentiero non deve tenere conto di eventuali tratti non ciclabili e deve essere effettuata tenendo conto delle condizioni ottimali."}
{"id": "2293160", "revid": "1573940", "url": "https://it.wikipedia.org/wiki?curid=2293160", "title": "Rumina decollata", "text": "Rumina decollata () \u00e8 un mollusco gasteropode terrestre della famiglia Achatinidae.\nDescrizione.\nIl mollusco \u00e8 di colore dal beige al bruno. Gli esemplari adulti presentano una caratteristica conchiglia a forma di tronco di cono, lunga 3\u20135\u00a0cm, di colore dal marrone, negli esemplari pi\u00f9 giovani, al bianco crema, nei pi\u00f9 anziani. La forma tronca (da cui deriva l'epiteto specifico \"decollata\") \u00e8 in realt\u00e0 propria degli esemplari adulti, mentre nelle forme giovanili la conchiglia \u00e8 conica; la perdita dell'apice, dal significato funzionale non ancora chiarito, avviene nel corso della crescita.\nBiologia.\n\u00c8 una specie con abitudini terrestri, attiva prevalentemente di notte e nelle giornate piovose. Pu\u00f2 andare incontro a ibernazione ed estivazione.\nAlimentazione.\n\u00c8 onnivora: si nutre di materia organica vegetale, sia fresca che in decomposizione, di insetti e perfino di altri gasteropodi e delle loro uova. Per questo motivo \u00e8 stata anche introdotta in Nord America, come mezzo di lotta biologica contro le lumache degli orti.\nRiproduzione.\n\u00c8 una specie ermafrodita, in grado di praticare sia l'autofecondazione che la fecondazione incrociata .\nRaggiunge la maturit\u00e0 sessuale intorno ai 10 mesi di vita.\nDistribuzione e habitat.\nLa specie \u00e8 nativa del bacino del Mediterraneo occidentale (Europa meridionale e Nord Africa). \u00c8 stata introdotta in Nord America come mezzo di lotta biologica.\nIn Italia \u00e8 comune in tutto il centro-sud, Sicilia, Sardegna e isole minori comprese. A nord la presenza \u00e8 pi\u00f9 frammentaria: \u00e8 segnalata in Liguria, Emilia-Romagna e Friuli Venezia Giulia, ma anche in alcune zone del Veneto, sui Colli Euganei.\nLa sua presenza \u00e8 inoltre attestata sull'isola di Malta."}
{"id": "2293163", "revid": "1060", "url": "https://it.wikipedia.org/wiki?curid=2293163", "title": "Unione Nazionale di Scrittori e Artisti di Cuba", "text": ""}
{"id": "2293164", "revid": "729019", "url": "https://it.wikipedia.org/wiki?curid=2293164", "title": "Long Man", "text": "Long Man \u00e8 una parrocchia civile nel distretto del Weald nell'East Sussex, Inghilterra. Include i villaggi di Wilmington, Milton Street e di Folkington. Il nome della parrocchia \u00e8 dato dalla figura incisa nel gesso di una collina, lunga 70 metri, dell'Uomo Lungo di Wilmington."}
{"id": "2293170", "revid": "116469706", "url": "https://it.wikipedia.org/wiki?curid=2293170", "title": "Franco Devescovi", "text": "Biografia.\nDopo aver frequentato il Liceo Scientifico si iscrive alla Facolt\u00e0 di Giurisprudenza, che abbandona al termine del servizio militare. Comincia la professione di fumettista alla fine del 1969, grazie allo sceneggiatore Glauco Verrozzi che lo introduce alle Edizioni Universo, per la quale illustra \"Il Monello\" e \"Intrepido\" fino al 1973.\nIn seguito passa al gruppo del Corriere della Sera, lavorando per il Corriere dei Ragazzi, dove ha modo di collaborare con autori del calibro di Alfredo Castelli, Mino Milani e Andrea Mantelli.\nNel 1975 ritorna alle Edizioni Universo, dove disegna le serie di \"Billy Bis\", \"Cristall\", \"Commissario Norton\" e \"Black Rider\"; nel 1984 decide di dedicarsi totalmente alla pittura, lavorando per il mercato tedesco.\nNel 1986 decide di ritornare a disegnare fumetti e nel 1990 passa alla Sergio Bonelli Editore. Entra a far parte dello staff di disegnatori di \"Martin Myst\u00e8re\" e realizza degli albi importanti, come \"Necronomicon\" (n\u00ba 103), \"L'ultimo mistero\" (127bis), \"Aria di Baker Street\" (n\u00ba129-130),\"Gli Uomini Corvo\" (n\u00ba158-159), \"Il mistero della Grande Mela\" (n\u00ba183-184), \"Il Libro di Kells\" (n\u00ba222-223), \"La scure incantata\" (n\u00ba242-243), \"Il gatto che sapeva leggere\"(n\u00ba270-271), \"Il castigo degli Elohim\" (n\u00ba283). Illustra, inoltre, tre albi di \"Zagor\" (n\u00ba 339, n\u00ba 340, n\u00ba 341), un albo di \"Mister No\" e l'\"Almanacco del West\" del 2008."}
{"id": "2293173", "revid": "1208533", "url": "https://it.wikipedia.org/wiki?curid=2293173", "title": "Majas al balcone", "text": "Majas al balcone \u00e8 un dipinto a olio su tela (162x107,5\u00a0cm) realizzato tra il 1808 e il 1814 dal pittore spagnolo Francisco Goya e appartiene a una collezione privata del barone Rothschild in Svizzera. Una copia precedentemente considerata autentica \u00e8 conservata nel Metropolitan Museum of Art di New York.\nDue majas affacciate al balcone con i volti talmente somiglianti da far sembrare simmetrica l'immagine; anche i colori sono invertiti. Dietro le ragazze si stagliano le \"siluettes\" di due non tranquillizzanti ceffi.\nStoria.\nSono anni di guerra e Goya comincia a dedicarsi a soggetti diversi dai soliti. Tra i nuovi soggetti le \"majas\", al balcone o meno, compaiono spesso: cos\u00ec, oltre ad un'altra versione di questo stesso quadro, va ricordata, per analogo contenuto, \"Maja e Celestina al balcone\" rappresentazione terribile della bellezza prezzolata e del male che se ne serve.\nAnche in \"Majas al balcone\" il tema \u00e8 lo stesso, anche se le \"majas\" sono due e due sono anche i figuri oscuri alle loro spalle, ridotti in questo caso quasi solo a \"silhouettes\" buie e silenti. \"Majo\" \u00e8 il classico giovane spagnolo bello e sfrontato; \"Maja\" \u00e8 il femminino del precedente, ovvero una giovane spagnola bella e provocante. L'aristocrazia spagnola del XIX secolo, in particolare le nobildonne, amavano travestirsi da \"majas\".\nMa qui non c'\u00e8 aristocrazia: le \"majas\" sono rappresentate come belle popolane ad al balcone: \u00e8 Tomlinson che ricorda come lo stare al balcone osservando la strada era tipico delle \"majas\" prostitute.\nDescrizione e stile.\nL'arte di Goya \u00e8 caratterizzata da quella che qualcuno ha chiamato \"malinconica ironia\". Anche in questo quadro, che appartiene ad un periodo di transizione nell'evoluzione artistica del pittore \u2013 al passaggio cio\u00e8, dalle solari rappresentazioni della societ\u00e0 spagnola, guardata s\u00ec con ironia, ma tutto sommato condivisa nei suoi valori e nelle sue gerarchie, ad una progressiva amarezza e distacco che, attraverso le \"picturas nigras\" condurr\u00e0 all'allucinata rappresentazione dei fantasmi oscuri della mente \u2013 sono presenti elementi che appartengono ai due periodi, la solarit\u00e0 della bellezza delle giovani \"majas\" e l'oscurit\u00e0 dei loro protettori sullo sfondo.\nMa il tutto ha un sapore freddo e stereotipato, come se l'artista, attraverso la semplificazione delle anatomie e dei volti avesse voluto rappresentare, pi\u00f9 che una scena dal vero, un insieme schematico di simboli. Cos\u00ec, all'intenso cromatismo del primo piano si contrappone l'oscurit\u00e0 del secondo: e tuttavia il primo piano \u00e8 solo l'apparenza; la sostanza, la verit\u00e0 sta dietro, ben all'ombra, come un sepolcro imbiancato.\nLa composizione \u00e8 caratterizzata da una stringente logica geometrica: la balaustra forma un rettangolo al di sopra del quale il resto della composizione \u00e8 inserito in un quadrato. Se dividiamo questo quadrato in quattro, possiamo notare che le due figure di sinistra sono contenute in un quadrato che \u00e8 esattamente il doppio del quadrato che contiene le due figure di destra. Ancora, \u00e8 possibile notare come il gruppo delle due \"majas\" sia costruito sul rombo disegnato a partire dalle diagonali dei due quadrati inferiori.\nSessant'anni pi\u00f9 tardi, questo quadro ispirer\u00e0 \u00c9douard Manet per il suo \"Il balcone\"."}
{"id": "2293178", "revid": "124600874", "url": "https://it.wikipedia.org/wiki?curid=2293178", "title": "Vincenzo de Romita", "text": "Biografia.\nBarese di nascita, ma formatosi presso la \"Reale Accademia delle scienze fisiche e matematiche\" di Napoli, de Romita fu professore di scienze naturali presso il Regio Istituto Tecnico e Nautico di Bari\nRiconosciuto esperto dell'avifauna pugliese, de Romita realizz\u00f2 un'importante collezione naturalistica (ancora esistente) unitamente ad una raccolta di reperti neolitici del barese poi ceduta al Museo archeologico della Provincia di Bari. Per realizzare quest'ultima esplor\u00f2 diverse grotte e formazioni carsiche fra cui il Pulo di Molfetta. La collezione naturalistica, successivamente donata alla sua scuola, contava alla sua morte circa tremila esemplari.\nPubblic\u00f2 numerosi testi dedicati allo studio della fauna pugliese ed un lavoro illustrato sui reperti neolitici: \"Gli avanzi antistorici della Provincia di Bari\". La pubblicazione \"Materiali per una fauna barese\" (1900), che scrisse per l'opera in tre volumi \"La Terra di Bari sotto l'aspetto storico, economico e politico\", fu premiata all'Esposizione Universale di Parigi del 1900 con la medaglia d'oro. Ebbe rapporti epistolari o personali con studiosi del tempo, fra cui Achille Costa, Giacinto Martorelli, Ettore Arrigoni degli Oddi ed Enrico Hillyer Giglioli. Con quest'ultimo ebbe una fitta corrispondenza dal 1875 al 1885, incontrandolo in diverse occasioni. Nei \"Materiali per una fauna barese\", de Romita ricordava una visita di Enrico Hillyer Giglioli avvenuta presumibilmente nel 1884.\nAchille Costa nella sua \"Relazione di un viaggio nelle Calabrie fatto nella state del 1876\" cos\u00ec rievoca alcune ore trascorse a Bari con de Romita:\n\"Partito da Napoli la sera dell'11 luglio per ferrovia, mi fermai in Bari il 12, essendo assai poco comodo tirar diritto per la regione calabra. Le poche ore che rimasi in detta citt\u00e0 le passai in compagnia del Sig.Vincenzo de Romita, gi\u00e0 alunno della nostra Universit\u00e0 ed ora professore di Storia Naturale in quell'Istituto Tecnico, il quale con molto zelo si occupa della raccolta di quanto di pi\u00f9 interessante e di particolare quella provincia gli offre: oggetti che potetti osservare altri nel gabinetto dell'Istituto, altri nelle sue particolari collezioni. Di uccelli per esempio vi si notavano varie specie non facili ad approdare nell'Italia meridionale. Di Rettili avea la variet\u00e0 del Coluber leopardinus descritta da Pallas col nome di Col. lineatus. Fra Pesci era notevole un feto di Squalo bicefalo, mostruosit\u00e0 non frequente in tale classe di Vertebrati. Infine tra insetti vi era la Ciccindela dilacerata, D.c.j., che compariva per la prima volta nella Fauna delle provincie napoletane. Vincenzo de Romita fu preside incaricato dell'istituto, che nel frattempo aveva cambiato il nome in Pitagora, nel 1906-1907.Mor\u00ec a Bari nel suo appartamento di via Piccinni la mattina del 9 maggio 1914, per un infarto."}
{"id": "2293180", "revid": "110157", "url": "https://it.wikipedia.org/wiki?curid=2293180", "title": "Ab\u00e1dszal\u00f3k", "text": "Ab\u00e1dszal\u00f3k \u00e8 una citt\u00e0 di 4.389 abitanti situata nella provincia di J\u00e1sz-Nagykun-Szolnok, nell'Ungheria centro-orientale."}
{"id": "2293181", "revid": "767487", "url": "https://it.wikipedia.org/wiki?curid=2293181", "title": "Biologo marino", "text": ""}
{"id": "2293182", "revid": "86599", "url": "https://it.wikipedia.org/wiki?curid=2293182", "title": "Biologia marina", "text": " \nLa biologia marina \u00e8 la branca della biologia che si occupa degli ecosistemi marini (o \"talassici\", dal greco \"\u03b8\u03ac\u03bb\u03b1\u03c3\u03c3\u03b1\" \"th\u00e1lassa\", mare), delle loro biocenosi e degli organismi che svolgono la loro vita (o parte di essa) nel mare e che comprendono specie submicroscopiche fino ai cetacei, gli organismi pi\u00f9 grandi del pianeta. Le categorie nelle quali la biologia marina inscrive questi organismi sono quindi categorie ecologiche: plancton, benthos, necton, neuston e comprendono tutti i regni dei viventi: monere, protisti, animalia, piante, funghi.\nL'indirizzo prevalente della zoologia marina \u00e8 dunque ecologico ma comporta anche complessi problemi tassonomici, soprattutto per il fatto che le conoscenze delle specie sono tuttora incomplete e continuamente vengono ritrovate e descritte specie nuove delle quali \u00e8 indispensabile conoscere il ruolo nelle biocenosi marine.\nBi\u00f2topo.\nOceani e mari (idrosfera) coprono il 71% della crosta terrestre con una estensione di circa 361 milioni di km\u00b2. Sulla terra le zone abitate non superano comunemente le poche decine di metri al di sopra della superficie terrestre e non pi\u00f9 di un metro al di sotto di essa; gli oceani invece sono abitati dalla loro superficie fino all'estremo pi\u00f9 profondo e perci\u00f2 il mare offre il 99% dello spazio vitale sul nostro pianeta.\nConsiderando una profondit\u00e0 media del mare di , le acque marine avrebbero un volume di circa cio\u00e8 circa 1/800 del volume totale della Terra. La maggiore profondit\u00e0 oceanica conosciuta \u00e8 l'abisso di Vitjaz, Fossa delle Marianne, \u00e8 di ; vi sono aree di acque poco profonde che occupano circa l'8% della superficie totale degli oceani, estendendosi all'infuori di certe coste continentali (piattaforme continentali) e che rappresentano gli orli dei continenti i quali poggiano su placche in movimento che formano la crosta terrestre..\nGli ambienti marini sono cos\u00ec classificati:\nAcqua di mare.\nL'acqua di mare \u00e8 l'elemento nel quale si svolge la vita marina. Essa contiene in soluzione quasi tutti gli elementi chimici conosciuti in natura (84 dei 103 presenti sulla Terra), principalmente sali disciolti, mediamente il 35\u2030 (o 35 grammi a litro), ma vi sono zone a bassa salinit\u00e0 (Golfo di Botnia da 1\u2030 a 7\u2030, Mar Baltico da 6\u2030 a 18\u2030) e zone ad altissima salinit\u00e0 (Canale di Suez 43\u2030, Laghi Amari 50\u2030, Mar Morto 275\u2030, Mar Caspio (seno di Kara Bagaz) 285\u2030). Il Mediterraneo ha una salinit\u00e0 media del 38,5\u2030.\nLe acque costiere possono avere una salinit\u00e0 inferiore per la diluizione operata dall'acqua dolce dei fiumi o anche maggiore a causa dell'intensa evaporazione nelle regioni tropicali, tuttavia le proporzioni dei sali nell'acqua marina rimangono costanti tra loro. La salinit\u00e0, quindi, pu\u00f2 essere stimata determinando la concentrazione di un solo sale.\nSalinit\u00e0 e temperatura influenzano la densit\u00e0 dell'acqua di mare ed anche i suoi movimenti. Se si incontrano due masse d'acqua alla stessa temperatura, quella con salinit\u00e0 maggiore affonder\u00e0 sotto l'altra e se si incontrano due masse d'acqua con uguale salinit\u00e0, la pi\u00f9 fredda affonder\u00e0 sotto l'altra.\nLa densit\u00e0 media dell'acqua di mare \u00e8 circa in ragione dei soluti, con un massimo teorico a -3.5\u00a0\u00b0C; congela a -2\u00a0\u00b0C ed ha un punto di ebollizione superiore ai 100\u00a0\u00b0C. Il pH \u00e8 mediamente 7.8-8.3.\nI sali disciolti in essa, in g/l sono:\nA differenza dei sali principali, gli elementi contenuti in minore quantit\u00e0 presentano spesso proporzioni variabili nello spazio e nel tempo poich\u00e9 sono soggetti all'influenza dei fattori biologici; ad esempio nitrati, nitriti, sali ammoniacali e fosforo sono utilizzati dalle alghe verdi del plancton e quindi spariscono del tutto nella zona fotica, analogamente a quanto avviene per il silicio (silice) nelle acque fredde dov'\u00e8 utilizzato dalle diatomee per fabbricare i loro gusci.\nL'acqua di mare contiene gas disciolti che in genere derivano direttamente dall'atmosfera: alcuni di essi partecipano alle reazioni chimiche ed ai processi biologici che avvengono nell'ambiente marino. Il pi\u00f9 abbondante \u00e8 l'azoto (N2) fino al massimo di , che per\u00f2 nella sua forma elementare non interviene nei processi biologici; segue l'ossigeno (O2) fino a che partecipa a tutti i processi ossidativi e nella respirazione degli organismi acquatici. L'anidride carbonica (CO2) interviene nella fotosintesi clorofilliana e partecipa alle reazioni che interessano carbonati e bicarbonati.\nLuce.\nLa maggior parte della luce solare che giunge alla superficie del mare viene diffusa e riflessa in base all'angolo d'incidenza, che varia in base alla latitudine, all'ora del giorno e alla stagione.\nQuella parte di essa che riesce a penetrare nelle acque viene utilizzata dagli organismi fotosintetici per la produzione primaria. In acque oceaniche translucide ed in condizioni di piena illuminazione la produzione fotosintetica pu\u00f2 avvenire fino a circa 250 metri di profondit\u00e0; in acque costiere abbastanza trasparenti fino a circa 50\u00a0m e in acque torbide solo per pochi centimetri. Da ci\u00f2 deriva che la fissazione primaria dell'energia luminosa nei composti organici \u00e8 un fenomeno limitato alle acque superficiali.\nIn un ecosistema acquatico la zona fotica (dal greco, significa \"illuminata\") \u00e8 una zona in cui si ha un livello ottimale di luce solare in entrata, sufficiente a permettere la fotosintesi da parte delle piante e dei batteri fotosintetici. Come conseguenza si ha che la produzione primaria di materia organica derivante dalla fotosintesi supera il consumo di materia organica derivante dalla respirazione. Essa di solito \u00e8 intorno ai 30\u00a0m nelle acque costiere e 150\u00a0m in oceano aperto: tutto il rimanente gradiente di profondit\u00e0 \u00e8 afotico e al di sotto dei 1000 m la luce \u00e8 insufficiente per qualsiasi processo biologico: oltre questa profondit\u00e0 l'oceano \u00e8 buio, fatta eccezione per la luce prodotta da organismi.\nL'assorbimento della luce \u00e8 selettivo, a seconda della lunghezza d'onda. Le lunghezze d'onda pi\u00f9 penetranti sono quelle comprese fra 400 e 500 nanometri, cio\u00e8 quelle verdi-azzurre che, nelle zone tropicali, si vedono fino a circa 450 metri di profondit\u00e0. Il rosso viene assorbito gi\u00e0 nei primi 10-15 metri, a 5 metri di profondit\u00e0 \u00e8 ridotto del 95%; l'ultravioletto intorno ai 180 metri, il giallo intorno ai 250 metri. Il primo colore a scomparire \u00e8 il rosso, che, in seguito tutti gli altri colori seguendo lo spettro visibile (quindi arancione, giallo ecc.). A mezzo metro di profondit\u00e0 l'intensit\u00e0 della luce si \u00e8 dimezzata; nelle acque profonde pi\u00f9 trasparenti gi\u00e0 da 100 metri di profondit\u00e0 ne rimane solo l'1%.\nLa relazione tra la diminuzione della luce e la profondit\u00e0 viene espressa dal cosiddetto \"coefficiente di estinzione\" Kj:\nKj = 2,30 (log Ijd1 - log Ijd2) / d1 - d2\ndove Ijd1 e Ijd2 sono le intensit\u00e0 della luce della lunghezza d'onda j alle profondit\u00e0 d1 e d2.\nFotoinibizione.\nL'irradiazione o intensit\u00e0 luminosa viene misurata in Watt a metro quadro (W/m\u00b2) oppure in Langleys (Ly) per unit\u00e0 di tempo. Un eccesso di irradiazione luminosa risulta dannoso sia per l'azione distruttiva della radiazione ultravioletta, sia per eccesso di energia luminosa nei processi di foto-ossidazione. Nei pressi della superficie un eccesso di luce provoca una fotoinibizione mentre in profondit\u00e0 l'intesit\u00e0 luminosa descresce fino a valori limitanti. I valori medi per i punti critici sono circa a 170 W/m\u00b2 per l'inizio della fotoinibizione e 120 W/m\u00b2 per la saturazione, in generale, ma specie diverse e diversi gruppi algali hanno differenti valori caratteristici.\nColorazione del mare.\nIl colore del mare dipende sia dalle caratteristiche proprie dell'acqua che dalla riflessione del colore del cielo. Prescindendo da quest'ultimo, molto variabile, il colore \u00e8 legato innanzitutto alla diffusione della luce, che interessa le lunghezze d'onda minori dello spettro visibile; perci\u00f2 in acqua abbastanza limpide domina l'indaco, seguito dall'azzurro ed infine dal verde. Il verde \u00e8 spesso legato alla presenza di abbondante fitoplancton, mentre i colori giallastri sono spesso causati da materiali torbidi come quelli scaricati dai fiumi. Tendenze al grigio ed al rossastro si spiegano con la presenza di inquinanti (i quali danno ad esempio il colore rossastro che in certi periodi dell\u00b4anno caratterizza il mar Rosso dell\u00b4Eritrea).\nTemperatura e termoclino.\nLa luce solare ha anche l'effetto di aumentare la temperatura dell'acqua. L'acqua superficiale riceve la maggior parte del calore solare, diventa meno densa e si ha come risultato che un corpo d'acqua caldo e poco denso galleggia al di sopra di una ben pi\u00f9 grande massa d'acqua fredda e densa. L'interfaccia tra questi due strati, o pi\u00f9 precisamente la zona di rapido cambiamento della temperatura, \u00e8 detta termoclino.\nIl termoclino \u00e8 una caratteristica al di sopra dei mille metri di profondit\u00e0; al di sotto di esso la temperatura dell'oceano varia da un massimo di 5\u00a0\u00b0C ad un minimo di 0.5-2\u00a0\u00b0C.\nIn superficie la temperatura pu\u00f2 variare in funzione della latitudine dai -2\u00a0\u00b0C dei mari polari ai +36\u00a0\u00b0C del Golfo Persico.\nL'importanza di questa differente densit\u00e0 superficie/fondo \u00e8 che essa produce una barriera al rimescolamento delle due masse d'acqua; ci\u00f2 significa che tutte le sostanze solubili prelevate dall'acqua nella zona fotica ed incorporate nei tessuti viventi che attraversano il termoclino a causa della gravit\u00e0, non possono essere riciclate dal rimescolamento locale; le acque al di sopra del termoclino possono perci\u00f2 depauperarsi completamente di nutrienti solubili mentre le acque del fondo possono diventarne eccessivamente ricche. Questi nutrienti in seguito vengono riportati in superficie dalla risalita di acque profonde (upwelling) consentendo la loro nuova utilizzazione da parte dei produttori.\nChemoclino.\nDeterminate condizioni locali possono determinare la formazione di uno strato d'acqua profonda in condizioni anossiche, cio\u00e8 una stratificazione delle acque marine (ma anche lacustri) causata da un forte gradiente verticale prodotto da una variazione delle propriet\u00e0 chimiche delle acque. . In questi ambienti sopravvivono soltanto organismi anaerobici e gli organismi aerobici possono vivere solo al di sopra del chemoclino nel quale invece prosperano batteri fotosintetici anaerobici, come ad esempio \"Chromatiales\" che sfruttano sia l'energia solare proveniente dall'alto, sia il solfuro di idrogeno (H2S) prodotto dai sottostanti batteri anaerobici.\nI movimenti del mare.\nIl movimento delle acque \u00e8 critico per molti processi ecologici data la sua particolare importanza per la circolazione dei nutrienti e dell'ossigeno (O2).\nMaree.\nLe maree sono un movimento periodico regolare e prevedibile delle acque marine; esse consistono in oscillazioni ritmiche con innalzamenti (flussi) ed abbassamenti (riflussi) del livello del mare provocati dall'attrazione gravitazionale combinata della Luna e del Sole sulle masse d'acqua che ricoprono la Terra.\nQuesta attrazione \u00e8 abbastanza piccola, ma se calcolata su tutta la superficie oceanica, ha effetti molti intesi. Data la reciprocit\u00e0 dei movimenti di rotazione della Terra e della Luna, oltre alla periodicit\u00e0 del fenomeno, la marea \u00e8 particolarmente evidente quando il Sole e la Luna si trovano allineati sulla stessa retta (maree sigiziali) e meno quando Sole e Luna si trovano tra loro ad angolo retto (maree di quadratura).\nGeneralmente le maree si verificano due volte al giorno, due flussi e due riflussi per ogni giorno lunare, cio\u00e8 24 ore e 50 minuti (maree semidiurne), ma vi sono zone nelle quali in un giorno lunare si ha un solo flusso ed un solo riflusso (maree diurne) e vi sono zone in cui le due maree semidiurne hanno differente ampiezza (maree miste).\nIl sollevamento viene detto alta marea e l'abbassamento bassa marea; la differenza tra questi due livelli dell'acqua \u00e8 detta \"ampiezza della marea\" che, in determinati luoghi, pu\u00f2 raggiungere anche i 15\u00a0m di dislivello (Baia di Fundy, Canada).\nI movimenti di marea producono il rimescolamento in acque poco profonde.\nOnde.\nIl moto ondoso \u00e8 dovuto principalmente allo spirare del vento che cede allo strato d'acqua superficiale parte della sua energia per pressione ed attrito; questo strato superficiale, forzato a muoversi, tende a trascinare con s\u00e9 lo strato sottostante, pi\u00f9 lento. In mare aperto, dove non si risente l'influenza dei fondali, si hanno onde di oscillazione per le quali le particelle d'acqua sono soggette a soli movimenti circolari, quindi non si hanno spostamenti orizzontali (non vi \u00e8 trasporto d'acqua).\nAvvicinandosi alla costa, appena lo spessore d'acqua diventa inferiore alla met\u00e0 della lunghezza d'onda, l'onda si frange e ricade verso il basso spumeggiando, dando origine ai marosi o ai frangenti.\nL'altezza delle onde generalmente non supera i 7\u20139\u00a0m (15-18 in caso di terremoti sottomarini che generano tsunami); la lunghezza dell'onda \u00e8 di circa 30 volte l'altezza, per lunghezze massime di 180\u2013200\u00a0m. La velocit\u00e0 di propagazione \u00e8 strettamente dipendente da quella del vento, in media 30-40 km/h, ma nelle zone oceaniche sulle quali insistono i venti alisei si raggiungono i 70\u00a0km/h; nelle onde provocate da sismi sottomarini la loro velocit\u00e0 diventa enorme, anche 500\u2013900\u00a0km/h.\nCorrenti.\nI due principali movimenti delle acque marine su larga scala sono le correnti, legate a fattori di densit\u00e0-temperatura, ed i fenomeni di risalita (\"upwelling\") e del loro contrario.\nL'\"upwelling\" indica i movimenti delle acque dalle profondit\u00e0 oceaniche verso la zona fotica, sono cio\u00e8 movimenti paralleli al gradiente di profondit\u00e0 e perpendicolari alla superficie; essi sono il mezzo per cui grosse quantit\u00e0 di nutrienti possono essere trasportate dalle regioni afotiche fino alla superficie.\nL'upwelling pu\u00f2 essere prodotto da tre principali processi:\nAl contrario, le aree in cui avviene il fenomeno della discesa delle acque sono quelle in cui avvengono fenomeni di convergenza delle masse d'acqua o dove l'acqua \u00e8 spinta dal vento verso la linea di costa: in entrambi i casi, l'acqua pu\u00f2 spostarsi solo verso il basso e tramite questo movimento le acque di superficie si rimescolano con quelle di profondit\u00e0.\nNelle zone di upwelling si pesca circa il 50% del prodotto ittico (5o% pesca costiera e 1% negli altri siti).\nNegli oceani le principali correnti di superficie sono orientate dai venti e si muovono lungo percorsi predeterminati dalla topografia dei fondali e dalle forze di Coriolis. L'azione dei venti non giunge oltre i 200 metri di profondit\u00e0 ma \u00e8 importante nella distribuzione degli organismi che vivono in superficie.\nLe correnti marine pi\u00f9 importanti sono quelle dovute alle variazioni di densit\u00e0 dell'acqua; si generano cio\u00e8 delle onde discendenti che, orientate dalla forma dei fondali, causano movimenti compensatori verso l'alto. La densit\u00e0 dell'acqua di mare cambia in conseguenza di variazioni di temperatura e/o di salinit\u00e0: l'acqua fredda \u00e8 pi\u00f9 densa di quella calda ma la salinit\u00e0 risulta essere un fattore pi\u00f9 decisivo della temperatura nelle modificazioni di densit\u00e0.\nBiocenosi.\nEcosistemi marini.\nL'ecosistema marino occupa pressoch\u00e9 interamente l'idrosfera. Il mare costituisce un unico ecosistema, sia pure di dimensioni immense, parte della biosfera a sua volta considerata come l'ecosistema pi\u00f9 grande. Ragioni pratiche di studio portano e restringere questo concetto ad entit\u00e0 che siano pi\u00f9 facilmente indagabili.\nNella sua definizione pi\u00f9 semplice un ecosistema \u00e8 il prodotto di una attiva compenetrazione ed interazione di un bi\u00f2topo e di una biocenosi. Per biotopo intendiamo la frazione inorganica, cio\u00e8 il fondo marino, l'acqua, le correnti, i venti, ecc. mente per biocenosi la frazione organica. Questa \u00e8 costituita da \"sottosistema dei produttori\", che nel mare sono bacterioplancton, fitoplancton e alghe macrofite, e dal \"sottosistema dei consumatori\" costituito dal mondo animale.\nA latere vi sono i demolitori che, a diversi livelli, riconvertono la materia organica nelle forme riutilizzabili dagli organismi fotosintetici e/o consumatori.\nI consumatori sono generalmente disposti linearmente in catene alimentari del tipo a mangia b che viene a sua volta mangiato da c, ecc., ad esempio fitoplancton\u2192 zooplancton\u2192 carnivoro primario\u2192 carnivoro secondario\u2192 ecc. Generalmente da un livello all'altro della catena trofica viene trasferito il 10% dell'energia, quindi, quanto minore \u00e8 la lunghezza della catena trofica tanta pi\u00f9 energia giunge all'organismo terminale. Nel mare solitamente si riscontrano 5-6 passaggi (livelli) ma il funzionamento della catena alimentare marina e del riciclo delle materie organiche sono di molto pi\u00f9 efficienti rispetto a quanto avviene negli ecosistemi di terra.\nPomeroy calcola che la rete trofica marina sia alimentata da un flusso di 1000 Kilocalorie per metro quadro di superficie oceanica all'anno di produttivit\u00e0 fitoplanctonica (10 Kcal corrispondono ad un grammo di Carbonio fissato). L'efficienza del trasferimento energetico ai tessuti batterici \u00e8 grandissima, circa il 50%, mentre quella ai carnivori nectonici e bentonici \u00e8 vicina al 10%.\nLa produzione dei composti organici nell'oceano \u00e8 limitata alle zone fotiche e poco profonde. In questo strato d'acqua superficiale e nelle aree littorali, l'anidride carbonica \u00e8 fissata per fotosintesi ed i nutrienti sono incorporati nei tessuti viventi. Gli organismi che realizzano questa produzione sono i minuscoli organismi del fitoplancton e le alghe macrofite. Il plancton \u00e8 la fonte alimentare diretta per le specie erbivore, mentre le alghe macrofite contribuiscono alla biocenosi fondamentalmente come detrito. Complessivamente la loro biomassa \u00e8 valutata intorno a 4 miliardi di tonnellate di materia organica (peso secco) che produce annualmente 55 miliardi di tonnellate (peso secco), circa 14 volte la totale biomassa stabile (sui continenti i corrispondenti valori sono 1837 miliardi di tonnellate e 115 miliardi di tonnellate).\nLa maggior parte di questa produzione fotosintetica \u00e8 consumata nello stesso luogo dove essa \u00e8 prodotta: il fitoplancton dallo zooplancton o, in acque poco profonde, dal benthos che ha apparati filtratori, le Alghe bentoniche sono consumate da erbivori (es.gasteropodi) e una parte, stimata intorno al 10%, si disperde come materia organica disciolta. Da quest'ultima prende inizio una catena alimentare parallela basata su batteri e protisti eterotrofi, i quali sono poi consumati da altre specie zooplanctoniche.\nLe particelle fecali degli organismi zooplantonici contengono per\u00f2 ancora molto materiale con potere nutrizionale che, insieme alle sostanze detritiche derivanti dalle Alghe, formano un substrato per la crescita batterica, per i protisti eterotrofi e per piccoli metazoi batterio-dipendenti.. Quando queste aggregazioni cominciano ad affondare, vengono consumate dallo zooplancton dal quale, in forma di aggregati riciclicati, si depositano sui fondali dove vengono utilizzati dal benthos filtratore (che nelle regioni sotto la zona fotica dipende dalla produzione batterica).\nIn alcune aree del fondale marino i batteri possono fissare la CO2 per chemiosintesi ed anch'essi rifornire la rete alimentare bentonica. Diverse specie di questi batteri chemiosintetici sono simbionti interni di animali privi di intestino a cui forniscono la capacit\u00e0 metabolica necessaria alla vita (allo stesso modo di alcune alghe simbionti di vermi piatti, cnidari, molluschi, ecc.).\nLa biomassa marina totale \u00e8 stata stimata in 109 tonnellate (peso secco), un valore comparabile con quello delle terre emerse, ma si pensa che questa biomassa produca ogni anno una quantit\u00e0 di materia organica tre volte maggiore di quella prodotta sulla terra e nelle acque dolci. La biomassa marina produce 3025 x 106 (peso secco) mentre la produzione continentale \u00e8 di 900 x 106 (peso secco).\nMay e Beddington valutano in 3,9 miliardi di tonnellate la biomassa complessiva dei mari di cui 1 miliardo di tonnellate oceanica, 0,3 neritica ed acqua di risalita e 2,6 littorale; raffrontati alla produttivit\u00e0 in miliardi di tonnellate per anno i complessivi 55 miliardi sono cos\u00ec ripartiti: 41,5 oceano, 9,8 neritico ed acque di risalita, 3,7 littorale. Comparado questi dati di biomassa e produttivit\u00e0 dei tre ambienti marini si ottiene una immagine chiara di quanto sia enormemente pi\u00f9 efficiente la produttivit\u00e0 oceanica: il rapporto massa/produttivit\u00e0 \u00e8 infatti 1,4 nella zona littorale, 32,6 nelle acque neritiche e 41,5 nell'oceano. Sebbene la biomassa del littorale sia 3,7 volte pi\u00f9 grande di quella oceanica, quest'ultima produce 29,6 volte il prodotto della prima.\nLa produzione primaria marina \u00e8 molto pi\u00f9 bassa di quella terrestre: invece la produzione secondaria, che \u00e8 di 1/0.008 sulla terraferma, in mare \u00e8 di 1/0.06 cio\u00e8 circa 8 volte pi\u00f9 elevata. Questo risultato \u00e8 dovuto a tre cause:\nAttualmente l'uomo pesca 77 x 106 tonnellate (peso umido) della produzione marina e quasi interamente in forma di carnivori nectonici.\nTutti i \"phyla\" di organismi viventi sono rappresentati nel mare o nelle zone di transizione costiere; gli organismi terrestri e di acqua dolce rappresentano un ben pi\u00f9 piccolo raggruppamento di \"phyla\" noti. Osservando invece il numero di \"specie\", stimato intorno ai 5 milioni tra specie descritte e non descritte, meno di un decimo sono marine (circa 250.000).\nGli organismi che, evolutivamente parlando, si sono spostati dal mare alla terraferma, hanno sub\u00ecto una incredibile diversificazione. La speciazione, infatti, nella maggior parte dei casi, richiede l'isolamento di piccole popolazioni a causa di barriere geografiche che ne limitano la dispersione; ma l'oceano \u00e8 continuo, relativamente stabile e uniforme. Solo una piccola minoranza delle specie marine (circa il 2%) abita le masse d'acqua, mentre la maggior parte delle specie sono associate al fondo che presenta barriere biogeografiche a somiglianza della terra.\nIl grado di diversificazione in specie \u00e8 una misura del successo evolutivo, ma anche l'abbondanza di un gruppo (misurato come numero di individui, biomassa o produttivit\u00e0) ed il tempo di persistenza sono un altro tipo di misura. Da quest'ultimo punto di vista, molti dei gruppi marini hanno un elevato successo evolutivo.\nGli organismi marini possono essere divisi in tre categorie in funzione del fatto che essi vivano nella massa d'acqua (pelagici) o sul fondo (bentonici) oppure nell'interfaccia aria-acqua (pleustonici).\nProduzione primaria.\nNel mare l'energia proviene dalla radiazione solare come energia luminosa. Essa viene utilizzata dagli organismi per sintetizzare molecole complesse secondo 3 processi differenti tra loro, di cui due confinati a particolari tipi di habitat.\nCO2 + 2H2X \u2192 CH2O + 2X+H2O\ndove H2X \u00e8 una qualsiasi molecola ridotta che non sia acqua.\nCO2 + 2H2O \u2192 CH2O + O2 + H2O\nIn tal modo, e a differenza della fotosintesi batterica, si libera ossigeno, perci\u00f2 la fotosintesi delle alghe \u00e8 un processo simile a quello che si realizza nelle piante terrestri.\nLa luce, sulla lunghezza d'onda di 400-720\u00a0nm, fornisce energia al primo ed essenziale stadio della fotosintesi; essa viene assorbita dai vari pigmenti fotosintetici. Nei protisti dominanti (non nei batteri fotosintetici) il pi\u00f9 importante di questi pigmenti \u00e8 la clorofilla \"\"a\" che mostra picchi di assorbimento della luce su un range di lunghezze d'onda 670-695\u00a0nm.\nIl Plancton, inoltre, possiede un corredo di altri pigmenti accessori che assorbono luce su lunghezze d'onda \"pi\u00f9 corte\", usandola sia per dissociare direttamente le molecole d'acqua, sia per trasferire l'energia luminosa alla clorofilla \"a\"\" e, grazie a questo loro corredo di pigmenti, ciascuno dei quali \u00e8 specializzato ad assorbire una determinata lunghezza dell'onda luminosa, le alghe palnctoniche e bentoniche possono utilizzare per la fotosintesi un'ampia banda di lunghezze d'onda e differenti gruppi di protisti sono specializzati per utilizzare diverse lunghezze d'onda e di catturare cos\u00ec luce non assorbita da altre specie.\nLa fissazione fotosintetica realizza la formazione primaria di composti organici in mare (carboidrati, grassi, proteine, ecc.) e la quantit\u00e0 totale di carbonio costituisce la produzione primaria lorda. Quest'ultima segue tre vie diverse di utilizzazione:\nCategorie ecologiche.\nPlancton.\nIl termine plancton, coniato da Viktor Hensen nel 1887 (dal greco \u03c0\u03bb\u03b1\u03b3\u03ba\u03c4\u03cc\u03bd, vagabondo), indica una categoria ecologica che include tutti gli organismi viventi che sono trasportati passivamente nell'acqua.\nMolti di questi organismi hanno la capacit\u00e0 di nuotare, ma poich\u00e9 sono di piccole dimensioni, in genere l'avanzamento nell'acqua \u00e8 relativamente lento e la loro distribuzione \u00e8 spesso a chiazze, determinata dal movimento delle correnti oceaniche e delle maree.\nMolti organismi planctonici sono di dimensioni microscopiche, (alghe unicellulari, protozoi etc.), larve, piccoli animali (come, ad esempio, i crostacei eufausiacei che formano il krill), ma il plancton comprende anche organismi di grandi dimensioni come, ad esempio, grandi meduse la cui ombrella pulsante pu\u00f2 essere larga 2 metri e con tentacoli lunghi fino a 20 metri, o come alghe pluricellulari galleggianti (quali i sargassi), alcuni dei quali lunghi un centinaio e pi\u00f9 di metri.\nDal centro dello strato superficiale fino a circa 2000 metri la biomassa planctonica declina quasi esponenzialmente; al di sotto di questa profondit\u00e0 diminuisce ancora pi\u00f9 rapidamente fino a divenire solo una frazione di milligrammo di organismi viventi per metro cubo d'acqua.\nIl plancton viene distinto in sette raggruppamenti, a seconda della grandezza degli individui:\nUna classificazione pi\u00f9 biologica divide il plancton in fitoplancton, piante alla deriva, e zooplancton, animali alla deriva. Oloplancton e meroplancton sono termini utilizzati per descrivere rispettivamente organismi che trascorrono tutta la loro vita o solo una parte della loro esistenza (di solito la fase larvale) trascinati passivamente dall'acqua.\nBacterioplancton.\nL'ambiente pelagico abbonda di vari tipi di batteri gram-negativi molti dei quali mobili. Si nutrono di composti organici disciolti rilasciati dal fitoplancton vivente e lisciviati dai tessuti morti. Il bacterioplancton \u00e8 di difficile studio; i tentativi di concentrarlo in piccoli volumi d'acqua per misurarne la produttivit\u00e0 altera quasi immediatamente la natura del sistema. Tuttavia la rete alimentare mediata dai batteri risulta essere molto importante; nelle acque tropicali \u00e8 stato stimato che la produzione del batterioplancton spesso eccede quella del fitoplancton e si presenta come una importante fonte di cibo. La produzione del bacterioplancton viene stimata nell'ordine di &lt;1-50% quella del fitoplancton.\nFitoplancton.\nIl fitoplancton, con l'eccezione della zona litorale, costituisce l'unica risorsa di energia trofica disponibile per l'intera rete alimentare oceanica. Ha una dimensione compresa tra 2 e 200\u00a0\u00b5m e queste dimensioni microscopiche sono dovute al fatto che tutti gli organismi che permangono nella zona fotica devono lottare contro la forza gravitazionale esercitata su tutti i tessuti viventi che contengono sali e molecole organiche, quindi pi\u00f9 densi dell'acqua di mare. Una particella di 2\u00a0\u00b5m di diametro affonda di 10\u00a0cm nell'acqua distillata a 20\u00a0\u00b0C in circa 8 ore, mentre nelle stesse condizioni una particella di 62\u00a0\u00b5m affonda di in meno di 30 secondi.\nIl peso \u00e8 proporzionale al volume; ora, per un corpo sferico il rapporto superficie esterna/volume \u00e8 dato da\nformula_1 \u2192 formula_2 \u2192 cio\u00e8 formula_3\nIl rapporto \u00e8 inversamente proporzionale al raggio, vale a dire che quanto pi\u00f9 piccolo \u00e8 il corpo tanto pi\u00f9 favorevole \u00e8 il rapporto superficie esterna/volume che si oppone come resistenza passiva all'affondamento. Oggetti piccoli con una estesa superficie esterna per unit\u00e0 di volume affondano con relativa lentezza e le piccole cellule fitoplanctoniche possono facilmente essere mantenute in sospensione sull'acqua.\nI movimenti dell'acqua provocati dalla turbolenza dei venti possono portare molti organismi foto sintetici fuori dalla zona fotica e molti erbivori possono consumare grandi quantit\u00e0 di alghe per unit\u00e0 di tempo.: tutto ci\u00f2 significa che al fine di minimizzare le perdite e mantenere le popolazioni nella zona fotica, il fitoplancton deve essere capace di moltiplicarsi rapidamente e cio\u00e8 che l'energia disponibile deve essere devoluta alla moltiplicazione piuttosto che allo sviluppo individuale. Il tasso intrinseco di accrescimento delle popolazioni, rmax, \u00e8 relativo al peso Wg secondo la relazione rmax=0,025 Wg-0,26\ncio\u00e8 un organismo lungo 10\u00a0\u00b5m ha un tempo di generazione di 1 ora, mentre uno lungo 10\u00a0m ha un tempo di generazione di 10 anni.\nIl terzo grande vantaggio di possedere piccole dimensioni \u00e8 un pi\u00f9 efficiente assorbimento dei nutrienti dato dall'alto rapporto superficie esterna/volume (massa/volume) e infatti nell'ambito delle dimensioni fitoplanctoniche le specie pi\u00f9 piccole sono caratteristiche di aree in cui viene premiata l'efficienza nell'assorbimento dei nutrienti e la capacit\u00e0 moltiplicativa.\nLa maggiore densit\u00e0 di fitoplancton si trova nei mari freddi e nell'ambito delle correnti oceaniche fredde; ci\u00f2 \u00e8 dovuto ad una maggiore ricchezza di azoto e di fosforo nell'acqua. Queste sostanze vengono consumate negli strati superiori ma si accumulano poi negli strati inferiori; nelle regioni fredde l'abbassamento di temperatura notturno consente un rimescolamento delle acque migliore che ai tropici, quindi un maggiore sviluppo di plancton.\nPer una vita pelagica, oltre alle dimensioni anche la forma \u00e8 importante. Il fitoplancton presenta forme che offrono maggiore resistenza all'affondamento come dischi appiattiti, lunghi cilindri o filamenti che affondano pi\u00f9 lentamente di sfere aventi uguale volume. Spine e peli possono ridurre la velocit\u00e0 di affondamento ma in alcuni casi il grado di affondamento pu\u00f2 aumentare a causa della densit\u00e0 della parete cellulare. Molti organismi fitoplanctonici contengono gocce di olio, grandi vacuoli ed alcuni sono chiusi in capsule gelatinose di densit\u00e0 estremamente piccola.\nZooplancton.\nLo zooplancton comprende organismi unicellulari e pluricellulari (larve e/o adulti); inoltre, delle circa 135.000 specie di invertebrati bentonici, circa 100.000 hanno una fase larvale liberamente natante che dura in media 2-4 settimane.\nLo zooplancton comprende specie eterotrofe o erbivore (che si nutrono di fitoplancton) oppure predarici (che si nutrono di altre specie dello zooplancton).\nIl 75% della \"produzione primaria\" pelagica viene dissipato nei primi 300 metri di profondit\u00e0 ed il 95% nei primi 1000\u00a0m per il suo consumo dovuto allo zooplancton. Si stima che la produzione giornaliera di zooplancton pu\u00f2 arrivare ad una media di 75\u00a0mg/cm\u00b3 nelle acque neritiche delle regioni costiere, di 40\u201360\u00a0mg/cm\u00b3 nelle acque di piattaforma e 12\u201316\u00a0mg/cm\u00b3 nelle acque tropicali oceaniche. Il rapporto tra produzione primaria e secondaria indica un fatto importante e cio\u00e8 che l'abbondanza di zooplancton (erbivori) \"dipende da\" e non \"controlla\" l'abbondanza di fitoplancton.\nL'efficienza ecologica del flusso di energia nel mare \u00e8 generalmente maggiore del 10% stimato nell'ecologia terrestre e nell'interfaccia fitoplancton-erbivori essa pu\u00f2 approssimarsi al 20% per la maggiore disponibilit\u00e0 di fotosintetizzatori marini, decrescendo al 15-10% via via che si procede nella rete alimentare.\nBenthos.\nBenthos indica la comunit\u00e0 che vive a contatto col fondo, al di sopra o all'interno del substrato dei mari e degli oceani, e varia dalle foreste di alghe e le barriere coralline in acque basse fino alla fauna particolare associata ai sedimenti molli della zona abissale..\nLe risorse bentoniche di alimento si accumulano per sedimentazione della colonna d'acqua sovrastante. L'habitat bentonico, a differenza di quello pelagico che \u00e8 tridimensionale, \u00e8 essenzialmente bidimensionale, superficialmente simile a quello terrestre. Ad eccezione dello strato superficiale, i sedimenti marini sono in anaerobiosi e quindi inospitali per la maggior parte degli organismi. Nei sedimenti profondi vi \u00e8 abbondanza di acido solfidrico, metano, ioni ferrosi che provengono da attivit\u00e0 biologiche. I materiali organici che si depositano sul fondo vengono incorporati dai substrati per essere decomposti dai batteri. Dove la frazione di consumo dell'ossigeno \u00e8 superiore alla domanda, respirazione e fermentazione procedono utilizzando composti ossidati (organici ed inorganici) come accettori di idrogeno (es. nei percorsi alternativi delle \"foto\" e \"chemio sintesi\" batteriche) e questi processi metabolici anaerobi producono ammoniaca, acido solfidrico, ioni ridotti e molecole tossiche. Tra le due aree di decomposizione, anaerobica ed aerobica, vi \u00e8 una zona di rapida transizione dove il potenziale redox (Eh) varia in modo drastico (\"strato di discontinuit\u00e0 redox\") la cui profondit\u00e0 nel sedimento dipende dalla quantit\u00e0 di materia organica utilizzabile per la decomposizione e dalla velocit\u00e0 con la quale l'ossigeno trasfonde dall'acqua che ricopre il sedimento. Alcuni anaerobi obbligati sono confinati nello strato solforoso di discontinuit\u00e0 redox (muoiono a contatto con l'ossigeno) e formano il tiobiota, con una catena alimentare basata sui batteri.\nGli animali mostrano numerosi adattamenti come batteri simbionti, assenza di mitocondri, suddivisione del gradiente redox fra le varie specie, distribuzione geografica molto ampia.\nGli organismi che vivono sotto lo \"strato di discontinuit\u00e0 redox\" devono ossigenare la zona circostante: alcuni costruiscono gallerie aperte nelle quali convogliano una corrente d'acqua fino ad un metro di profondit\u00e0 nel sedimento.\nIn genere il Benthos viene distinto in:\nIl benthos comprende anche la maggior parte delle piante e alghe marine pluricellulari.\nFatta eccezione per le Fanerogame marine, il fitobenthos marino comprende esclusivamente Alghe (prevalentemente Phaeophyceae e Rhodophyceae); generalmente esse aderiscono alla roccia con la parte basale del tallo, a forma di disco adesivo o uncino. Substrati incorenti, a fango o sabbia, sono colonizzati solo da pochi generi (es. \"Caulerpa\"). Il maggiore rigoglio della vegetazione algale \u00e8 tipico delle regioni temperate.\nLa fauna dei sedimenti molli (tiobios) comprende generalmente Nematodi, Gastrotrichi, Rotiferi ecc, mentre gli organismi che vivono sulla superficie del fondo (\"epibenthos\"), Policheti, Molluschi, Crostacei, Echinodermi, differiscono in modo marcato a seconda della natura del substrato. La ricchezza in specie ed in diversit\u00e0 del Benthos, specialmente sulle piattaforme continentali, ha un andamento decrescente dalle zone tropicali ai poli.\nFiltratori e detritivori.\nNumerosi animali del benthos raccolgono il nutrimento loro necessario rimanendo ancorati al substrato ed intercettando organismi planctonici e/o materia organica particellata. Gli animali filtratori setacciano le particelle di cibo mentre esse sono ancora in sospensione mentre i detritivori le raccolgono quando si sono depositate sul fondo. I filtratori appartengopno a numerosi phyla e sono pi\u00f9 numerosi l\u00e0 dove le correnti trasportano particelle nutritive provenienti da grandi aree di raccolta. Utilizzano ciglia, muco adesivo o entrambi per intrappolare le particelle alimentari e trasportarle alla bocca. Gli Arthropoda, che mancano di ciglia, utilizzano reti costituite da peli e setole.\nL'apparato filtratore pu\u00f2 essere esterno, come la corona di tentacoli o setole a simmetria radiale di Cnidaria, Bryozoa, Phoronida, Polychaeta, Arthropoda, Echinodermata, Hemichordata, oppure interno, come le cavit\u00e0 dei coanociti dei Porifera, le lamelle dei Bivalvia, i lotofori dei Brachiopoda e le faringi ciliate e lamellate dei Tunicata.\nIl benthos ospita un folto gruppo tassonomico di organismi detritivori. Questi organismi sono capaci di vivere su sedimenti abbondanti che ingeriscono per estrarne i microrganismi associati al detrito o alle particelle minerali; hanno quindi bisogno di ingerire grandi quantit\u00e0 di sedimento per estrarne cibo a sufficienza. Poich\u00e9 tendono a vivere su substrati incoerenti, essi sono generalmente pi\u00f9 mobili dei filtratori, mostrano maggiori adattamenti per la locomozione, mancano di simmetria radiale e di forme coloniali che sono invece caratteristiche di molti animali filtratori.\nConsiderando i quattro componenti che partono dal fitoplancton (pascolanti, filtratori, materiali organici disciolti e tessuti morti) Pomeroy valuta l'efficienza degli scambi di alcune sequenze della catena trofica del benthos: filtratori a rete mucosa (17%), zooplaconti erbivori (19%), plancton carnivoro (13%), detritivori bentonici (33%); un'altra sequenza presenta efficienze con valori intorno al 30% per tutti questi quattro gruppi, ognuno dei quali con propri valori stabili di biomassa.\nNecton.\nIl necton comprende gli organismi acquatici che nuotano attivamente. Fanno parte del necton i pesci, policheti pelagici, molluschi (es. calamari), crostacei pelagici (es.gamberi), rettili marini, uccelli marini, mammiferi marini, ecc.\nIl necton viene diviso in fasce a seconda della sua distribuzione:\nA differenza del plancton, il necton ha la capacit\u00e0 di muoversi su un piano orizzontale in relazione alla massa d'acqua in cui vive. Molte specie (e quasi tutte quelle di interesse alimentare) utilizzano questa loro abilit\u00e0 per portarsi nelle zone pi\u00f9 ricche di cibo e per selezionare il tipo di habitat ottimale per i differenti stadi del loro ciclo biologico. Questa possibilit\u00e0 \u00e8 di grande importanza dove la produzione primaria (e quella zooplanctonica) \u00e8 stagionale.\nHarden Jones rappresenta come un triangolo il percorso di molte specie nectoniche per raggiungere i tre siti di deposizione delle uova, area nido e territori trofici per gli adulti. Questa rappresentazione vale anche sul piano verticale per quanto riguarda le specie di acque profonde che si spostano vicino alla superficie per deporre le uova, le cui larve vivono nella zona fotica e i cui giovani adulti migrano poi verso la zona afotica.\nIn questi percorsi le specie nectoniche possono coprire anche grandi distanze: le balene grigie percorrono in ciascun circuito, ad esempio, e le aringhe, lunghe appena 30\u00a0cm, fino a Queste migrazioni sfruttano il flusso delle correnti per minimizzare il costo energetico degli spostamenti e regolando la profondit\u00e0 in modo da sfruttare il moto delle masse d'acqua che scorrono in direzioni diverse a diversa profondit\u00e0. L'industria ittica sfrutta la regolarit\u00e0 nel tempo delle differenti fasi di migrazione e le rotte percorse dalle singole delle specie, che risultano essere stabili.\nL'organizzazione in banchi \u00e8 un vantaggio importante per le specie migratrici perch\u00e9 facilita la locomozione, la scoperta della preda, la difesa dai predatori e l'incremento numerico. Molte di queste specie producono suoni come segnali di comunicazione e di navigazione. Il banco pu\u00f2 essere formato da pochi fino a milioni di individui appartenenti alla stessa specie; circa 10.000 specie di pesci danno luogo alla formazione di banchi. Nel banco non si osservano differenze comportamentali tra i componenti; inoltre esso non ha un capo e non vi sono rapporti di sudditanza; gli individui si muovono come un unico organismo cio\u00e8 tutti i membri di un banco tendono a fare le stesse attivit\u00e0 insieme. Il cambiamento di direzione all'interno del banco sembra essere un'azione concertata, istantanea da parte di tutti i membri.\nNeuston.\nIl neuston \u00e8 un gruppo caratteristico di specie permanentemente associato all'interfaccia aria-acqua. Gli organismi che vivono al di sotto della linea di galleggiamento sono raggruppati nell'iponeuston, gli organismi che vivono invece nell'interfaccia superiore sono raggruppati nel epineuston.\nDi esso fanno parte organismi come \"Velella\", \"Physalia\", \"Scyllaea pelagica\" (Cnidaria), \"Lepas\" (Crustacea), Janthina \"Glaucus\" ed \"Argonauta\" (Mollusca), ed anche l'unico genere di insetti che vive in mare aperto, \"Halobates\" (Rhynchota, Heteroptera).\nA parte \"Halobates\", che cammina letteralmente sull'acqua sfruttando la tensione superficiale del liquido, tutti questi organismi sono provvisti di vari e diversi sistemi di galleggiamento.\nOrganismi.\nAlghe.\nLe piante sono relativamente rare sott'acqua; la loro nicchia ecologica nell'oceano \u00e8 generalmente occupata dalle alghe sessili o planctoniche.\nLe poche piante che tollerano la salinit\u00e0 del mare si ritrovano nella zona littoranea, come le mangrovie o piante del genere \"Spartina\", \"Zostera\", \"Ammophila\" ecc.\nAd esclusione di quelle ad organizzazione procariotica, le alghe sono considerate un unico taxon per il fatto che presentano in comune quattro caratteristiche che consentono di separarle da tutti gli altri organismi viventi:\nLe dimensioni delle alghe possono essere microscopiche, come ad esempio l'alga flagellata unicellulare \"Chlamydomonas\" o le gigantesche alghe brune che possono superare i 100\u00a0m di altezza.\nLe grandi macroalghe vivono in un ambiente ideale per lo sviluppo dei vegetali. La fotosintesi non viene limitata dall'essiccazione, n\u00e9 dalla eccessiva insolazione, il moto ondoso mantiene le foglie delle alghe in costante movimento portandole alla massima esposizione luminosa ed incrementando l'assunzione dei nutrienti, la cui fonte \u00e8 mantenuta ricca dal mescolamento prodotto dal vento e dalla risalita delle acque profonde.\nLe alghe sono divise tre stipiti (Rhodophyta, Chromophyta, Chlorophyta) pi\u00f9 un quarto ancora \"incertae sedis\" e in 10 classi, anche se sulla sistematica delle alghe non esiste ancora una piena concordanza tra i vari studiosi:\nCome le piante terrestri, anche le alghe sono dotate di plastidi che vengono chiamati genericamente cromatofori.Generalmente i cromatofori hanno colore verde quando la clorofilla non \u00e8 mascherata da altri pigmenti (cloroplasti), ma spesso il colore verde della clorofilla non appare per la presenza di altri pigmenti che impartiscono ai cromatofori ed all'alga colorazioni che vanno dal rosso al bruno.\nI pigmenti dei cromatofori sono di tre tipi:\nIn \"tutte\" le alghe \u00e8 presente la clorofilla a; inoltre clorofilla b nelle Chlorophyta e nelle Euglenophyceae, clorofilla c nelle Chrysophyceae e Chromophyta, clorofilla d nelle Rhodophyta.\nCarotinoidi e ficobiline hanno l'importantissima funzione di \"assorbire la luce di quelle lunghezze d'onda non utilizzate dalle clorofille\" e di trasmettere poi ad esse l'energia cos\u00ec assorbita; inoltre essi proteggono le clorofille dall'azione foto-ossidante della luce.\nLe alghe si riproducono con tre modalit\u00e0: riproduzione vegetativa (scissione), sporogonia, riproduzione sessuale; manca la riproduzione per gemmazione.\nMolte specie hanno importanza per l'economia e l'alimentazione umana; da esse si ricavano inoltre mangimi per la zootecnia, farine, colliganti, farmaci, cosmetici, ecc. Specie del genere Laminaria, ad esempio, vengono raccolte per circa 3-4 milioni di tonnellate all'anno.\nAnimalia.\nNegli ambienti marini sono presenti quasi tutti i phyla animali:\nPorifera, Cnidaria, Ctenophora, Platelminta, Nemertea, Rotifera, Gastrotricha, Entoprocta, Acanthocephala, Loricifera, Priapulida, Nematomorpha, Nematoda, Sipunculomorpha, Phoronidea, Brachiopoda, Bryozoa, Mollusca, Anellida, Echiura, Tardigrada, Arthropoda, Pogonophora, Chaetognatha, Echinodermata, Hemichordata, Tunicata, Leptocardia, Vertebrata.\nPesci.\nCon oltre specie di organismi hanno un ruolo importante nell'alimentazione umana: le proteine ittiche coprono circa il 20% del fabbisogno mondiale quotidiano di proteine.\nUn tempo essi erano compresi in una classe unica, ma pi\u00f9 recentemente \u00e8 stata chiarita la loro origine polifiletica dividendoli in tre classi:\nLa vecchia sottoclasse degli Osteichthyes, o pesci ossei, \u00e8 stata cos\u00ec ripartita:\nGli Actinopterygii, con circa 62,7 milioni rispetto ad un totale di 76,9 milioni di tonnellate di organismi marini pescati o raccolti, costituiscono il principale prodotto del mare (81%): aringhe (\"Clupea harengus\"), acciughe (\"Engraulis encrasicolus\"), eglefini (\"Melanogrammus aeglefinus\"), merluzzi (\"Merluccius merluccius\"), carangidi (Carangidae), scorpenidi (\"Scorpaenidae\"), serranidi (Serranidae), gronghi (\"Conger conger\"), sgombri (\"Scomber scombrus\"), tonni (Thunnus), sogliole (Soleidae e Pleuronectidae) sono alcuni dei nomi popolari con cui questi pesci sono conosciuti.\nPer molti paesi poveri essi sono la principale risorsa alimentare: ad esempio nel Bangladesh l'80% delle proteine animali viene consumato sotto forma di pesce.\nMolluschi.\nI molluschi costituiscono il secondo phylum di animali per numero di classi e di specie (8 classi e 110.000 specie) dopo gli insetti. Comprendono specie piccolissime fino a organismi enormi come il calamaro \"Mesonychoteuthis hamiltoni\", lungo pi\u00f9 di 14 metri.\nColonizzano il mare e poche specie le acque dolci e la terraferma. Vivono in tutti gli ambienti marini per cui colonizzano il plancton (larve), il benthos ed il mare aperto.\nSe ne raccolgono circa 4,2 milioni di tonnellate delle specie bentoniche e circa 1,6 di quelle pelagiche ogni anno.\nIl phylum \u00e8 diviso nei due sub-phylum Aculifera e Conchifera e d\u00e0 luogo a forme diversissime di organismi. La caratteristica comune \u00e8 la conchiglia, incerta o assente negli Aculifera ma ben presente nei Conchifera, tra i quali per\u00f2 i gruppi pi\u00f9 evoluti tendono ad obliterarla nel corpo (come nel caso dei calamari, dei totani e delle seppie) oppure a perderla del tutto (come nel caso dei polpi).\nCrostacei.\nI Crostacei (gamberi, granchi, aragoste, ecc.) rappresentano un gruppo di grande importanza negli ecosistemi marini. Se ne raccolgono ogni anno circa 3 milioni di tonnellate delle specie bentoniche e centomila tonnellate di quelle pelagiche. Sono considerati un sub-phylum degli Artropodi.\nNei mari gli artropodi sono presenti anche con sei specie di Xiphosura ( Merostomata - sub-phylum Chelicerata) e con qualche centinaio di specie di un gruppo particolare, Pycnogonida, da alcuni considerati classe dei Chelicerata e da altri un sub-phylum, o phylum, a s\u00e9.\nI Crostacei sono animali fondamentalmente marini; solo qualche specie (Oniscus) ha colonizzato la terraferma, alcuni le acque dolci ma la stragrande maggioranza di essi, circa 40.000 specie, sono marini.\nLa loro sistematica attualmente comprende sei classi: Branchiopoda, Remipedia, Cephalocarida, Maxillopoda, Ostracoda, Malacostraca.\nCetacei.\nI cetacei sono mammiferi marini riadattati alla vita pelagica acquisendo forme pisciformi ed altri importanti adattamenti. Tuttavia, come tutti gli animali terrestri riadattati alla vita marina (uccelli, rettili) essi sono vincolati alla respirazione aerea e non possono rimanere indefinitamente immersi.\nI cetacei comprendono circa 80 specie marine divise nei sottordini Mysticeti e Odontoceti. Gli specialisti di cetologia pensano che essi derivino da un artiodattilo primitivo dell'Eocene (dai 55,8 \u00b1 0,2 milioni di anni fa (mya) ai 33,9 \u00b1 0,1 mya,), Pakicetus.\nI misticeti si nutrono generalmente di krill (Euphausiacea), piccoli organismi planctonici, e di piccoli pesci.\nGli odontoceti predano organismi di dimensioni maggiori come Cephalopoda, soprattutto calamari (Teuthida), e pesci. Le orche (\"Orcinus orca\") si cibano anche di mammiferi marini, quali Otariidae e Phocoenidae.\nI misticeti sono i pi\u00f9 grandi organismi del pianeta: la Balaenoptera musculus, ad esempio, con i suoi 33 metri di lunghezza e 180 tonnellate di peso, capace di immergersi fino a 100\u00a0m di profondit\u00e0 per anche pi\u00f9 di mezzora.\nOgni anno vengono catturati circa 15.000 balene di taglia medio-larga, 175.000 pinnipedi e circa 600 tonnellate tra delfini, piccole balene, ecc.\nAltri mammiferi marini.\nMentre i Cetacei vivono permanentemente nelle acque, altri mammiferi sono diventati acquaioli, pur svolgendo parte delle loro attivit\u00e0 sui litorali, ad esempio i trichechi e i Pinnipediae che, pur essendosi adattati alla vita marina, si riproducono e vivono gran parte della loro vita sulla terraferma; tra questi il tricheco \"Odobenus rosmarus\", i Phocidae come la foca monaca \"Monachus monachus\" o il leone marino di Steller \"Eumetopias jubatus\". Ogni anno ne vengono catturati 5 milioni di quintali.\nLa lontra di mare \"Enhydra lutris\" (Mustelidae - Mammalia) \u00e8 mammifero marino che ha occupato una la nicchia ecologica dell'ambiente marino subcostiero.\nRettili.\nI rettili furono i primi vertebrati propriamente terrestri e furono anche i primi vertebrati terrestri a dirigersi nuovamente verso il mare. Ci\u00f2 avvenne gi\u00e0 nel Triassico ma in seguito, nel Giurassico e nel Cretaceo essi diedero luogo a specie perfettamente adattate all'ambiente marino, trasformando anche gli arti in pinne ma rimanendo sempre vincolati all'ambiente aereo per la respirazione.\nDei 7 gruppi riconosciuti di rettili marini (Nothosauria, Placodontia, Ichthyosauria, Plesiosauria, Mosasauridae, Crocodylia e Chelonia) sono sopravvissuti solo gli ultimi due.\nI Reptilia che abitano stabilmente, o anche solo frequentano, l'ambiente marino sono le tartarughe marine, le iguane marine, i serpenti di mare (come la \"Laticauda colubrina\", velenosissima ma poco pericolosa, o i serpenti del genere \"Hydrophis\") e i coccodrilli d'acqua salata (come il \"Crocodylus porosus\", che \u00e8 anche il pi\u00f9 grande rettile oggi vivente).\nNon essendo dotati di branchie devono comunque respirare tramite i polmoni (anche se alcuni serpenti marini possono comunque ricavare una minima parte di ossigeno dall'acqua), e quindi risalire in superficie per rifornirsi d'aria, anche se dopo lunghe apnee.\nTutti i rettili marini sono ovipari ed hanno uova cleidoiche (autosufficienti), e hanno quindi bisogno di deporre le loro uova sul terreno. La maggior parte di queste specie vive vicino alle coste pi\u00f9 che in oceano aperto. Alcune specie ormai estinte, come l'Ittiosauro, si erano evolute in modo da essere vivipari e non aver pi\u00f9 bisogno di deporre uova.\nOgni anno vengono catturati 4000 tonnellate di tartarughe marine.\nUccelli marini.\nGli uccelli marini sono specie di uccelli che si sono adattate alla vita marina, alcuni mantenendo la capacit\u00e0 del volo come gli albatri o i gabbiani, altri perdendola durante l'evoluzione e mutando quindi le ali in mezzi di locomozione marini, come i pinguini, che per quanto goffi sulla terraferma sono perfettamente idrodinamici sott'acqua, raggiungendo anche elevate velocit\u00e0.\nSebbene passino la maggior parte della vita nell'acqua, devono comunque deporre le uova sulla terraferma, e possono percorrere anche 120 chilometri nell'entroterra ghiacciato dell'Antartide per raggiungere i luoghi di cova, come nel caso del pinguino imperatore (sul quale \u00e8 stato realizzato un documentario nel 2005, dal nome La marcia dei pinguini).\nHabitat particolari.\nTrottoir a vermeti.\nIl \"trottoir\" a vermeti (letteralmente \u201cmarciapiede\u201d, francese; it. \u201cpiattaforma a vermeti\u201d) \u00e8 una piattaforma litoranea che si espande verso il mare, formata in seguito ad un processo di cementificazione di gusci di alcune specie di molluschi della famiglia dei Vermetidi e di altri taxa.\n\u00c8 tipica del Mar Mediterraneo e per molti versi analoga alle barriere coralline. La sua crescita avviene per l'azione di due specie di molluschi gasteropodi: \"Dendropoma cristatum\" e \"Vermetus triquetrus\".\nCoralligeno.\nUn'altra importante biostruttura \u00e8 il coralligeno, una biocenosi di organismi bentonici calcarei (vegetali e animali) che colonizza rocce e fondali rocciosi (ma anche sabbiosi) poco illuminati tra i 25 e i 200 metri di profondit\u00e0.\nIl coralligeno \u00e8 comune in tutti i mari del mondo, e nel Mar Mediterraneo cresce nella fascia tra i 25 e i 200 metri in tutte le fasce costiere e sulle secche marine, costituendo un importante habitat per le svariate specie bentoniche che lo caratterizzano.\nBarriera corallina.\n\u00c8 una formazione tipica dei mari e oceani tropicali, con temperature dai 20 ad addirittura 40\u00a0\u00b0C, ma si pu\u00f2 sviluppare anche in acque pi\u00f9 fredde, fino ad un minimo di 18\u00a0\u00b0C. \u00c8 composta da formazioni rocciose sottomarine biogeniche costituite e accresciute dalla sedimentazione degli scheletri calcarei dei coralli e degli scarti calcarei di alghe coralligene della famiglia della Corallinaceae. Queste strutture sono di supporto ad un grandissimo numero di specie animali, coralli inclusi, andando a formare un habitat in cui la biodiversit\u00e0 \u00e8 enorme.\nLa barriera corallina \u00e8 un indicatore biologico sensibilissimo alle variazioni climatiche, e risente di ogni minima variazione di temperatura e di acidit\u00e0 dell'acqua.\nFosse oceaniche.\nLe profondit\u00e0 oceaniche, nonostante la pressione dell'acqua raggiunga valori estremi e non ci sia luce solare, sono anch'esse abitate da animali marini, altamente specializzati per la sopravvivenza in tali ambienti.\nIl punto pi\u00f9 profondo mai registrato \u00e8 la Fossa delle Marianne, nell'Oceano Pacifico vicino alle Filippine, che arriva fino a metri di profondit\u00e0. Nonostante le condizioni estreme la spedizione del batiscafo Trieste, nel 1960, trov\u00f2 alcuni esemplari di Soleidae e di gamberi.\nAltre fosse oceaniche degne di nota sono il Monterey Canyon, nell'Oceano Pacifico, profondo fino a , la Fossa di Tonga (che si spinge fino a ), la Fossa delle Filippine (), la Fossa di Porto Rico (), la Fossa di Java (), la Fossa delle Sandwich Australi ().\nPiane abissali.\nIn generale il mare profondo viene considerato tale a partire dalla zona afotica, cio\u00e8 da dove la luce solare non riesce pi\u00f9 a penetrare; in tale zona l'unico tipo di luminosit\u00e0 \u00e8 quella biologica. Molte delle creature che vivono a tali profondit\u00e0 infatti hanno la capacit\u00e0 di emettere luce, sia per attirare le prede che per nutrirsi.\nLa maggior parte della vita nelle profondit\u00e0 oceaniche si accumula in prossimit\u00e0 delle dorsali oceaniche, spesso in corrispondenza delle fumarole nere (o \"black smoker\"), delle bocche idrotermali che come oasi attirano la vita supportando biomi unici: gli Archaea, ad esempio, per sopravvivere devono convertire il calore estremo (oltre 250 \u00b0C, talvolta oltre 400 \u00b0C) e le esalazioni di metano e zolfo in energia, tramite un processo di chemiosintesi. Altri organismi a loro volta si nutriranno di loro in modo da creare una catena alimentare che possa fornire sostentamento anche a grandissime profondit\u00e0.\nAlcuni tipici adattamenti a queste profondit\u00e0 solo la colorazione pressoch\u00e9 uniforme (grigia o nera e rossa negli invertebrati, che tende a mimetizzare l'animale) e la presenza di occhi di dimensioni molto grandi, che permettano la visione anche in condizioni di luce pressoch\u00e9 assente. Va detto per\u00f2 che oltre i 2000 metri di profondit\u00e0 questo adattamento, in quanto la luce \u00e8 assente, viene sostituito dall'atrofia o dall'assenza di questi organi."}
{"id": "2293183", "revid": "1106276", "url": "https://it.wikipedia.org/wiki?curid=2293183", "title": "Caerphilly", "text": "Caerphilly \u00e8 una comunit\u00e0 del Galles meridionale, nell'omonimo distretto di contea, avente una popolazione di circa 31.000 abitanti. Posizionata a circa 2-3 miglia dai sobborghi Lisvane e Rhiwbina di Cardiff, \u00e8 da essi separata dal Monte Caerphilly.\nGeografia.\nCaerphilly \u00e8 situata a 12 km a nord di Cardiff, nella valle del fiume Rhymney.\nCultura.\nGastronomia.\nNei dintorni della cittadina si produce il formaggio Caerphilly.\nCuriosit\u00e0.\nNei pressi dell'entrata principale del castello \u00e8 posta la statua del comico gallese Tommy Cooper."}
{"id": "2293185", "revid": "109743936", "url": "https://it.wikipedia.org/wiki?curid=2293185", "title": "Roc del Boucher", "text": "Il Roc del Boucher \u00e8 una montagna delle Alpi Cozie alta 3.285\u00a0m. Si trova in alta Val Susa ed interessa i comuni di Cesana Torinese e di Sauze di Cesana, entrambi in Provincia di Torino.\nIl termine \"boucher\" in francese significa \"macellaio\".\nDescrizione.\nLa montagna appartiene allo spartiacque che separa la Valle Argentera dalla Val Thuras. Da essa si dipartono, oltre al crinale principale, anche due costoloni che la collegano rispettivamente verso nord-est alla Gran Cima (3.152\u00a0m) e verso sud-ovest al pi\u00f9 modesto Monte Ecafa, che domina le Grange di Thures. Il profondo intaglio del Colle del Boucher (3.098\u00a0m) la separa dalla vicina Punta Ciatagnera.\nMentre il versante meridionale si presenta detritico e con una pendenza uniforme le altre parti della montagna sono rocciose e a tratti strapiombanti.\nSulla cima si trova una piccola croce metallica.\nEscursionismo e sci.\nLa via di salita normale parte dalla Valle di Thures e si stacca dallo sterrato di fondovalle in corrispondenza delle Grange di Thures superiori, risale la valletta del Rio Ecafa e dopo un traverso in direzione ovest raggiunge la cima per l'elementare cresta sud-occidentale.\nLa montagna \u00e8 anche una interessante meta sci-alpinistica."}
{"id": "2293186", "revid": "122315", "url": "https://it.wikipedia.org/wiki?curid=2293186", "title": "Geconidi", "text": ""}
{"id": "2293194", "revid": "1938966", "url": "https://it.wikipedia.org/wiki?curid=2293194", "title": "Miramare (Rimini)", "text": "Miramare di Rimini o pi\u00f9 semplicemente Miramare \u00e8 la frazione pi\u00f9 meridionale del comune di Rimini, posta al confine con quello di Riccione, da cui \u00e8 divisa solo da un piccolo fiume chiamato Rio dell'Asse.\nA ovest di Miramare \u00e8 collocato l'Aeroporto internazionale Federico Fellini di Rimini.\nStoria.\nIl luogo dove oggi sorge Miramare era noti fin dall'et\u00e0 romana col nome di \"Terzo\" perch\u00e9 posto al terzo miglio della strada consolare Flaminia, partendo da Rimini. Sul ciglio della strada Flaminia, oggi semicoperto da due pini domestici, nei pressi dell'ex Ostello, \u00e8 ancora visibile l'antica pietra miliare (ribattezzata nel linguaggio popolare \"e stronz d'Urland\").\nL'afflusso dei forestieri a Rimini era iniziato attorno al 1830, in coincidenza con il diffondersi della pratica dei bagni marini, mentre a Riccione all'incirca nel 1880 aveva iniziato a prendere consistenza la sua futura vita turistica. Nel 1889 Sebastiano Amati afferm\u00f2 che Rimini e Riccione erano destinate a darsi la mano attraverso le dune marittime, formando un'unica stazione balneare: in questa zona inizi\u00f2, nel 1904/05, l'insediamento che diede vita al paese di Miramare.\nLuoghi turistici.\nMiramare \u00e8 divisa in due parti dalla ferrovia (di cui ha anche una stazione servita principalmente nella stagione estiva). La parte a ovest della stazione \u00e8 una zona quasi completamente residenziale mentre la parte est \u00e8 prevalentemente una zona ricca di alberghi, negozi, ristoranti, bar e stabilimenti balneari.\nLa presenza numerosa di strutture alberghiere a 2 o 3 stelle fa s\u00ec che d'estate Miramare sia una meta molto visitata dai turisti, grazie soprattutto ai costi contenuti delle strutture.\nInfrastrutture e trasporti.\nFerrovie.\nLa stazione di Rimini Miramare, posta lungo la ferrovia Bologna-Ancona, \u00e8 servita da treni regionali effettuati da Trenitalia Tper nell'ambito del contratto di servizio stipulato con la Regione Emilia-Romagna.\nMobilit\u00e0 urbana.\nMiramare di Rimini \u00e8 servito dalla rete di trasporto pubblico su gomma esercita da Start Romagna mediante alcune autolinee e la filovia Rimini-Riccione, che nel 1939 aveva sostituito la preesistente tranvia extraurbana."}
{"id": "2293197", "revid": "1543377", "url": "https://it.wikipedia.org/wiki?curid=2293197", "title": "Luigi Magnani", "text": "Nacque da Giuseppe, un imprenditore agricolo e titolare di un'industria casearia, ed Eugenia Rocca, di una nobile famiglia della Liguria. Ebbe come straordinario maestro Adolfo Venturi e nel 1927 ottenne il premio \"Naborre Campanini dalla Regia Deputazione di storia patria\" per la memoria su Gerolamo Toschi e l'Accademia romana di filosofia naturale.\nNel 1929 si laure\u00f2 in Lettere moderne all'Universit\u00e0 di Roma (dove, pi\u00f9 tardi, insegn\u00f2) con una tesi in storia dell'arte sullo scultore del XVI secolo Antonio Begarelli. Consegu\u00ec anche un diploma di perfezionamento. \nDeve invece la sua formazione musicale ad Alfredo Casella. Dal grande interesse per la musica nacque l'edizione di: \"Cori della Passione, per voci sole, Oratorio di Emmaus, Pavane, Passacaglia, Due stanze di canzone e Mallarm\u00e9 e i miti della musica \", e la sua pi\u00f9 tarda produzione saggistica. Determinanti i suoi studi su Beethoven e i \"Quaderni di conversazione\".\nNel 1941 la famiglia Magnani si spost\u00f2 a Mamiano, frazione di Traversetolo; in quegli anni Luigi strinse amicizia con il celeberrimo pittore bolognese Giorgio Morandi, dal quale comper\u00f2 o ricevette in dono numerose opere. Anche oggi nella villa di Mamiano \u00e8 ospitata la collezione di opere d'arte da lui creata e continuamente arricchita fino alla sua morte, e per la quale avvi\u00f2 il percorso per la creazione della Fondazione Magnani-Rocca.\nCome storico dell'arte, significativa fu la sua collaborazione con l'Istituto Treccani, per il quale negli anni trenta cur\u00f2 le biografie di numerosi scultori emiliani del cinquecento, e con la Sapienza, presso la quale tenne dal 1949 al 1962 la cattedra di \"Storia delle arti decorative del manoscritto e del libro\". Nel 1962 Luigi Magnani entr\u00f2 a far parte della Pontificia Accademia di belle arti e lettere dei Virtuosi al Pantheon di Roma. Nel 1964, cur\u00f2 per la Rai una serie di trasmissioni nel quarto centenario della morte di Michelangelo. \nNel 1973 vinse il Premio Selezione Campiello col romanzo \"Il nipote di Beethoven\".\nNel 1981 venne insignito del premio Otto/Novecento di critica letteraria per la sezione \"Edito\". Nel 1982 usc\u00ec \"Il mio Morandi\", opera che testimonia l'amicizia fra i due personaggi e ne raccoglie la corrispondenza.\nMagnani mor\u00ec il 15 novembre 1984 nella villa di Mamiano."}
{"id": "2293214", "revid": "1632387", "url": "https://it.wikipedia.org/wiki?curid=2293214", "title": "Il grande caprone", "text": "Il sabba delle streghe (\"El aquelarre\") \u00e8 un dipinto a olio su tela (44\u00d731 cm) del pittore spagnolo Francisco de Goya, realizzato nel 1797-1798 e conservato al museo L\u00e1zaro Galdiano di Madrid.\nDescrizione.\n\"Il grande caprone\" fa parte della serie di \"Stregonerie\" destinate al \"despacho\" (studio) dell'Alameda, residenza di campagna dei duchi di Osuna, suoi affezionati committenti. L'opera, completata nel 1798 (Goya ne present\u00f2 la fattura il 27 giugno di quell'anno), presenta un codice figurativo demoniaco che non era frutto dell'impeto visionario di Goya, bens\u00ec era molto di moda tra gli intellettuali del tempo. Successivamente l'opera giunse nelle collezioni del finanziere Jos\u00e9 L\u00e1zaro Galdiano, il quale alla sua morte ne fece dono allo Stato Spagnolo. Oggi l'opera \u00e8 esposta a Madrid, nel Museo L\u00e1zaro Galdiano.\nL'opera raffigura un caprone con ramoscelli di quercia intrecciate tra le sue corna ed occhi fiammeggianti, palese simbolo diabolico, che officia un rito di streghe. Una delle fattucchiere, per tributargli omaggio, gli sta offrendo un corpulento bambino, probabilmente rapito quel giorno stesso (cos\u00ec come ci narrano le leggende popolari); la scena, tuttavia, \u00e8 disseminata di cadaveri di fanciulli gi\u00e0 sacrificati al demonio.\nAl macabro rito sacrificale assiste anche uno stormo di sinistri pipistrelli che svolazzano nel cielo notturno, parzialmente illuminato dalla falce lunare. Nonostante la carica orrifica altissima, \"Il grande caprone\" presenta ancora quei toni ironici che scompariranno definitivamente nelle opere della Quinta del Sordo, dove \u00abl'oscuro [prende] un'evidenza rugosa e massiccia\u00bb (Jean Starobinski)."}
{"id": "2293216", "revid": "2219048", "url": "https://it.wikipedia.org/wiki?curid=2293216", "title": "Marooned", "text": "Marooned \u00e8 un brano musicale del gruppo musicale britannico Pink Floyd, quarta traccia del quattordicesimo album in studio \"The Division Bell\", pubblicato il 28 marzo 1994 dalla EMI.\nIl brano \u00e8 stato premiato nel 1995 con un Grammy Award come miglior brano strumentale.\nStruttura.\nComposto da Richard Wright e David Gilmour, il brano \u00e8 interamente strumentale e si apre inizialmente con versi di gabbiani e altri suoni poco scanditi a cui fa seguito la tastiera. Dopo circa trenta secondi entra la chitarra, che esegue un assolo lento, caratterizzato da note acute, accompagnata dal tappeto di tastiere e dal piano, che si limita a suonare semplici accordi. Attorno alla met\u00e0 del terzo minuto anche la batteria fa la sua comparsa nel brano, ma l'assolo non subisce variazioni particolari. L'accordo finale \u00e8 collegato all'inizio di \"A Great Day for Freedom\".\nEsecuzioni dal vivo.\nIl brano \u00e8 stato suonato in soltanto due date del \"Division Bell World Tour\" nel 1994. Nell'edizione in DVD del concerto \u00e8 stato inserito tra i contenuti extra, dove l'assolo \u00e8 leggermente modificato rispetto alla versione in studio. David Gilmour ha eseguito il brano durante il concerto per il 50\u00ba anniversario della Fender Stratocaster nel 2004."}
{"id": "2293217", "revid": "287204", "url": "https://it.wikipedia.org/wiki?curid=2293217", "title": "Cosmo (disambigua)", "text": ""}
{"id": "2293226", "revid": "962319", "url": "https://it.wikipedia.org/wiki?curid=2293226", "title": "Bedford-Stuyvesant", "text": "Bedford-Stuyvesant \u00e8 un quartiere del borough di Brooklyn, situato nella citt\u00e0 statunitense di New York. Confina a nord con Williamsburg, a ovest con Clinton Hill, a est con East New York e Crown Heights e a sud con Brownsville.\nIl quartiere \u00e8 il risultato dell'unione dei villaggi Bedford e Stuyvesant Heights, che prende a sua volta il nome da Peter Stuyvesant, l'ultimo governatore dei Nuovi Paesi Bassi. Bedford-Stuyvesant \u00e8 il cuore della cultura afroamericana a Brooklyn, cos\u00ec come Harlem lo \u00e8 per Manhattan, non \u00e8 un caso che le persone importanti cresciute qui siano tutte di pelle scura.\nNel quartiere sono stati ambientati il film \"Fa' la cosa giusta\" diretto da Spike Lee e la serie televisiva \"Tutti odiano Chris\".\n\u00c8 il quartiere in cui \u00e8 cresciuto uno dei rapper migliori di sempre, The Notorious B.I.G.\nTrasporti.\nIl quartiere \u00e8 servito dalla metropolitana di New York attraverso diverse stazioni:"}
{"id": "2293230", "revid": "104265", "url": "https://it.wikipedia.org/wiki?curid=2293230", "title": "Signoria di Mirabel", "text": "La signoria di Mirabel era una vassalla della Contea di Giaffa, che a sua volta era un feudo del Regno di Gerusalemme.\nEra la signoria pi\u00f9 a nord della contea di Giaffa, solo formalmente separata dalla signoria di Ibelin, ma tenuta di fatto dalla stessa casata Ibelin.\nStoria.\nMirabel fu conquistata nel primo decennio del reame crociato ed integrata nella Contea di Giaffa.\nDopo la rivolta di Ugo II di Le Puiset, conte di Giaffa, essa divenne la sede della signoria infeudata a Barisano di Ibelin."}
{"id": "2293232", "revid": "184925", "url": "https://it.wikipedia.org/wiki?curid=2293232", "title": "Bedford-Stuyvesant, Brooklyn", "text": ""}
{"id": "2293244", "revid": "388659", "url": "https://it.wikipedia.org/wiki?curid=2293244", "title": "Duello rusticano", "text": "Duello rusticano (\"Dos forasteros\") \u00e8 un dipinto a olio su muro trasportato su tela (123\u00d7266 cm) del pittore spagnolo Francisco Goya, realizzato nel 1820-1821 e conservato al museo del Prado di Madrid.\nDescrizione.\nL'opera raffigura un duello rusticano tra due popolani che, con armi di fortuna, si scontrano con violenza grezza ed immediata: i due, infatti, tentano di percuotersi con dei bastoni, consapevoli che lo scontro terminer\u00e0 solo dopo la morte di uno di loro. I duelli rusticani erano assai diffusi all'inizio XIX secolo in Catalogna ed Aragona: Goya, tuttavia, non intende indagare il lato folcloristico del soggetto (seppur macabro), bens\u00ec vuole esaltarne il lato monumentale e simbolico, con i due uomini sanguinanti che, nel desolato paesaggio delle \"sierras\" - luogo che allude alla prigionia e alla fatalit\u00e0 - combattono una lotta feroce e rituale, istintivamente mossi da quell'atavico sentimento umano volto alla distruzione e alla supremazia. I due cercano di colpirsi con freddezza e le loro fisionomie rivelano una monumentalit\u00e0 primordiale, e una furia talmente cieca e gratuita che \u00e8 aliena alla dimensione umana e ricorda piuttosto \u00abil battito delle onde del mare, il ritmico ronzio delle mosche su una carcassa che si decompone\u00bb (Borghesi).\nCompletata nel 1821, l'opera faceva inizialmente parte delle \"Pitture Nere\" tracciate sui muri perimetrali del pianterreno della Quinta del Sordo, casa di campagna dove Goya si era stabilito nel 1819. Il \"Duello rusticano\", oggi esposto nel museo del Prado a Madrid, versa purtroppo in un pessimo stato di conservazione, dovuto alle tecniche rudimentali alle quali fu sottoposto quando venne strappato dalla parete e trasportato sulla tela: l'intervento, infatti, fu condotto in maniera assolutamente superficiale, tanto che confronti fotografici ed esami radiografici confermano notevoli perdite di colore e, soprattutto, la mutilazione delle gambe al di sotto del ginocchio delle due figure, inizialmente presenti."}
{"id": "2293245", "revid": "767487", "url": "https://it.wikipedia.org/wiki?curid=2293245", "title": "Ren\u00ea Weber", "text": "\u00c8 morto nel dicembre 2020 all'et\u00e0 di 59 anni per complicazioni da COVID-19, nell'ospedale di Copacabana, dove era ricoverato dal 28 novembre precedente.\nCarriera.\nGiocatore.\nHa giocato per Internacional di Santa Maria e Fluminense tra il 1983 e il 1992, totalizzando 56 presenze nel campionato di calcio brasiliano.\nAllenatore.\nHa allenato l'Am\u00e9rica di Rio de Janeiro, prima di trasferirsi in Per\u00f9 allenando lo Sporting Cristal nel 2003; dal 2004 al 2005 ha guidato il , ottenendo il terzo posto al campionato mondiale di calcio Under-20 2005.\nNel 2006 si \u00e8 trasferito negli Emirati Arabi Uniti allenando prima l'Al-Shabab e successivamente l'Al-Sharjah. Nel 2008 \u00e8 stato assunto dal Caxias, e dopo poche settimane \u00e8 stato esonerato dopo le iniziali prestazioni nel Campionato Ga\u00facho.\nDal febbraio all'ottobre 2020 ha fatto parte dello staff dell'allenatore del Botafogo Paulo Autuori"}
{"id": "2293246", "revid": "79227", "url": "https://it.wikipedia.org/wiki?curid=2293246", "title": "Yet Another Movie", "text": "Yet Another Movie \u00e8 un brano musicale della progressive rock band inglese Pink Floyd, contenuto nell'album \"A Momentary Lapse of Reason\" e scritto da David Gilmour e Patrick Leonard. Nell'album, nella stessa traccia del brano, si trova anche lo strumentale Round and Around. Il brano \u00e8 presente anche nell'album dal vivo \"Delicate Sound of Thunder\", nel quale, per\u00f2, \u00e8 separato da \"Round and Around\", situata in una traccia a s\u00e9.\nIl verso \"the vision of an empty bed\" sugger\u00ec a Storm Thorgerson l'idea per la copertina dell'album, che rappresenta una lunga fila di letti da ospedale situati su una spiaggia.\nLive.\nIl pezzo \u00e8 stato suonato dai Pink Floyd in ogni loro concerto dal 1987 al 1989. La chitarra lap steel, che esegue l'assolo finale nella versione in studio di \"Yet Another Movie\", dal vivo viene sostituita da una chitarra elettrica normale."}
{"id": "2293249", "revid": "1305772", "url": "https://it.wikipedia.org/wiki?curid=2293249", "title": "Sorrow (Pink Floyd)", "text": "Sorrow \u00e8 un brano musicale del gruppo musicale britannico Pink Floyd, traccia conclusiva del tredicesimo album in studio \"A Momentary Lapse of Reason\".\nIl brano.\nIl batterista Nick Mason ha dichiarato che la canzone venne quasi del tutto composta dal solo Gilmour nel corso di un weekend trascorso sulla sua casa galleggiante Astoria. Quando egli ritorn\u00f2 dal weekend, infatti, furono necessari solo alcuni \"aggiustamenti\", secondo Mason, per poter completare la canzone. David Gilmour ha inoltre dichiarato che l'assolo alla fine di \"Sorrow\" venne registrato sulla barca, attraverso un piccolo amplificatore Gallien-Krueger. L'introduzione chitarristica del brano venne invece incisa dentro la Los Angeles Memorial Sports Arena con il suono della chitarra filtrato attraverso il potente impianto audio dei Pink Floyd, generando un sound estremamente profondo e cavernoso."}
{"id": "2293250", "revid": "125686743", "url": "https://it.wikipedia.org/wiki?curid=2293250", "title": "Piovono polpette", "text": "Piovono polpette (\"Cloudy with a Chance of Meatballs\") \u00e8 un film d'animazione in computer grafica 3D prodotto in stereoscopia dalla Sony Pictures Animation nel 2009. Il film \u00e8 ispirato al libro per bambini \"Cloudy with a Chance of Meatballs\" (traducibile in \"Nuvoloso con possibilit\u00e0 di polpette\") scritto da Judi Barrett e illustrato da Ron Barrett.\nCo-scritto e co-diretto da Phil Lord e Chris Miller, a detta degli stessi autori il film vuol essere un omaggio ed una parodia del genere catastrofico, citando film come \"Twister\", \"Armageddon - Giudizio finale\", \"Independence Day\" e \"The Day After Tomorrow - L'alba del giorno dopo\". Il film ha dato vita a un franchise.\nTrama.\nFlint Lockwood \u00e8 un bambino che vive sull'isola di Swallow Marina. Un giorno a scuola presenta una sua invenzione chiamata \"scarpe spray\", ma viene deriso dagli altri bambini, poich\u00e9 quelle scarpe, una volta indossate, non possono essere pi\u00f9 rimosse. All'interno del suo laboratorio, col passare del tempo, Flint costruisce varie invenzioni, tra cui i \"topo-uccelli\" e l'\"auto volante\", ognuna delle quali presenta dei problemi.\nAnni dopo, Flint \u00e8 diventato adulto e Swallow Marina si trova in crisi, siccome la fabbrica delle scatolette di sardine Baby Brent ha chiuso, costringendo tutti gli abitanti dell'isola a mangiare le sardine avanzate. Ma Flint, insieme all'assistente scimmia Steve, riesce a inventare una macchina che trasforma l'acqua in cibo: il FLDSMDFR (Flint Lockwood Diatonic Super Mutating Dynamic Food Replicator, traducibile come \"Replicatore diatonico-dinamico di alimenti super mutanti di Flint Lockwood\"). Il primo test per\u00f2 fallisce in quanto la macchina richiede una quantit\u00e0 di energia elettrica enorme. Il padre di Flint, Tim, cerca di dissuadere il figlio dalle invenzioni, sperando che inizi a lavorare al negozio di pesca con lui.\nIl giorno seguente, il sindaco dell'isola decide di creare Sardinalandia, un parco dei divertimenti a tema sardine, e di inaugurarla il giorno stesso. Dopo essere stato preso in giro da Brent (la ex mascotte della fabbrica ormai chiusa), Flint se ne va dal negozio del padre e decide di collegare il FLDSMDFR alla centrale elettrica della citt\u00e0. Intanto da lontano arriva Sam Sparks (una giovane stagista inesperta) assieme al suo assistente Manny, per mandare in diretta televisiva l'inaugurazione. Nel frattempo, Flint riesce a collegare la sua invenzione alla centrale, ma la macchina accumula troppa potenza e diventa un razzo che causa dei danni a Sardinalandia, per poi sparire nel cielo. Flint scappa via rifugiandosi verso il porto, ma viene raggiunto da Sam e i due fanno amicizia. Successivamente a Swallow Marina iniziano a piovere cheeseburger e Flint capisce che la sua invenzione ha funzionato, mentre Sam e Manny diffondono la notizia.\nNei giorni seguenti, i cittadini iniziano a fare ordinazioni a Flint, che inizia a mandarle alla macchina grazie a un dispositivo comunicativo, mentre il sindaco approfitta della cosa per rendere la citt\u00e0 una meta per le crociere. Lo scienziato tenta di far colpo su Sam assemblando una casa fatta di gelatina: qui scopre che da piccola Sam era considerata secchiona per il suo desiderio, un Doppler MeteoRadar 2000 turbo, e portava un fermacoda e degli occhiali; ora si vergogna di portarli di nuovo, ma Flint la convince a non avere paura di mostrare chi \u00e8 veramente.\nLa sera stessa, Flint porta Tim al \"Senzatetto\", un ristorante dove piove cibo direttamente sui piatti. Flint ha fatto piovere per l'occasione delle bistecche, che per\u00f2 sono di dimensioni smisurate. Con Tim che non accetta quello che il figlio ha creato, Flint se ne va e nota che il cibo sta mutando e sta diventando sempre pi\u00f9 grande. Il sindaco, nel frattempo diventato cos\u00ec tanto obeso da spostarsi tramite scooter, lo convince per\u00f2 a partecipare alla cerimonia e a tenere il FLDSMDFR acceso. Il giorno dopo sull'isola arrivano ospiti di tutto il mondo. Sam trova nel suo furgone il marchingegno che da sempre desiderava, ma appena lo accende scopre qualcosa di terribile e tenta di avvertire Flint. Quest'ultimo la ignora e taglia il nastro alla cerimonia di inaugurazione, ma pochi secondi dopo si scatena un tornado di spaghetti al sugo con delle gigantesche polpette. Lo scienziato si precipita nel suo laboratorio, ma vi trova il sindaco che sta abusando del FLDSMDFR facendo ordinazioni spropositate. Dopo una lotta in cui Flint cerca di spegnere il FLDSMDFR inviando un codice di terminazione, il sindaco lancia un enorme ravanello contro il congegno che gli permetteva di comunicare con la macchina, che perde il controllo e rimane circondata da un grosso miscuglio di cibo. Sam avvisa tutto il mondo dell'imminente tempesta di cibo in diretta TV.\nIntanto Flint, scoraggiato, si rifugia in un bidone dell'immondizia, ma il padre lo raggiunge e lo incoraggia a spegnere la macchina facendo quello che lui ha sempre saputo fare: inventare. Cos\u00ec Flint inventa l'\"auto volante II\" e inserisce il codice di terminazione in una chiavetta USB, poi lui e il poliziotto Earl convincono i cittadini a creare con il pane tostato delle barche per fuggire dalla citt\u00e0, che ora \u00e8 coperta da tonnellate di cibo. Flint, Sam, Manny, Steve e Brent partono a bordo dell'auto volante II verso il FLDSMDFR, che ora \u00e8 all'interno di un'enorme polpetta, ma Flint perde l'USB a causa dell'obl\u00f2 danneggiato da una fetta di pizza, cos\u00ec si ritrova a dover chiamare suo padre per ricevere il file del codice sul telefono. Flint, Sam e Brent entrano nella polpetta, ma devono attraversare un lago di olio per friggere. L'isola intanto viene evacuata e gli scarti di cibo, che venivano gettati in una diga, si riversano in citt\u00e0 e la travolgono.\nMentre Tim invia il codice a Flint, quest'ultimo e Sam tentano di scalare un burrone fatto di croccanti alle arachidi, ma Sam subisce una reazione allergica e Flint ordina a Brent di riportarla all'auto. Dopo che Sam e Flint dichiarano i loro sentimenti a vicenda, lo scienziato decide di buttarsi nel burrone e affrontare la macchina da solo. Raggiunto il FLDSMDFR, si accorge che il padre gli ha inviato il file sbagliato, ma riesce a sigillare l'ugello della macchina utilizzando le scarpe spray; il FLDSMDFR esplode assieme alla polpetta e dissolve la tempesta, che intanto si stava diramando in tutto il mondo. Il resto del gruppo ritorna senza Flint, che in un primo momento sembra morto, ma egli arriva portato in salvo da alcuni topo-uccelli prima dell'esplosione della polpetta. Tornati in citt\u00e0, Flint viene acclamato come un eroe, con il padre Tim che gli rivela il suo orgoglio e Sam che bacia lo scienziato, mentre il sindaco, in sovrappeso, \u00e8 disperso in mare.\nDistribuzione.\nIl film \u00e8 uscito negli Stati Uniti il 18 settembre 2009. In Italia \u00e8 stato invece distribuito nelle sale a partire dal 23 dicembre 2009.\nIncassi.\nNegli Stati Uniti il film ha incassato 8.137.358 di dollari il primo giorno per poi arrivare a superare i 30 milioni la prima settimana dall'uscita. A livello mondiale la pellicola ha guadagnato 243 milioni di dollari.\nSequel.\nUn sequel dal titolo \"Piovono polpette 2 - La rivincita degli avanzi\" \u00e8 uscito nelle sale statunitensi il 27 settembre 2013 e in quelle italiane il 25 dicembre.\nSerie animata.\nDal 2017 va in onda su Cartoon Network una serie animata omonima, \"Piovono polpette\", trasmessa sul canale italiano dal 23 settembre dello stesso anno.\nLa serie \u00e8 un prequel del film, con protagonista un Flint studente delle superiori, ancora alle prese con strambe invenzioni. Nella serie Sam appare come sua amica e nuova studentessa di Swallow Marina, ma Flint specifica nel primo episodio che quando Sam se ne andr\u00e0 dall\u2019isola lui canceller\u00e0 la memoria ad entrambi con un macchinario, in modo che non diventino tristi per aver perso un\u2019amicizia; questo rivela quindi perch\u00e9 nel film non si conoscano pur essendosi gi\u00e0 conosciuti da ragazzi."}
{"id": "2293251", "revid": "71433", "url": "https://it.wikipedia.org/wiki?curid=2293251", "title": "Cloudy with a Chance of Meatballs", "text": ""}
{"id": "2293252", "revid": "827882", "url": "https://it.wikipedia.org/wiki?curid=2293252", "title": "Arthur E. Powell", "text": "Vita e opere.\nNato in Galles, prest\u00f2 servizio col grado di capitano nell'Esercito Britannico in India. Qui si affili\u00f2 alla Societ\u00e0 Teosofica, legandosi in matrimonio con Hilda Hodgson-Smith, figlia di un segretario di Leadbeater. Negli anni 30, la coppia si trasfer\u00ec in America del nord per un giro di conferenze: stabilendosi definitivamente a Los Angeles, entrambi vennero naturalizzati statunitensi.\nArthur E. Powell \u00e8 noto come scrittore di libri teosofici.\nRivolse i suoi interessi principali allo studio della coscienza. Approfond\u00ec in particolare le tematiche esposte nelle opere di Madame Blavatsky, Charles Webster Leadbeater e Annie Besant, e scrisse una notevole e celebre sintesi della loro dottrina teosofica, in cinque volumi pubblicati in inglese all'inizio del '900; stampati in Italia da \"Alaya\" e \"Fratelli Bocca Editori\", furono in parte riediti, di recente, da Bis Edizioni:"}
{"id": "2293253", "revid": "110157", "url": "https://it.wikipedia.org/wiki?curid=2293253", "title": "Affare Pechiney-Triangle", "text": "L'affare Pechiney-Triangle \u00e8 uno scandalo politico-finanziario avvenuto in Francia alla fine degli anni 1980.\nScandalo.\nNel novembre del 1988, la societ\u00e0 nazionalizzata francese Pechiney annuncia un'OPA sulla societ\u00e0 statunitense Triangle, quotata alla Borsa di New York. Pechiney era particolarmente interessata a una filiale della Triangle, la American National Can (ANC), specializzata in imballaggi.\nAlcuni uomini di Stato sono messi al corrente dell'operazione in anticipo. Sono, quindi, in possesso di informazioni riservate. Alcuni di loro, secondo l'accusa, cercano di approfittare della situazione, commettendo il reato di \"insider trading\". Ben presto le autorit\u00e0 borsistiche statunitensi si accorgono di quanto sta avvenendo e mettono in guardia la \"Commission des op\u00e9rations de bourse\" (la Commissione per le operazioni di borsa). Ha inizio un procedimento giudiziario, alla fine del quale nove persone sono condannate. Tra di loro vi sono:\nNel maggio dello stesso anno, l'ex Primo ministro Pierre B\u00e9r\u00e9govoy si era ucciso. All'epoca dei fatti (1988) era Ministro delle finanze."}
{"id": "2293257", "revid": "1305772", "url": "https://it.wikipedia.org/wiki?curid=2293257", "title": "A New Machine", "text": "A New Machine \u00e8 un brano musicale del gruppo progressive rock inglese Pink Floyd, contenuto nell'album \"A Momentary Lapse of Reason\" e scritto da David Gilmour.\nIl brano \u00e8 diviso in due parti, situate in due tracce diverse dell'album (la prima parte nella traccia 7 e la seconda nella traccia 9). Tra le due parti \u00e8 situato il brano strumentale \"Terminal Frost\". Il narratore (David Gilmour) esprime tutta la stanchezza per la vita che sta vivendo, e attende impazientemente la morte, ma cerca consolazione nel fatto che questa \"attesa\" finir\u00e0.\n\u00c8 il primo brano dei Pink Floyd accreditato solo a David Gilmour da \"Childhood's End\", contenuto nell'album \"Obscured by Clouds\" del 1972."}
{"id": "2293259", "revid": "1451528", "url": "https://it.wikipedia.org/wiki?curid=2293259", "title": "Antonio Dal Zotto", "text": "Biografia.\nNato da una famiglia di origine carnica, apprese i primi rudimenti dell'arte dal padre marmista. Una statua raffigurante Galileo gli valse l'esonero dal servizio militare tra i ranghi dell'esercito d'Austria. Frequent\u00f2 l'Accademia di Belle Arti di Venezia e fu allievo di Michelangelo Grigoletti, Luigi Ferrari e Luigi Borro. Nel 1870 divenne professore di modello e anatomia alla Scuola Superiore d'Arte applicata all'Industria e nel 1879 passa all'Accademia dove insegner\u00e0 sino alla morte; dal 1895 al 1912 ne fu pure direttore.\nNel 1889 sposa Ida Lessiak, vedova di Carlo Naya, venendo quindi in possesso del celebre studio che questa aveva ereditato dal primo marito. Nel 1893, alla morte della Lessiak, venne da questa indicato come unico erede della ditta fotografica, della cui direzione incaric\u00f2 Antonio Boschetto. La ditta avrebbe chiuso definitivamente con la morte dello stesso Dal Zotto, e l'archivio venne in seguito rilevato dalla casa editrice Ferdinando Ongania. Le sue statue, di stampo verista, riguardano soprattutto l'ambito celebrativo e sepolcrale.\nTra i suoi lavori, spiccano il monumento a Carlo Goldoni (1883) in campo San Bartolomeo a Venezia, considerato la sua migliore opera; il monumento al doge Sebastiano Venier realizzato nella basilica dei Santi Giovanni e Paolo a Venezia, nel 1907; nel 1880 complet\u00f2 un busto in onore di re Vittorio Emanuele II, nella citt\u00e0 di Este; nel 1899 venne scoperta la grande statua in bronzo raffigurante Vittorio Emanuele II in divisa da alto ufficiale dei Carabinieri che orna la grande sala all'ingresso della Torre monumentale di San Martino della Battaglia.\nA Pieve di Cadore venne eretto nel 1880 il monumento dedicato a Tiziano. A Pirano venne eretto nel 1896 un monumento di Dal Zotto dedicato al musicista Giuseppe Tartini nella piazza omonima. Realizz\u00f2 busti bronzei per Francesco Avesani, Alvise Querini e per il generale Giuseppe Sirtori. A Bonn, nel vecchio cimitero, venne eretta una statua marmorea di Del Zotto rappresentante la melanconia sulla tomba della pianista e compositrice russa Ella von Schultz-Ada\u00efewsky.\nMor\u00ec a Venezia e fu sepolto nel cimitero di San Michele."}
{"id": "2293260", "revid": "118002504", "url": "https://it.wikipedia.org/wiki?curid=2293260", "title": "Terminal Frost", "text": "Terminal Frost \u00e8 un brano musicale del gruppo progressive rock inglese Pink Floyd, contenuto nell'album \"A Momentary Lapse of Reason\"; \u00e8 un pezzo strumentale ed \u00e8 la nona traccia del disco. Il brano \u00e8 stato scritto da David Gilmour."}
{"id": "2293261", "revid": "922800", "url": "https://it.wikipedia.org/wiki?curid=2293261", "title": "Blue Funk", "text": "Blue Funk \u00e8 il quarto album in studio del gruppo hip hop newyorkese Heavy D &amp; the Boyz, pubblicato dall'Uptown Records nel 1992. l'album, prodotto da Dj Eddie F, Dj Premier, Pete Rock, CL Smooth e Sean Combs, si \u00e8 piazzato al posto 40 nella Billboard 200 e al 7\u00ba posto nella classifica R'n'B e hip hop, vincendo il disco d'oro. Dall'album sono stati estratti due singoli, \"Who's the Man\" e \"Truthful\". La traccia \"A Buncha Niggas\" vanta la collaborazione di Gang Starr, 3rd Eye, The Notorious B.I.G., Busta Rhymes e Rob-O."}
{"id": "2293262", "revid": "767487", "url": "https://it.wikipedia.org/wiki?curid=2293262", "title": "Ritratto dei duchi di Osuna con i figli", "text": "Il Ritratto dei duchi di Osuna con i figli (\"Los duques de Osuna y sus hijos\") \u00e8 un dipinto a olio su tela (225x174 cm) del pittore spagnolo Francisco Goya, realizzato nel 1788 e conservato al museo del Prado di Madrid.\nDescrizione.\nPedro T\u00e9llez de Gir\u00f3n, nono duca di Osuna (1755\u20131807), e Josefa Alonso Pimentel, contessa-duchessa di Benavente (1750\u20131834), erano due aristocratici che, dopo aver celebrato le nozze nel 1771, ebbero numerosissimi figli, dei quali tuttavia solo quattro sopravvissero al periodo prenatale. I due duchi d'Osuna erano affezionati committenti del Goya e lo aiutarono ad entrare nell'ambiente artistico e intellettuale pi\u00f9 in vista della capitale madrilena: Goya, palesando una perenne e devota riconoscenza, avrebbe poi avviato con loro un'amicizia tenera e duratura.\nNel dipinto sono raffigurati proprio i due coniugi con i loro quattro figliuoli: Josefa Manuela (1783\u20131817), tenuta in mano dal padre, sar\u00e0 una volta grande duchessa di Abrantes; Joaquina (1784\u20131851), futura marchesa di Santa Cruz e oggetto di un'altra tela di Goya del 1805; Francisco de Borja (1785\u20131820), sulla sinistra, il quale erediter\u00e0 il titolo del padre; infine il piccolo Pedro de Alcantara (1786\u20131851), seduto ai piedi della mamma, destinato a diventare uno dei direttori pi\u00f9 celebri del museo del Prado. L'aria che si respira \u00e8 quella di un'atmosfera familiare, intima e molto profonda: d'altronde, gli stessi duchi erano molto colti e conducevano un salotto letterario frequentato da numerosi intellettuali e artisti: ci\u00f2 malgrado, non erano opportunisti e piuttosto che instaurare rapporti d'etichetta preferivano stringere feconde amicizie, fatte anche di reciproca stima e di intesa personale.\nGoya introduce questa sfumatura di intimit\u00e0 nel quadro con una serie di accorgimenti formali: l'impiego di una tavolozza delicata e impalpabile che comprende grigi-verdi, rosa e rossi squillanti, lo sfondo monocromo e neutro che conferisce volume alle figure, lo spazio indefinito e lo \u00abspettacolo degli abiti, con trine e lustrini: tutto un apparato di moda che [\u2026] giustifica ancor pi\u00f9 l'intento dell'artista di essere sobrio ed essenziale e [\u2026] lo incita a introdurre gustosi effetti pittoreschi, scintillii, luminosit\u00e0 seriche, trasparenze\u00bb (Barilli)."}
{"id": "2293270", "revid": "93194843", "url": "https://it.wikipedia.org/wiki?curid=2293270", "title": "Keep Talking", "text": ""}
{"id": "2293271", "revid": "51323", "url": "https://it.wikipedia.org/wiki?curid=2293271", "title": "Scandalo Pechiney-Triangle", "text": ""}
{"id": "2293279", "revid": "306856", "url": "https://it.wikipedia.org/wiki?curid=2293279", "title": "Laurence Gardner", "text": "Gardner si autoproclam\u00f2 pi\u00f9 volte \"Chevalier Labhran de Saint Germain\", \"Addetto Presidenziale al Consiglio Europeo dei Principi\" (un'organizzazione la cui effettiva esistenza \u00e8 tuttora dubbia) e \"Priore delle Chiese Celtiche - Sacro Fratello di Sangue di Saint Columbia\". Egli affermava inoltre di essere Storiografo Reale Giacobita della Casa Reale degli Stuart. Fu un sostenitore di Michael Lafosse, in particolare delle affermazioni di quest'ultimo di discendere dalla Casa degli Stuart, che Gardner riteneva a sua volta discendere direttamente da Ges\u00f9 Cristo.\nGli storici affermano che egli fosse un propugnatore della teoria del complotto e che le sue siano opere di pseudostoria, scarsamente documentate e non erudite, in particolare \"La linea del sangue del Santo Graal\". Anche le affermazioni relative alla genealogia di Michel Lafosse sono state confutate."}
{"id": "2293280", "revid": "599013", "url": "https://it.wikipedia.org/wiki?curid=2293280", "title": "Garfield Smith", "text": ""}
{"id": "2293290", "revid": "599013", "url": "https://it.wikipedia.org/wiki?curid=2293290", "title": "Johnny Austin", "text": " "}
{"id": "2293296", "revid": "119752153", "url": "https://it.wikipedia.org/wiki?curid=2293296", "title": "Birthday (The Beatles)", "text": "Birthday \u00e8 un brano musicale dei Beatles contenuto nell'album \"The Beatles\" (meglio noto come \"White Album\" o Doppio Bianco).\nIl brano.\nOrigine e storia.\nL'autore \u00e8 principalmente Paul McCartney che scrisse il pezzo con la collaborazione di John Lennon per la stesura di alcune parti. Il brano \u00e8 una delle sporadiche incursioni dei Beatles nell'ambito dell'hard rock, o comunque un tentativo di \"appesantire\" il loro suono discostandosi dal loro abituale beat e rock and roll melodico. Come riferito dal suo autore, la canzone era un tentativo di scrivere uno \"standard\" per sostituire alla tradizionale \"Happy Birthday to You\", un pezzo rock, cos\u00ec da ottenere un nuovo modo di dire \"buon compleanno\" alla gente che ama il rock and roll.\nRegistrazione.\nLa canzone possiede il carattere della spontaneit\u00e0 poich\u00e9 fu scritta e registrata da McCartney con gli altri Beatles, Y\u014dko Ono, Pattie Harrison e Mal Evans (che dettero una mano con i cori), in un solo giorno, il 18 settembre 1968. Durante una pausa della \"session\" il gruppo fece un salto a casa di Paul, vicino agli studi, per guardare in TV il film \"The Girl Can't Help It\" del 1956, uno dei grandi classici cinematografici del rock'n'roll, interpretato dagli idoli della loro adolescenza (da Fats Domino e Gene Vincent a Little Richard), il che probabilmente influ\u00ec sulla realizzazione del brano al rientro nello studio di registrazione.\nComposizione.\nIn una intervista nel numero di ottobre 2008 della rivista musicale britannica \"Mojo\", McCartney disse a proposito della canzone: \"\u00abBirthday \u00e8 50% me e 50% John.\u00bb\"La canzone \u00e8 l'unica traccia di \"The Beatles\" nella quale Lennon e McCartney si spartiscono la linea vocale principale del brano, cantandola entrambi."}
{"id": "2293298", "revid": "599013", "url": "https://it.wikipedia.org/wiki?curid=2293298", "title": "Ken Wilburn", "text": ""}
{"id": "2293304", "revid": "599013", "url": "https://it.wikipedia.org/wiki?curid=2293304", "title": "Dick Nemelka", "text": ""}
{"id": "2293307", "revid": "22892489", "url": "https://it.wikipedia.org/wiki?curid=2293307", "title": "Lucio Aurelio Cotta (console 65 a.C.)", "text": ""}
{"id": "2293311", "revid": "300067", "url": "https://it.wikipedia.org/wiki?curid=2293311", "title": "Rich Parks", "text": " "}
{"id": "2293312", "revid": "599013", "url": "https://it.wikipedia.org/wiki?curid=2293312", "title": "Raivis Belohvo\u0161\u010diks", "text": ""}
{"id": "2293314", "revid": "121604", "url": "https://it.wikipedia.org/wiki?curid=2293314", "title": "DolomitiBus", "text": "DolomitiBus S.p.A. \u00e8 una societ\u00e0 per azioni che opera nel settore trasporti della provincia di Belluno, dove effettua la maggior parte del trasporto pubblico.\nStoria.\nLa ditta Buzzatti e F.lli S.p.A., operante nel settore trasporti all'interno della provincia di Belluno, nasce con questa natura giuridica il 27 dicembre 1956. Il 30 settembre 1982 cambia denominazione sociale in Dolomitibus S.p.A.\nNella sua storia ingloba varie societ\u00e0 di trasporti nel bellunese tra gli anni ottanta e gli anni novanta, ultima delle quali la Ditta Andreella S.n.c. nel 1995. Il 15 aprile 1999 la DolomitiBus aumenta il suo capitale sociale, il quale \u00e8 costituito da titoli ordinari di propriet\u00e0 del Comune di Belluno e della Provincia di Belluno. Sempre nel 1999 la societ\u00e0 entra a far parte, con una partecipazione del 49%, nell'impresa Mobel S.r.l., che gestisce i parcheggi a pagamento del Comune di Belluno; ha inoltre partecipazioni di minor rilievo nella Societ\u00e0 Turismo Belluno e nella NIS Nuovi Impianti Sportivi.\nNell'anno 2000 la DolomitiBus inizia una procedura di privatizzazione indicendo una gara ad evidenza pubblica. Il 31 luglio 2001, dopo un ulteriore aumento di capitale sociale, la societ\u00e0 decide di introdurre come nuovi soci Autoguidovie e Autolinee dell'Emilia, per una quota totale del 39,5 %. Il 21 dicembre 2005 Autoguidovie acquista la parte di capitale di Autolinee dell'Emilia, ed in seguito il 14 febbraio 2008 Transdev Italia acquista la parte di capitale di Autoguidovie.\nIl 3 marzo 2011 il capitale di Transdev Italia \u00e8 stato acquisito da RATP Dev e contestualmente Transdev Italia \u00e8 stata rinominata in Ratp Dev Italia.\nIl 28 febbraio 2013, la Provincia di Belluno ha acquisito la quota del capitale sociale detenuta dal Comune di Belluno pari al 10,60%.\nIl 17 dicembre 2014 Ratp Dev Italia S.r.l. cede il proprio pacchetto azionario ad una cordata a capo della quale c'\u00e8 Federico Mattioli con il gruppo Cortina Express.\nIl capitale di DolomitiBus risulta cos\u00ec composto:\nSedi e mezzi.\nLa sede centrale \u00e8 a Belluno, in via Col da Ren n\u00b014, dove si trova anche l'officina principale e la rimessa. Vi sono inoltre quattro agenzie, a Belluno, Feltre, Agordo e Calalzo di Cadore. Storicamente essa possedeva anche un deposito presso Pedavena, ora venduto a privati.\nIn tutto la societ\u00e0 possiede 16 garages e 217 mezzi, che nel corso del 2008 hanno percorso 8 milioni di chilometri e trasportato 111 milioni di passeggeri."}
{"id": "2293320", "revid": "745179", "url": "https://it.wikipedia.org/wiki?curid=2293320", "title": "Claude Speed", "text": ""}
{"id": "2293326", "revid": "446353", "url": "https://it.wikipedia.org/wiki?curid=2293326", "title": "Bande V.A.C.", "text": ""}
{"id": "2293327", "revid": "767487", "url": "https://it.wikipedia.org/wiki?curid=2293327", "title": "Stephen Vacendak", "text": ""}
{"id": "2293329", "revid": "287204", "url": "https://it.wikipedia.org/wiki?curid=2293329", "title": "Tanel Kangert", "text": "Carriera.\nIn carriera si \u00e8 aggiudicato cinque titoli nazionali Elite, quattro a cronometro e uno in linea. Nel 2012 ha vinto la tappa di S\u00f6renberg al Giro di Svizzera. Nel 2016 si \u00e8 aggiudicato due tappe del Giro del Trentino e una tappa all'Abu Dhabi Tour, che gli permise di vincere anche la classifica finale."}
{"id": "2293331", "revid": "300067", "url": "https://it.wikipedia.org/wiki?curid=2293331", "title": "Steve Vacendak", "text": ""}
{"id": "2293332", "revid": "1543377", "url": "https://it.wikipedia.org/wiki?curid=2293332", "title": "Nodicia de Kesos", "text": "La Nodicia de kesos \u00e8 un documento in lingua romanza rinvenuto vicino a Le\u00f3n e risalente agli anni tra il 974 e il 980. \u00c8 uno dei testi pi\u00f9 antichi nell'evoluzione delle lingue ibero-romanze. Tuttavia non \u00e8 ancora possibile considerare la lingua della \"Nodicia de kesos\" come lingua leonese, ma piuttosto uno stadio latino che inizia a distinguersi dal latino volgare e a frammentarsi in diverse lingue protoromanze e, in questo caso, in lingua leonese.\nIl documento era gi\u00e0 noto nel 1926 in quanto \u00e8 uno dei testi che Ram\u00f3n Men\u00e9ndez Pidal utilizz\u00f2 nella sua opera \"Or\u00edgenes del espa\u00f1ol\" per fornire un resoconto dello stato delle lingue romanze peninsulari nel X secolo.\nIl testo \u00e8 un semplice inventario dei formaggi scritto dal monaco cellario nel Monastero dei Santi Justo e Pastor, nella citt\u00e0 di La Rozuela, molto vicino a Le\u00f3n. \u00c8 scritto sul retro di un documento di donazione datato 956. Quindi, se si tratta di una pergamena riutilizzata, al momento della stusura dell'inventario avrebbe dovuto cessare di avere valore legale; con questo ragionamento Ram\u00f3n Men\u00e9ndez Pidal propose l'anno 980 come possibile data di stesura della \"Nodicia de Kesos\". \nStudi pi\u00f9 recenti di J.M. Fern\u00e1ndez Cato e altri propongono una datazione leggermente precedente, intorno agli anni 974-975, a causa di un riferimento storico contenuto nel testo stesso, in particolare la menzione di una visita del re Ramiro III di Le\u00f3n.\nL'aspetto pi\u00f9 importante della \"Nodicia di Kesos\" sta nel fatto che si tratta di un'annotazione in una lingua romanza molto primitiva poich\u00e9 il monaco cellario ha scritto in romanzo senza partire da un modello precostituito, scrivendo in piena libert\u00e0 e con spontaneit\u00e0 in una lingua che si avvicinava molto alla lingua effettivamente parlata in quel periodo. \nIl testo.\nSecondo l'edizione del 2003 di Fern\u00e1ndez Cat\u00f3n il testo \u00e8 redatto su due colonne, la prima di 14 righe e la seconda di 20 righe alcune delle quali sono di difficile lettura.\nUna versione in spagnolo attuale potrebbe essere:"}
{"id": "2293333", "revid": "291201", "url": "https://it.wikipedia.org/wiki?curid=2293333", "title": "Salvatore Leone", "text": ""}
{"id": "2293337", "revid": "1048993", "url": "https://it.wikipedia.org/wiki?curid=2293337", "title": "Antonio Cipriani", "text": "Biografia.\nHa lavorato a \"l'Unit\u00e0\" come giornalista investigativo e inviato speciale di cronaca nera e giudiziaria, occupandosi soprattutto di mafia. A \"l'Unit\u00e0\" \u00e8 stato anche caposervizio e caporedattore. Ha collaborato con la \"BBC\" e con \"The Observer\" nella realizzazione di un documentario-inchiesta su Stay Behind in Europa. Ha diretto \"L'Ora\" di Palermo, avvalendosi dell'apporto grafico di Piergiorgio Maoloni.\nLa collaborazione con Maoloni \u00e8 continuata con \"Latinoamerica\" (2000, con Gianni Min\u00e0) e ne \"Il Giornale di Sardegna\" (2004). Con la grafica di Sergio Juan per lo studio Cases i associats di Barcellona ha realizzato il progetto E Polis, che riunisce quindici quotidiani locali in tutt'Italia e a cui hanno collaborato Valentino Parlato e Maurizio Mannoni\nAll'inizio del 2008 ha lasciato \"E Polis\" per fondare, insieme con Gianni Cipriani, \"DNews\", avvalendosi ancora della grafica di Sergio Juan. Tra le firme della testata figurano oltre ai fratelli Cipriani, Mario Morcellini, Vauro, Mauro Mazza, Corrado Formigli e Antonio Sofi. Nel 2011 ha realizzato l'architettura di sistema e dei contenuti di \"The Globalist Syndication\", un sito dedicato all'informazione qualificata fondato con Gianni Cipriani che lo dirige, che raccoglie al suo interno giornalisti di spicco come Ennio Remondino, Vauro, Giuliana Sgrena e progetti editoriali come Nena News e Giulia. Sempre del 2011 \u00e8 il primo libro in condivisione: \"Volti Parole\".\nVive a San Quirico d\u2019Orcia, in provincia di Siena; ha fondato con la moglie Valentina Montisci la prima Vineria Letteraria dal nome Vald\u2019O art book wine, un avamposto culturale sulla via Francigena. Lavora alla costruzione di progetti di democrazia dell'informazione e si occupa del progetto Lab - giornalismo della condivisione e informazione ad altezza uomo - e della progettazione di modelli di informazione innovativi. Dal maggio 2012 al dicembre 2016 ha svolto il ruolo di art director con \"Globalist Syndication\". Collabora attivamente con \"Isola Art Center\" e con Isola Pepe Verde, giardino condiviso del quartiere. Dall'ottobre 2014 fa parte del Collettivo Emergenze \u00e8 tra i fondatori del giornale Emergenze e del progetto-bookshop Edicola518."}
{"id": "2293341", "revid": "330270", "url": "https://it.wikipedia.org/wiki?curid=2293341", "title": "Friedrich Wilhelm Schelling", "text": ""}
{"id": "2293342", "revid": "599013", "url": "https://it.wikipedia.org/wiki?curid=2293342", "title": "George Peeples", "text": " "}
{"id": "2293344", "revid": "291201", "url": "https://it.wikipedia.org/wiki?curid=2293344", "title": "Maria Latore", "text": ""}
{"id": "2293345", "revid": "291201", "url": "https://it.wikipedia.org/wiki?curid=2293345", "title": "Asuka Kasen", "text": ""}
{"id": "2293347", "revid": "599013", "url": "https://it.wikipedia.org/wiki?curid=2293347", "title": "Carroll Hooser", "text": " "}
{"id": "2293348", "revid": "310308", "url": "https://it.wikipedia.org/wiki?curid=2293348", "title": "Dolomitibus", "text": ""}
{"id": "2293351", "revid": "1442080", "url": "https://it.wikipedia.org/wiki?curid=2293351", "title": "Phil Cassidy", "text": "Phil Cassidy \u00e8 un personaggio ricorrente della serie \"Grand Theft Auto\", comparso in \"GTA III\", ', ' e \"\". In tutte le sue apparizioni, Phil \u00e8 un veterano di guerra e commerciante di armi.\nParticolarit\u00e0 di Phil \u00e8 il fatto che in \"GTA III\" e ' ha un solo braccio, perso in ' per aver tenuto in mano troppo a lungo una granata innescata. Altra sua peculiarit\u00e0, che si scopre in \"\", \u00e8 la sua cecit\u00e0 dall'occhio sinistro.\nVita.\n\"Grand Theft Auto: Vice City Stories\" (1984).\nLa prima apparizione di Phil in ordine cronologico \u00e8 in \"\", ambientato nel 1984. Egli \u00e8 presentato a Victor Vance (il protagonista del gioco) dal sergente Jerry Martinez. Qui appare come un reduce di guerra con una mira infallibile e seri problemi con l'alcool.\nAttraverso Phil, Victor Vance conoscer\u00e0 sua sorella, Louise Cassidy, e suo cognato, Marty Williams, per cui Victor svolger\u00e0 dei lavori.\nQualche tempo dopo Phil e Victor scampano a un agguato nei loro confronti organizzato da Jerry Martinez, che ormai non si fida pi\u00f9 dei due. Dopo essere stato salvato da Vic, Phil promette di rimanere per sempre sobrio, tuttavia ricomincia a bere quando Armando Mendez uccide sua sorella Louise.\nDopo questo avvenimento, Phil aiuter\u00e0 Vic nella missione finale a uccidere Armando Mendez bombardando l'entrata di Fort Baxter per permettere a Victor di entrare e rubare l'elicottero Hunter, con cui Vic penetrer\u00e0 nel palazzo di Armando e lo uccider\u00e0.\n\"Grand Theft Auto: Vice City\" (1986).\nNella successiva apparizione in \"\" (ambientato due anni dopo del precedente), Phil viene ingaggiato da Tommy Vercetti (il protagonista del videogioco) per aiutarlo durante una rapina in banca.\nDopo la rapina, Phil invita Tommy a lavorare per lui, in cambio di un costante rifornimento di armi da fuoco.\nIn seguito all'uccisione di un rivale di Phil, Pedro Garcia, da parte di Tommy, un ubriaco Phil invita Vercetti ad assistere al test di prova di una bomba da lui creata. La prima volta, per\u00f2, la bomba non funziona, cos\u00ec Phil si avvicina per cambiargli le batterie. Purtroppo Phil aziona inavvertitamente il telecomando proprio quando \u00e8 vicino alla bomba, perdendo cos\u00ec un braccio. Tommy aiuta dunque Phil ad andare da un vecchio chirurgo dell'esercito dove viene, almeno in parte, \"ricucito\".\n\"Grand Theft Auto: Liberty City Stories\" (1998).\nPhil Cassidy compie una breve apparizione in \"\", ambientato nel 1998. Qui compare come rivenditore di pistole a Toshiko Kasen. Dalla sua comparsa in poi, Toni Cipriani (il protagonista del videogioco) potr\u00e0 rifornirsi al negozio di armi di Phil, \"Phil Cassidy's Fully Cocked Gun Shop\".\n\"Grand theft Auto III\" (2001).\nNel 2001, in \"GTA 3\", Phil Cassidy compare in una missione affidata a Claude (il protagonista del gioco) dal poliziotto corrotto Ray Machowski. In questa missione dei membri del Cartello Colombiano vogliono rubare le armi dal magazzino di Phil. Phil e Claude, per\u00f2, uccideranno tutti i Colombiani, impedendo loro di rubare le armi di Phil. In questa missione Phil Cassidy dice a Claude di aver perso il suo braccio in Nicaragua. Come confermato in ci\u00f2 non \u00e8 vero, per\u00f2 \u00e8 probabile che Phil non lo sappia, visto che al momento del fatto era ubriaco e sotto effetto di droghe. Oppure pi\u00f9 probabilmente, Phil si vergogna di come ha realmente perso il braccio e fa credere di averlo perso in guerra."}
{"id": "2293352", "revid": "1114711", "url": "https://it.wikipedia.org/wiki?curid=2293352", "title": "Gatis Smukulis", "text": "Carriera.\nNel 2005, appena diciottenne, si classifica secondo nella gara in linea dei campionati lettoni Elite, battuto dal solo Aleksejs Saramotins. Nel 2007 viene messo sotto contratto dal V\u00e9lo Club La Pomme Marseille: nel 2008 vince il Giro delle Fiandre Under-23, la Boucles du Sud Ard\u00e8che e, come gi\u00e0 nel 2006, il titolo nazionale Under-23; partecipa inoltre alla prova in linea dei Giochi olimpici di Pechino.\nPassa professionista all'inizio del 2009 con la squadra francese AG2R La Mondiale. Nel giugno 2010 conclude al secondo posto il campionato nazionale in linea, anticipato ancora da Aleksejs Saramotins. Due mesi dopo alla Vattenfall Cyclassics va in fuga per 203\u00a0km assieme a Trusov e Anthony Geslin ma il gruppo lo riprende.\nNella stagione 2011 gareggia con la divisa del team HTC-Highroad. Con questa squadra ottiene, in marzo, il primo successo da professionista, aggiudicandosi la prima tappa della Volta Ciclista a Catalunya. Nel prosieguo di stagione vince anche per la prima volta il titolo nazionale a cronometro. Nel 2012 passa alla Katusha, confermandosi campione lettone a cronometro; nello stesso anno prende parte al Giro d'Italia e alla Vuelta a Espa\u00f1a."}
{"id": "2293353", "revid": "291201", "url": "https://it.wikipedia.org/wiki?curid=2293353", "title": "El Burro", "text": ""}
{"id": "2293354", "revid": "1833487", "url": "https://it.wikipedia.org/wiki?curid=2293354", "title": "Ampolle dei pellegrini", "text": "La serie di sedici ampolle dei pellegrini di Terrasanta, custodita nel Museo e tesoro del duomo di Monza, costituisce una particolarmente importante raccolta di oggetti devozionali databili alla seconda met\u00e0 del VI secolo.\nDescrizione e storia.\nEra consuetudine dei pellegrini di riportare nei propri luoghi d'origine delle piccole ampolle, di forma lenticolare in stagno (come queste di Monza), o di ceramica o anche di vetro, contenenti piccole quantit\u00e0 dell'olio che ardeva nelle lampade poste vicino a sepolcri di santi o anche olio \"santificato\" dal loro contatto (da ci\u00f2 la definizione di eulogie, o benedizioni).\nLe ampolline potevano avere, durante il viaggio, anche lo scopo di contenere l'olio destinato ai sacramenti.\nLe ampolle di Monza sono realizzate a stampo, congiungendo due valve decorate a leggero rilievo e presentano varie scene e simboli cristiani, tra cui la Crocifissione e la raffigurazione del Santo Sepolcro. La loro presenza nel Tesoro del Duomo di Monza \u00e8 da ricollegare alla figura della regina Teodolinda, principessa bavara di fede cattolica, regina dei Longobardi in quanto moglie di Autari e poi di Agilulfo. Particolarmente devota, riusc\u00ec a procurarsele dai pellegrini di ritorno dalla Terra Santa. Nell'Abbazia di San Colombano a Bobbio ve ne sono conservate altre, forse donate dalla stessa regina al santo in occasione della fondazione dell'abbazia."}
{"id": "2293357", "revid": "300067", "url": "https://it.wikipedia.org/wiki?curid=2293357", "title": "Lonnie Wright", "text": ""}
{"id": "2293358", "revid": "291201", "url": "https://it.wikipedia.org/wiki?curid=2293358", "title": "Kenji Kasen", "text": ""}
{"id": "2293359", "revid": "291201", "url": "https://it.wikipedia.org/wiki?curid=2293359", "title": "Ray Machowski", "text": ""}
{"id": "2293360", "revid": "291201", "url": "https://it.wikipedia.org/wiki?curid=2293360", "title": "Luigi Goterelli", "text": ""}
{"id": "2293365", "revid": "88740", "url": "https://it.wikipedia.org/wiki?curid=2293365", "title": "Paese di Cuccagna", "text": "Il paese di Cuccagna \u00e8 un luogo ideale, ricordato in molti testi di ogni epoca, nel quale il benessere, l'abbondanza e il piacere sono alla portata di tutti.\nEtimologia.\nIl termine \"Cuccagna\" deriva dal provenzale \"cocanha\" (cfr. antico francese \"cocagne\") e questo dal gotico *\ud800\udf3ao\ud800\udf3a\ud800\udf30 *\"k\u014dka\" (\"torta\" cfr. tedesco \"Kuchen\", inglese \"cake\"), voce diffusa anche in ambito romanzo (guascone \"coco\", catalano \"coca\").\nI luoghi dell'abbondanza.\nEsempio di un simile paese, anche se non indicato con questo nome, lo si trova gi\u00e0 nella commedia greca i \"Minatori\" dove Ferecrate, commediografo del V secolo a.C., nel descrivere la vita felice dei morti, accenna ad un paese che si trova negli inferi dove ci sono \"fiumi pieni di polenta e di brodo nero\"\nUn altro esempio lo si pu\u00f2 trovare nel paese di Bengodi descritto da Boccaccio nella III novella dell'ottava giornata del \"Decameron\" dove \"si legano le vigne con le salsicce, ed avevasi un'oca a denaio ed un papero giunta; ed eravi una montagna tutta di formaggio parmigiano grattugiato, sopra la quale stavan genti che niuna altra cosa facevan che far maccheroni e raviuoli e cuocergli in brodo di capponi\"\nUn altro romanzo che presenta la citazione del paese di cuccagna \u00e8 \"I promessi sposi\" di Alessandro Manzoni:\nLetteratura.\nDescrizioni del Paese di Cuccagna si possono gi\u00e0 trovare nella letteratura greca. Nel V secolo a.C. il commediografo Ferecrate descrive nell\u2019opera \u201cI Minatori\u201d un paese che si trova negli inferi dove ci sono \"\"fiumi pieni di polenta e di brodo nero\u201d.\" Nella sua Storia Vera ( II secolo a.C.), invece, Luciano di Samosata descrive una citt\u00e0 tutta d\u2019oro, cinta da un muro di smeraldo, dove le spighe recano pani invece dei chicchi, e non esiste la vecchiaia. In un trattatello di origine greca (IV secolo), tradotto poi in latino nel VI secolo, dal titolo \"Expositio totius mundi\", si descrive un paese dove non esistono malattie e la popolazione si nutre di miele e pani che cadono dal cielo. \nNel Medioevo il paese di Cuccagna compare in un poemetto, Unibos, risalente al X secolo. Per disfarsi di tre suoi persecutori i contadino \nli convince dell\u2019esistenza di un paese pieno di qualsiasi gioia che giace sul fondo del mare; i tre si precipitano in acqua e cos\u00ec il protagonista si libera di loro.\nMa \u00e8 in un fabliau del XIII secolo che il paese di Cuccagna viene nominato con questo nome, nel \"Li fabliau de Coquigne\", dove l\u2019autore racconta di essere andato in penitenza da papa, che in seguito l\u2019avrebbe mandato al paese di Cuccagna. \nUn\u2019altra occorrenza di questo topos la si pu\u00f2 trovare nel paese di Bengodi descritto da Boccaccio nella III novella dell'ottava giornata del \"Decameron\" (XIV secolo) dove \"si legano le vigne con le salsicce, ed avevasi un'oca a denaio ed un papero giunta; ed eravi una montagna tutta di formaggio parmigiano grattugiato, sopra la quale stavan genti che niuna altra cosa facevan che far maccheroni e raviuoli e cuocergli in brodo di capponi\"[4]\n\"Altre opere che trattano il Paese di Cuccagna sono La nave dei folli\" di Sebastian Brant del 1494, il \"paso\" \"Terra di Jaunja\" di Lope de Rueda del Cinquecento, \"Das Schlaraffenland\" di Hans Sachs del 1530, \"Le Roy de Cocagne\" di Marc-Antoine Le Grand del 1719.\nTra le descrizioni pi\u00f9 complete del Paese di Cuccagna fatte da autori italiani si ricorda la \"Historia nuova della citt\u00e0 di Cuccagna\", scritta alla fine del Quattrocento da Alessandro da Siena, dove con grande efficacia vengono descritti tutte le raffinatezze di un paese ricco di meraviglie del palato e anche di piaceri differenti.\nDiffusa in Italia, soprattutto nel Cinquecento e in seguito edita in diverse edizioni a partire dal 1518 e anche nei secoli seguenti, \u00e8 la \"Storia di Capriano contadino\", di autore anonimo e di carattere popolare, dove oltre alla gioia di godere di ogni ben di Dio, esiste anche la possibilit\u00e0 di stare con belle e servizievoli fanciulle.\nUn'altra opera dove il Paese di Cuccagna \u00e8 rappresentato in modo assai efficace \u00e8 il \"Baldus\" di Teofilo Folengo, sempre del Cinquecento, che prende spunto da alcuni passi del Decamerone di Boccaccio.\nAltra singolare descrizione si trova in un poemetto pubblicato nel 1538 a Parigi dal titolo \"Il discepolo di Pantagruele\" che segue i modelli dei romanzi di Rabelais anticipando il \"Quarto libro\" di questo autore che vedr\u00e0 la luce circa dieci anni dopo.\nAncora una descrizione, con dettagli maggiori, si trova nel poemetto anonimo pubblicato a Siena nel 1581 dal titolo \"Capitolo di Cuccagna\" dove tutto \u00e8 piacevole e la vita trascorre mangiando e dormendo a volont\u00e0, dove tutti possono vivere beatamente senza padroni e senza distinzioni di classe e senza lavorare.\nIn \"Piazza universale di tutte le professioni e i mestieri\", Tommaso Garzoni, sempre nel '500, ci presenta il Paese di Cuccagna come una storia inventata che i viaggiatori raccontano ai creduloni per rendere pi\u00f9 avvincenti i loro racconti di viaggio.\nNel Seicento, Francesco De Lemene ricorda il Paese di Cuccagna nel suo poema burlesco intitolato \"Della discendenza e nobilt\u00e0 dei maccaroni\" agganciandosi alla figura della Musa che deve essere testimone del suo narrare e che \u00e8 impegnata sul monte di Cuccagna per la preparazione di cibi molto ghiotti.\nNella seconda met\u00e0 del Seicento Ippolito Neri, nel suo poema eroicomico intitolato \"La presa di Sanmiato\", in mezzo a tanti eventi pseudostorici e fiabeschi, lascia uno spazio al Paese di Cuccagna che, come da tradizione, appare sede di delizia sia per il palato che per il ventre.\nNel Settecento si pu\u00f2 ricordare il \"Trionfo di Cuccagna\" di Martine Boiteux di Lucca che, rifacendosi alla tradizione popolare, riprende i temi precedentemente elaborati.\nNell'Ottocento, Heinrich Heine, nel \"Libro dei Canti\", nel Lied n.66 del ciclo \"Il ritorno\", improvvisa una fantasia burlesca intitolata \"Io sto sognando d'essere il buon Dio\" dove descrive un'abbondanza tale da far perdere al poeta il senso della sua limitatezza umana.\nUna Cuccagna, ibridata con tutta l\u2019estetica carnevalesca del \u201cmondo alla rovescia\u201d \u00e8 presente nelle fiabe dei Fratelli Grimm (1812-22). \nUn altro romanzo che presenta la citazione del paese di cuccagna \u00e8 \"I promessi sposi\" di Alessandro Manzoni:\nNel 1859 \u00e8 Il'ja Il'i\u010d Oblomov, protagonista dell'omonimo romanzo di Gon\u010darov, a sperimentare in sogno un viaggio nella realt\u00e0 idilliaca di Oblomovka. Questo piccolo villaggio russo, in una visione onirica, viene descritto dalle parole di Gon\u010darov come un paradiso perduto in cui non esiste morte n\u00e9 sofferenza, bens\u00ec serenit\u00e0 ed abbondanza di cibo. Ad Oblomovka l'uomo vive a contatto e in armonia con la natura, identificandosi con essa. In questo sogno risuona l'eco nostalgico di un passato ormai perduto, che affonda le radici in un'ideale e perfetta societ\u00e0 patriarcale russa.\nCollodi, invece, nel suo Pinocchio (1883) cala il topos del Paese di Cuccagna in una narrazione orientata moralisticamente. Il Paese dei Balocchi \u00e8 una Cuccagna che appiattisce e degrada gli uomini.\nNel 1890 Matilde Serao pubblica un romanzo intitolato \"Il paese di Cuccagna\" nel quale descrive con grande precisione la vita dei napoletani che cerca di cogliere nelle loro passioni e abitudini soprattutto mettendo in risalto l'atmosfera caotica e allegra della citt\u00e0, simile al paese di cuccagna esaltato dalla tradizione.\nNel Novecento, nel romanzo \"Nel paese di Cuccagna\" (titolo originale \"Schlaraffenland\") Heinrich Mann descrive la corruzione della citt\u00e0 di Berlino e individua nel clima amorale del palazzo del banchiere di Turckheimer, il Paese di Cuccagna.\nIl Paese di Cuccagna viene ancora rappresentato nel Novecento da James Branch Cabell nel romanzo \"Jurgen\". Il protagonista compir\u00e0 in questo Paese immaginario un viaggio della durata di un anno con la compagnia di Anaitis, la Dama del Lago, e si render\u00e0 conto della piccolezza dell'uomo di fronte al flusso del tempo e dell'infinito.\nCollocazione.\nLa tradizione \u00e8 imprecisa riguardo alla collocazione del Paese di Cuccagna. Nel \"Cane di Diogene\" di Francesco Fulvio Frugoni (1687) si troverebbe su un'isola al largo del mare della Broda,\u00abinvolta di nebbia candida che sembrava ricotta molle [\u2026] I fiumi vi corron di latte, i fonti scaturisconvi di moscardello, di malvagia, d\u2019amabibl e di garganico. I monti son di cascio, e le valli di mascarpa. Gli alberi fruttano marzolini e mortadele. Quando vi tempesta i confetti son grandini; qualora vi piove diluviano gli intingoli\u00bb. \nSecondo il Boccaccio, invece, la terra di Bengodi, della quale Maso, nel Decamerone, narra le meraviglie a Calandrino, si troverebbe lontana pi\u00f9 di millanta miglia da Firenze e sarebbe una contrada di Berlinzone, in \u00abTerra de' Baschi\u00bb.\nNel dramma religioso tedesco \"Schlaraffenland\", il paese si troverebbe tra Vienna e Praga.\nNella \"Historia nuova della citt\u00e0 di Cuccagna\" di Alessandro da Siena, si racconta che per raggiungere il Paese di Cuccagna il viaggiatore dovr\u00e0 navigare per ventotto mesi in mare e poi procedere a terra per altri tre mesi. \nTeofilo Folengo colloca il Paese \u00abin qualche cantone remoto della terra\u00bb\nIl Paese di Cuccagna nelle arti decorative.\nAnche nelle arti figurative il Paese di Cuccagna viene rappresentato, attraverso le stampe settecentesche, come un paese di delizie come nella stampa intitolata \"La Coccagna Nuova, trovata nella Porcolandia l'anno 1703 da Seigaffo\" o nell'opera di un anonimo del XVII secolo intitolata \"La Cuccagna, descrizione del paese di Cuccagna dove chi pi\u00f9 dorme pi\u00f9 guadagna\" e, tra le rappresentazioni pi\u00f9 famose fuori dall'Italia, \u00e8 da ricordare il dipinto intitolato \"Paese della cuccagna\" di Pieter Bruegel il Vecchio.\nLa Cuccagna, \u00e8 anche un gioco popolare a San Quirino, in provincia di Pordenone, che si svolge durante il mese di ottobre, in occasione della Madonna della Salute."}
{"id": "2293368", "revid": "767487", "url": "https://it.wikipedia.org/wiki?curid=2293368", "title": "John Wetzel (cestista)", "text": " "}
{"id": "2293369", "revid": "281779", "url": "https://it.wikipedia.org/wiki?curid=2293369", "title": "Interruttore con sganciatore di protezione elettronico", "text": "L\u2032interruttore dotato di sganciatore di protezione elettronico \u00e8 un interruttore che viene aperto, in caso di guasto, da un attuatore elettromeccanico (solenoide di apertura) attivato da un dispositivo elettronico in grado di elaborare un segnale proporzionale alla corrente che attraversa i contatti di potenza. Tale segnale (corrente/tensione) \u00e8 fornito da un sensore di corrente (sensore di Rogowsky).\nNel caso di interruttori automatici industriali trifase \u00e8 possibile disporre di protezioni elettroniche in grado di individuare guasti di diversa natura ed intensit\u00e0 (come sovraccarico, corto circuito, guasto a terra, sbilanciamento).\nLe protezioni elettroniche offrono inoltre una gamma di strategie di intervento (curve di protezione tempo-corrente) molto utili nel caso di protezione di carichi come ad esempio motori o batterie di rifasamento. Esempi di curve di protezione sono la \"L\" (\"overload\"), la \"S\" (\"short time\") la \"I\"(\"Istantaneous\") o la \"G\" (\"ground\")."}
{"id": "2293371", "revid": "1271241", "url": "https://it.wikipedia.org/wiki?curid=2293371", "title": "Audi R15 TDI", "text": "L'Audi R15 TDI, comunemente chiamata R15, \u00e8 una vettura sport prototipo da competizione costruita nel 2009 dalla Audi secondo le norme ACO per la classe LM-P1 ed \u00e8 stata sviluppata per sostituire nelle gare del genere \"endurance\" la precedente Audi R10 TDI.\nCaratteristiche tecniche.\nTelaio.\nIl telaio progettato dai tecnici dell'Audi Sport \u00e8 costituito da una monoscocca in fibra di carbonio con struttura a nido d'ape in alluminio, realizzato dalla Dallara; anche la carrozzeria \u00e8 costruita in materiali compositi.\nLa trasmissione adotta una frizione multidisco in carbonio, il cambio sequenziale a 5 rapporti con attuazione elettropneumatica \u00e8 prodotto in collaborazione con l'azienda specialista \"XTrac\", trasmette il moto alle ruote motrici posteriori, monta pneumatici Michelin su cerchioni OZ Racing da 18\" di diametro.Le sospensioni sono a doppi triangoli sovrapposti con sistema push rod, che agisce su molle e ammortizzatori regolabili tramite barre di torsione. Dispone di uno sterzo a cremagliera dotato di servosterzo elettrico. L'impianto frenante fornito dalla Brembo utilizza dischi carboceramici con pinze freno a 6 pompanti. Il prototipo dispone per regolamento di un serbatoio di gasolio della capacit\u00e0 massima di 81 litri e il peso minimo del corpo vettura non deve essere inferiore ai 930\u00a0kg.\nMotore.\nLa vettura \u00e8 spinta da un motore Diesel, come la precedente Audi R10, ma ha una nuova unit\u00e0 con frazionamento a V10 di 90\u00b0, con la stessa cilindrata di 5,5 litri, ma con pesi e ingombri ridotti rispetto al precedente V12. La potenza massima erogata supera i 650 CV, mentre la coppia motrice raggiunge un picco di 1.050 Nm.\nIl motore dispone di una gestione elettronica Bosch, ha una distribuzione a 4 valvole per cilindro, \u00e8 sovralimentato per mezzo di due turbocompressori Garrett, la cui pressione per regolamento raggiunge un massimo di 2,75 bar. Sui condotti di aspirazione sono posizionati due restrittori d'aria per il motore da 37,9\u00a0mm ciascuno, mentre i collettori di scarico sono dotati di filtri antiparticolato.\nI miglioramenti di questa evoluzione: il consumo specifico e le emissioni di anidride carbonica sono stati ridotti, e migliorie nell'iniezione di carburante e nella sovralimentazione per una maggiore risposta del motore, che \u00e8 dotato di filtri antiparticolato pi\u00f9 efficienti.\nNel 2010 il regolamento tecnico ACO impone una riduzione del diametro delle flange, che scende a 37,5\u00a0mm, e anche la pressione di sovralimentazione \u00e8 ridotta ad un massimo di 2,59 bar. Il motore pur con queste nuove limitazioni continua a sviluppare una potenza superiore ai 600\u00a0CV.\nAerodinamica.\nLa veste aerodinamica della vettura \u00e8 di nuova concezione ed estremamente raffinata, si discosta nettamente dalla precedente R10. Fra le molte soluzioni innovative, si notano un largo musetto rialzato con paratie superiori e sfoghi d'aria, delle pance laterali dotate di numerosi sfoghi d'aria per smaltire il calore dei radiatori del motore, una parte posteriore molto bassa e rastremata, i collettori di scarico del motore fuoriescono direttamente da una larga apertura rettangolare sul cofano motore.\nQuesta aerodinamica molto sofisticata, ha suscitato negli avversari (in particolar modo Peugeot) dubbi di conformit\u00e0 al regolamento tecnico ACO, gi\u00e0 alla 12 Ore di Sebring (gara nella quale \u00e8 stata presentata ed ha debuttato l'R15), sono state richieste verifiche tecniche soprattutto alla parte anteriore della vettura, il cui spoiler anteriore pu\u00f2 essere interpretato come un alettone a tre elementi (la normativa tecnica vieta alettoni all'avantreno), ma anche di alcuni sfoghi d'aria sui cofani all'anteriore e al posteriore.\nRitenuta dai tecnici IMSA (a cui spetta il compito di disciplinare le norme tecniche nell campionato AMLS) conforme al regolamento, \u00e8 stata successivamente oggetto di un secondo reclamo presentato dalla Peugeot in occasione delle verifiche tecniche della 24 Ore di Le Mans 2009, protesta rigettata dall'ACO e posta in seguito direttamente alla FIA. Dopo il 1\u00ba e 2\u00ba posto ottenuti dalla Peugeot alla 24 Ore, il contenzioso \u00e8 stato risolto in accordo con ACO e Audi, ritirato il reclamo presso la FIA, l'ACO ha formalmente richiesto all'Audi di apportare delle modifiche ad alcuni elementi della carrozzeria.\nEvoluzione.\nAudi R15 plus.\nNel novembre 2009 l'ACO ha rivisto alcune norme tecniche riguardanti i prototipi LMP1, per la stagione sportiva 2010 l'Audi ha perci\u00f2 sviluppato una evoluzione della sua vettura, denominata \"R15 plus\". Le principali differenze riguardano soprattutto l'aspetto aerodinamico: profondamente rivisto il frontale, caratterizzato dal doppio musetto a vista (in precedenza le due strutture coniche di assorbimento d'urto erano carenate dal musetto dotato di foro di passaggio), nuovo diffusore anteriore, diversi pannelli della carrozzeria; di nuovo disegno anche le fiancate meno estremizzate che in precedenza. Queste differenze hanno comportato anche modifiche al sistema di raffreddamento degli organi meccanici ed al serbatoio di carburante.\nI nuovi dettami regolamentari che impongono flange pi\u00f9 piccole e una pressione di sovralimentazione ridotta hanno imposto una evoluzione del motore V10 che tenesse conto di queste limitazioni. Nonostante questo, la potenza resta superiore ai 600\u00a0CV.\nRisultati sportivi.\nL'Audi R15 \u00e8 stata presentata alla 12 Ore di Sebring 2009, corsa che ha poi vinto con l'equipaggio Rinaldo Capello, Tom Kristensen e Allan McNish dopo un lungo testa a testa contro la Peugeot 908 giunta seconda sul podio, terza si \u00e8 piazzata l'altra R15.\nAlla 24 Ore di Le Mans 2009 vengono schierate 3 vetture di cui la migliore piazzata guidata da Rinaldo Capello, Tom Kristensen e Allan McNish conclude in terza posizione dietro 2 Peugeot 908; un'altra vettura termina diciassettesima assoluta a causa di problemi meccanici ed uscite di pista, mentre la terza R15 guidata da Lucas Luhr esce di pista andando a sbattere addosso alle barriere ed \u00e8 costretta al ritiro. L'inizio per la R15 non \u00e8 certo confortante visto che la Audi aveva dominato per molti anni e si vede ora scalzare da ben due Peugeot.\nL'ultima gara disputata dalle R15 nel 2009 \u00e8 stata la Petit Le Mans di Road Atlanta, dove si \u00e8 ripetuto l'ennesimo testa a testa con le rivali Peugeot 908, le Audi in testa per gran parte della gara, a causa di un testa coda commesso per un asfalto reso viscido dalla pioggia e nel susseguirsi di safety car e pit-stop, sono poi state sopravvanzate dalle Peugeot, che hanno poi vinto la corsa interrotta prima dello scadere per un violento nubifragio, le Audi si sono piazzate al 3\u00ba e al 4\u00ba posto finale.\nNel 2010, il team Audi partecipa ad alcune prove del campionato LMS che si apre con la \"8 ore di Le Castellet\", gara di esordio per la nuova R15 Plus, schierata in un unico esemplare con equipaggio composto da Rinaldo Capello e Allan McNish, la vettura vince con ampio margine conducendo tutta la gara al comando e stabilendo il giro pi\u00f9 veloce.\nAlla 1000 km di Spa, le Audi terminano la gara in terza e quinta posizione, superate dalle Peugeot 908 HDi FAP della squadra Peugeot Sport.Il 12 e 13 giugno si \u00e8 resa protagonista di una splendida tripletta alla 24 Ore di Le Mans 2010, favorita dai ritiri per noie meccaniche delle pi\u00f9 accreditate avversarie, le Peugeot 908 HDi FAP. Esse sono giunte in questo ordine:\n1\u00b0 la numero 9 di Mike Rockenfeller, Romain Dumas e Timo Bernhard\n2\u00b0 la numero 8 di Marcel Fassler, Andr\u00e8 Lotterer e Benoit Treluyer\n3\u00b0 la numero 7 di Dindo Capello, Tom Kristensen e Allan McNish.\nI vincitori della corsa hanno effettuato in tutto 397 giri e stabilito il nuovo record sulla distanza percorrendo alla fine 5.410\u00a0km alla media di 225\u00a0km/h. Il precedente primato (battuto anche dalla seconda e dalla terza vettura classificata) era stato conseguito nel 1971 da un'altra vettura di una famosa casa tedesca, la celebre Porsche 917.\nAlla 1000 km di Silverstone, l'R15 di Capello e Bernhard arriva terza, superata dalle Peugeot. Alla Petit Le Mans continua la sfida tra la casa automobilistica tedesca e quella francese, le Peugeot ottengono una doppietta mentre le Audi chiudono la gara in terza e sesta posizione finale. Nell'ultima corsa della stagione la 1000\u00a0km di Zhuhai, vince nuovamente la Peugeot, le Audi giungono seconda e terza.\nNell'ambito della nuova serie a livello mondiale Intercontinental Le Mans Cup (ILMC) composta da 3 prove: la 1000\u00a0km di Silverstone, Petit Le Mans e 1000\u00a0km di Zhuhai, l'Audi termina seconda sia in classifica costruttori, sia a squadre, dietro ai vincitori della Peugeot.\nNel 2011 alla 12 Ore di Sebring, gara inaugurale della ILMC, l'Audi schiera 2 esemplari delle collaudate R15, in quanto le nuove R18 sono ancora in fase di sviluppo, in gara sono vittime di alcuni incidenti di corsa con altre vetture, perdendo tempo nelle riparazioni, concludono al quarto e quinto posto finale."}
{"id": "2293375", "revid": "599013", "url": "https://it.wikipedia.org/wiki?curid=2293375", "title": "Chuck Gardner", "text": " "}
{"id": "2293378", "revid": "599013", "url": "https://it.wikipedia.org/wiki?curid=2293378", "title": "Julian Hammond", "text": " "}
{"id": "2293379", "revid": "96758", "url": "https://it.wikipedia.org/wiki?curid=2293379", "title": "Club Atl\u00e9tico de Madrid 1974-1975", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1974-1975.\nStagione.\nPur mantenendo sostanzialmente invariata la rosa della stagione precedente, l'Atl\u00e9tico Madrid inizi\u00f2 l'annata in salita ottenendo un punto nelle prime due gare della Liga e rimediando una sconfitta all'esordio in Coppa UEFA contro il di Copenaghen. Rimessisi in sesto con qualche vittoria nei primi giorni di ottobre (tra cui quella che garant\u00ec il passaggio della squadra ai sedicesimi di finale di Coppa UEFA), nel mese di novembre i \"Colchoneros\" ebbero alcune difficolt\u00e0 andando incontro a una serie di pareggi in campionato e alla clamorosa eliminazione dalla Coppa UEFA per mano del , che riusc\u00ec a passare il turno prevalendo ai calci di rigore dopo che entrambe le gare si erano concluse con il punteggio di 2-2. Questa striscia di risultati negativi portarono, il 25 novembre, alle dimissioni dell'allenatore Juan Carlos Lorenzo: come suo sostituto fu scelto il capitano Luis Aragon\u00e9s che, in seguito a tale avvenimento, abbandon\u00f2 il calcio giocato dopo aver disputato nove gare e segnato tre reti nel corso della stagione. Mentre a livello nazionale l'Atl\u00e9tico Madrid offriva delle prestazioni alterne (riuscendo a rimanere imbattuto in casa ma collezionando, per contro, sette punti in trasferta tramite altrettanti pareggi) che, anche a causa di una classifica estremamente equilibrata, fecero oscillare la squadra tra i piazzamenti validi per la qualificazione europea e la zona salvezza, a livello internazionale i \"Colchoneros\" usufruirono della possibilit\u00e0 di disputare la Coppa Intercontinentale come vicecampioni d'Europa, a causa della defezione del campione costretto a declinare per motivi di calendario. L'incontro vide i \"Colchoneros\" opposti agli argentini dell', che prevalsero nella gara di andata, ma al ritorno giocato a Madrid fu l'Atl\u00e9tico a segnare le due reti che gli permisero di ribaltare il risultato e di vincere il trofeo. Concluso il campionato al sesto posto con la salvezza ottenuta alla penultima giornata e l'esclusione dalla bagarre per la zona UEFA nel turno successivo, al termine della stagione i Colchoneros disputarono la Coppa del General\u00edsimo partendo, come da regolamento, dagli ottavi di finale: dopo aver eliminato le riserve del Barcellona e il , segnando due gol all' nella semifinale di andata l'Atl\u00e9tico Madrid si assicur\u00f2 l'accesso alla finale del torneo contro il , cosa che garant\u00ec alla squadra la qualificazione in Coppa delle Coppe essendo le Merengues gi\u00e0 qualificate per la Coppa dei Campioni. L'incontro conclusivo del torneo, giocato il 5 luglio, vide il risultato di 0-0 permanere anche dopo i tempi supplementari: nella sequenza dei calci di rigore i \"Colchoneros\" furono sconfitti per via di una parata di Miguel \u00c1ngel sul tiro di Irureta e di un errore di Salcedo che sped\u00ec il proprio tiro fuori.\nRosa.\nLa rosa dell'Atl\u00e9tico Madrid nella stagione 1974-75."}
{"id": "2293382", "revid": "599013", "url": "https://it.wikipedia.org/wiki?curid=2293382", "title": "Guy Manning (cestista)", "text": " "}
{"id": "2293388", "revid": "42179", "url": "https://it.wikipedia.org/wiki?curid=2293388", "title": "Don Peppe Diana", "text": ""}
{"id": "2293392", "revid": "599013", "url": "https://it.wikipedia.org/wiki?curid=2293392", "title": "Jeff Congdon", "text": ""}
{"id": "2293393", "revid": "144796", "url": "https://it.wikipedia.org/wiki?curid=2293393", "title": "Friedrich Ferdinand von Beust", "text": "Biografia.\nFriedrich Ferdinand von Beust nacque a Dresda, dove suo padre era impiegato alla corte sassone e dove egli ebbe modo di approfondire i primi studi. Suo fratello maggiore, Friedrich Konstantin von Beust (1806-1891), fu uno studioso di mineralogia e geologia.\nDopo aver studiato legge alle Universit\u00e0 di Lipsia e di Gottinga, entr\u00f2 nel pubblico servizio in Sassonia.\nLa carriera politica.\nNel 1836 venne nominato segretario di delegazione a Berlino, passando poi a Parigi, Monaco di Baviera e Londra.\nNel marzo del 1848 venne convocato a Dresda, dove avrebbe ottenuto il tuolo di ministro degli esteri del regno, ma come conseguenza dello scoppio della rivoluzione, la sua nomina venne revocata per l'instabilit\u00e0 del governo. Nel maggio di quello stesso anno, il re di Sassonia prefer\u00ec nominarlo ambasciatore a Berlino e nel febbraio del 1849 venne finalmente nominato ministro degli esteri a Dresda, incarico che ricopr\u00ec sino al 1866.\nInoltre, egli ricopr\u00ec anche l'incarico di ministro dell'istruzione pubblica del regno di Sassonia dal 1849 al 1853, e di ministro dell'interno nel 1853, nominato quindi in quello stesso anno primo ministro di Sassonia. Nel 1849 il re sassone, su suo suggerimento, rigett\u00f2 la costituzione germanica proclamata dal parlamento di Francoforte e questo fece rivoltare nuovamente la popolazione a Dresda, anche se le rivolte vennero soppresse nel giro di quattro giorni di combattimenti, portato avanti per lo pi\u00f9 con l'aiuto delle truppe prussiane convocate dallo stesso von Beust.\nUna carriera pubblica sull'orlo del disfacimento.\nNel 1854 egli prese parte alle conferenze di Bamberga, ove i piccoli principati tedeschi riuniti reclamarono i propri diritti ad autogovernarsi, indipendentemente dai giochi politici di Austria e Prussia, le maggiori potenze nell'area germanica a met\u00e0 dell'Ottocento. Egli si dimostr\u00f2 un grande promotore di questi ideali, auspicando una confederazione dei piccoli stati tedeschi. Nel 1863, ad esempio, egli si schier\u00f2 apertamente col principe di Augustenburg contro quello dello Schleswig-Holstein. Eletto a capo del partito che si rifiut\u00f2 di riconoscere l'assetto della questione danese sottoscritta col trattato di Londra del 1852, nel 1864 venne nominato rappresentante della dieta imperiale al congresso di Londra.\nPer questi suoi ideali, Friedrich Ferdinand von Beust si pose subito in contrasto con gli ideali di politica di Bismarck, contestando nel particolare contro le manie espansioniste della Prussia. L'espulsione delle truppe sassoni da Rendsburg, poi, port\u00f2 quasi allo scoppio di una guerra tra lo stato sassone e la Prussia. Il conflitto si dimostro inevitabile per le pressioni del cancelliere prussiano, e Beust venne successivamente accusato ingiustamente di aver fatto scoppiare il conflitto. Quando Bismarck si rifiut\u00f2 per\u00f2 di negoziare con la Sassonia, egli si dimise dal proprio incarico, ravvicinandosi sempre pi\u00f9 alla politica degli Asburgo.\nLa rinascita in Austria.\nDopo la vittoria della Prussia per von Beust non si presentava pi\u00f9 l'ombra di un incarico valido in Germania, e la sua carriera pubblica poteva ormai dirsi conclusa. Inaspettatamente, per\u00f2, egli ricevette l'invito dell'imperatore Francesco Giuseppe d'Austria a divenire suo ministro degli esteri: questa era per\u00f2 per von Beust una decisione non facile in quanto egli non solo era completamente estraneo all'Austria, ma per di pi\u00f9 di religione protestante. Dopo molti ripensamenti, alla fine accett\u00f2 la nuova proposta di ministero e negozi\u00f2 subito i caldi rapporti con l'Ungheria che portarono ad ottimi risultati dopo le rivolte del 1848, ritrovandosi pi\u00f9 volte a Budapest per trattare direttamente coi capi ungheresi.\nA partire dal 1867, inoltre, egli divenne primo ministro dell'impero, riportando il parlamento ad una posizione di forte stabilit\u00e0. Egli riprese inoltre dei negoziati col pontefice circa il concordato stipulato con lo stato austriaco, consentendo una maggiore liberalizzazione dell'Austria. Nel 1868, ricevette il titolo di conte e l'incarico di cancelliere dell'impero, il che gli consent\u00ec di avere ancora maggiore influenza negli affari esteri che ancora stava curando nei Balcani ed a Creta, che si rivelarono magnificamente condotti, continuando a manifestare una profonda avversione alla politica prussiana.\nEgli mantenne inoltre rapporti amichevoli anche con la Francia di Napoleone III nella speranza che essa sarebbe stata una valida alleata contro il nemico comune prussiano, continuata anche dopo la caduta dell'impero francese e la proclamazione della repubblica nel 1870.\nGli ultimi anni.\nRitiratosi a vita privata per sopraggiunti limiti di et\u00e0, Friedrich Ferdinand von Beust mor\u00ec nella sua villa di Sankt Andr\u00e4-W\u00f6rdern, presso Vienna, il 24 ottobre 1886, lasciando due figli che divennero entrambi diplomatici presso il governo austriaco. Sua moglie, Mathilde von Jordan, gli sopravvisse solo alcune settimane. Mathilde aveva avuto in vita fama di essere una delle pi\u00f9 belle donne originarie di Monaco di Baviera a tal punto che il re Ludovico I volle un suo ritratto dipinto da Joseph Karl Stieler all'interno della sua Galleria delle Bellezze."}
{"id": "2293397", "revid": "256896", "url": "https://it.wikipedia.org/wiki?curid=2293397", "title": "Dittico di Davide e Gregorio", "text": ""}
{"id": "2293399", "revid": "767487", "url": "https://it.wikipedia.org/wiki?curid=2293399", "title": "Jim Ware", "text": ""}
{"id": "2293401", "revid": "767487", "url": "https://it.wikipedia.org/wiki?curid=2293401", "title": "Tommy Kron", "text": ""}
{"id": "2293411", "revid": "599013", "url": "https://it.wikipedia.org/wiki?curid=2293411", "title": "Dmitrij Murav'\u00ebv", "text": "Carriera.\nDopo aver esordito con la Mapei-Quick Step-Latexco, squadra filiale della Mapei-Quick Step, nel 2002 vince il titolo nazionale kazako in linea (si ripete a cronometro nel 2003 e nel 2005). Passa professionista nel 2004 con la Cr\u00e9dit Agricole, poi dopo due stagioni si accasa alla belga Jartazi-7 Mobile.\nNel 2007 si trasferisce alla neonata formazione Astana, con la quale partecipa a numerose corse del Calendario mondiale UCI, tra le quali il Giro delle Fiandre 2007, nel quale \u00e8 ottavo, e il Tour de France 2009, vinto dal suo compagno di squadra Alberto Contador. Nel 2010, assieme ad altri 11 compagni dell'Astana, si trasferisce nel nuovo sodalizio fondato da Lance Armstrong e Johan Bruyneel, il Team RadioShack.\nAl termine del 2011, con la dismissione del Team RadioShack, torna in Kazakistan per gareggiare nuovamente con la divisa dell'Astana."}
{"id": "2293412", "revid": "599013", "url": "https://it.wikipedia.org/wiki?curid=2293412", "title": "Bob Bedell", "text": " "}
{"id": "2293414", "revid": "26415", "url": "https://it.wikipedia.org/wiki?curid=2293414", "title": "Gomorra - Viaggio nell'impero economico e nel sogno di dominio della camorra", "text": ""}
{"id": "2293417", "revid": "88740", "url": "https://it.wikipedia.org/wiki?curid=2293417", "title": "Stan McKenzie", "text": "Vita privata.\nEra sposato con Vashti Murphy McKenzie (1947), la quale fu la prima donna vescovo della Chiesa Metodista Episcopale Africana e ne divenne Presidente del Consiglio dei Vescovi. Egli stesso fu attivo in tale chiesa. Dalla moglie ebbe tre figli: Jon-Mikael McKenzie, Vashti-Jasmine Saint-Jean e Joi-Marie McKenzie Lewis."}
{"id": "2293418", "revid": "144796", "url": "https://it.wikipedia.org/wiki?curid=2293418", "title": "Karl von Auersperg", "text": "Biografia.\nKarl von Auersperg, proveniva da una ricca famiglia principesca boema, ed era figlio del Principe Guglielmo II von Auersperg e di sua moglie, la Contessa Adelheid zu Windisch-Gr\u00e4tz. Egli comp\u00ec i propri studi nella nativa Praga.\nAll'avvento dell'era costituzionale, nel 1861, divenne membro del Reichsrat e come rappresentante dei proprietari terrieri liberali, partecip\u00f2 successivamente alla dieta di Boemia. Egli fu in questo periodo che si batt\u00e9 pi\u00f9 volte per contrastare l'aspetto troppo conservatrice di certe falangi di governo o del clero imperante in uno stato come l'Impero Austriaco.\nDal 30 dicembre 1867 divenne in seguito alla nascita dell'Impero austro-ungarico il Primo Ministro della Cisleitania, dimostrandosi un sempre pi\u00f9 zelante sostenitore del gabinetto di governo liberale, a capo del quale pose il fratello Adolph. Dimessosi dall'incarico il 24 settembre 1868, si ritir\u00f2 a vita privata, morendo a Praga il 4 gennaio 1890.\nEgli aveva sposato la nobile Contessa Ernestina, figlia di Ern\u00f5 J\u00e1nos Vilmos Festetics de Tolna, dalla quale per\u00f2 non ebbe figli."}
{"id": "2293423", "revid": "300067", "url": "https://it.wikipedia.org/wiki?curid=2293423", "title": "Lonnie Lynn", "text": ""}
{"id": "2293425", "revid": "599013", "url": "https://it.wikipedia.org/wiki?curid=2293425", "title": "Grant Simmons", "text": " "}
{"id": "2293428", "revid": "300067", "url": "https://it.wikipedia.org/wiki?curid=2293428", "title": "Paul Long", "text": " "}
{"id": "2293430", "revid": "599013", "url": "https://it.wikipedia.org/wiki?curid=2293430", "title": "Howard Bayne", "text": ""}
{"id": "2293433", "revid": "1543377", "url": "https://it.wikipedia.org/wiki?curid=2293433", "title": "Saul Cernichovskij", "text": "Biografia.\nNacque in un piccolo villaggio, situato al confine tra la Crimea e l'Ucraina, e contraddistinto da un'atmosfera serena e pacifica soprattutto nei confronti della comunit\u00e0 ebraica.\nAll'et\u00e0 di tredici anni si trasfer\u00ec ad Odessa, dove soggiorn\u00f2 per un decennio, prima di spostarsi ad Heidelberg e nel 1904 a Losanna, dove si laure\u00f2 in medicina e in chirurgia.\nRientrato in Russia, incominci\u00f2 ad esercitare la professione nella citt\u00e0 di Minsk ed allo scoppio della Rivoluzione chiese ed ottenne l'espatrio.\nDopo qualche anno di permanenza in Germania (1923-1931), si mosse definitivamente verso la Palestina.\nLa lirica di Cernichovskij fu di matrice tipicamente europea e classica, come evidenziato nella prima raccolta di successo, intitolata \"Chezin\u00f4th umanghi\u00f4th\" (\"Visioni e Melodie\"), ispirata dal modello romantico di Heine e Schiller per quanto riguarda lo spirito che avvolse le descrizioni della natura e dell'amore, espresse per\u00f2 in un linguaggio formalmente ebraico. In questa opera non mancarono temi di ispirazione classica derivanti da spunti di Omero e Orazio.\nCon l'opera seguente, intitolata \"Idili\u00f4th\" (\"Idilli\"), l'autore si sofferm\u00f2 sulla vita semplice e umile della comunit\u00e0 ucraina, calcando la penna sul \"pathos\" umano imprigionato dal rigorismo imposto dalle autorit\u00e0 religiose.\nIl poeta allarg\u00f2 il suo orizzonte creativo, occupandosi anche di letteratura infantile, nel 1922 con il \"Hechalil\" (\"Il flauto\").\nDurante la sua permanenza sulla terra tedesca, l'autore si impegn\u00f2 anche alla stesura delle sezioni scientifiche di medicina e storia naturale della enciclopedia \"Judaica\".\nMa la sua esplosione creativa la raggiunse dopo il suo trasferimento in Palestina, manifestatasi con canti ispirati alle importanti figure storiche e bibliche. Uno dei denominatori comuni di queste opere, quali \"Baruch mi Maghonza\" (\"Baruch di Magonza\"), fu la lotta per l'acquisizione delle libert\u00e0.\nNel 1936, il poeta ottenne il riconoscimento dei suoi lavori, grazie alla vittoria nel Premio Bialik.\nLa raccolta composta dei racconti pubblicati nel 1942, sotto il titolo di \"Sheloshim ashloshah sipparim\" (\"Trentatr\u00e9 racconti\"), manifest\u00f2 esperienze di vita compiute durante il soggiorno a Minsk.\nL'ultima sua opera, rimasta incompiuta, fu una raccolta poetica intitolata \"Lontane stelle del cielo\".\nOpere.\nAltri singoli poemi sono stati pubblicati in: italiano, arabo, ceco, olandese, inglese, esperanto, estone, francese, greco, ungherese, giapponese, polacco, portoghese, russo, spagnolo, Yiddish."}
{"id": "2293435", "revid": "1543377", "url": "https://it.wikipedia.org/wiki?curid=2293435", "title": "Nicolas Chuquet", "text": "Opera.\nNicolas Chuquet scrisse un importante testo intitolato \"Triparty en la science des nombres\" . Quest'opera non fu pubblicata quando egli era in vita; la maggior parte del contenuto \u00e8 stata copiata, senza precisarne la provenienza, da Estienne de La Roche nel suo libro pubblicato nel 1520, \"L'arismetique.\" Nell'anno 1870, lo studioso Aristide Marre scopr\u00ec il manoscritto di Chuquet e lo pubblic\u00f2 nel 1880. Il manoscritto conteneva anche delle note scritte a mano da de La Roche.\nL'idea di Chuquet era brillante e moderna rispetto al suo tempo. Egli invent\u00f2 una propria notazione per i concetti algebrici e per le potenze, continuando in parte il lavoro di Juan de Ortega. Inoltre sembra essere stato il primo matematico ad aver utilizzato lo zero e i numeri negativi come esponenti. \nNel suo libro afferma che un numero molto grande pu\u00f2 essere diviso in gruppi di sei cifre e, in un breve passaggio, afferma che questi gruppi possono essere chiamati (partendo dal primo):\nmilioni, il secondo gruppo bilione, il terzo gruppo trilione, il quarto quadrilione, il quinto \nquintilione, il sesto sestilione...,\ne cos\u00ec via con gli altri, fino a quando si vuole andare avanti.\nA causa di questo, a volte \u00e8 ricordato come l'inventore della moderna nomenclatura per i grandi numeri.\nTuttavia, si tratta di una eccessiva semplificazione. La parola \u201cmilione\u201d era gi\u00e0 in uso secoli prima di Chuquet. \nNel 1475, Jehan Adam utilizz\u00f2 le parole \"bilione\" e \"trilione\" (per 1012 e 1018) e si credette che queste parole ed alcune ad esse simili fossero gi\u00e0 in uso a quel tempo. Chuquet fu, tuttavia, l'autore originale di un lavoro sistematico che si avvaleva di una serie di nomi che terminano in ilione.\nIl sistema nel quale i nomi milione, bilione, trilione, ecc. fanno riferimento alle potenze di un milione \u00e8 spesso chiamato sistema di Chuquet.\nAttorno al 1550, Jacques Peletier du Mans utilizza un sistema basato sulle potenze di 106, e ha aggiunto il termine \"miliardo\" per 109. Questo sistema \u00e8 stato poi utilizzato in Inghilterra e in Germania e in alcune parti del resto d'Europa. Questo sistema \u00e8 spesso chiamato come sistema di Chuquet-Peletier.\nSuccessivamente, in Francia e negli USA, venne stabilita una differente scala corta dove il termine bilione significa 109. Nel secolo successivo, anche l'Inghilterra e gli altri paesi di lingua inglese adottarono il sistema della Scala corta in uso negli USA; \ndi contro, la Francia, parte dell'Europa e la maggior parte del resto del mondo si allinearonono alla Germania, ed utilizzarono il sistema di Chuquet-Peletier o scala lunga.\n\u00c8 innegabile che Chuquet fu l'autore del primo \u201csistema\u201d (pubblicato nel lavoro \u201cLarismetique\u201d (1520) da Etienne de la Roche senza specificare l'autore e in \"Triparty en la science des nombres\" (scritto da Nicolas Chuquer prima del 1488 ma pubblicato solo nel 1870)) che denomina i grandi numeri combinando un prefisso di derivazione latina con il suffisso -ilione."}
{"id": "2293436", "revid": "144796", "url": "https://it.wikipedia.org/wiki?curid=2293436", "title": "Karl Wilhelm Philipp von Auersperg", "text": ""}
{"id": "2293441", "revid": "767487", "url": "https://it.wikipedia.org/wiki?curid=2293441", "title": "Steve Chubin", "text": " "}
{"id": "2293442", "revid": "228587", "url": "https://it.wikipedia.org/wiki?curid=2293442", "title": "Estienne de La Roche", "text": "Biografia.\nLa Roche nacque a Lione, ma la sua famiglia possedeva anche delle propriet\u00e0 a Villefranche-sur-Sa\u00f4ne, dove egli visse durante la sua giovent\u00f9. Egli quindi fu conosciuto anche come Estienne de Villefranche. \nEgli studi\u00f2 matematica con Nicolas Chuquet. Egli venne in possesso del manoscritto di Chuquet ed \u00e8 probabile che La Roche fosse in buoni rapporti con Chuquet stesso. Insegn\u00f2 matematica per il commercio a Lione per 25 anni. \u00c8 ricordato oggi come un professore di aritmetica (a quel tempo, \"Master of Figures\" (Maestro delle Cifre)).\nNel 1520, pubblic\u00f2 \"l'Arismetique nouellement compos\u00e9e\", opera che in quell'epoca venne considerata come un eccellente libro di algebra; in particolare in essa veniva usata una elegante notazione per le potenze, le radici quadrate e le radici di altra natura. Per\u00f2, nel 1880, Aristide Marre pubblic\u00f2 il libro \"Triparty\" scritto da Chuquet, e dimostr\u00f2 che la prima parte di \u201cL'arismetique\u201d era essenzialmente copiata dall'algebra di Chuquet. Lo scopo di La Roche era di insegnare concetti aritmetici, sconosciuti al pubblico francese, ma in quel modo pass\u00f2 per un plagiatore.\nEgli fu degno successore di diversi maestri ed esperti nella sua arte, come Luca Pacioli. La Roche deve essere stato influenzato da alcuni matematici\ntra i quali, oltre a Chuquet e Pacioli, va ricordato Philippe Frescobaldi, un banchiere francese che aveva scritto alcuni libri di matematica."}
{"id": "2293443", "revid": "74801", "url": "https://it.wikipedia.org/wiki?curid=2293443", "title": "Ollie Darden", "text": " "}
{"id": "2293445", "revid": "256896", "url": "https://it.wikipedia.org/wiki?curid=2293445", "title": "Due pani d'argento", "text": ""}
{"id": "2293447", "revid": "729019", "url": "https://it.wikipedia.org/wiki?curid=2293447", "title": "Leontiasi", "text": "La leontiasi \u00e8 una rara condizione medica che causa una grave deformazione del volto. Il nome della malattia deriva da \"leone\" a causa della forma felina che prende il cranio.\nEziologia.\nLa deformazione \u00e8 dovuta a ipertrofia ossea. Questa condizione si manifesta in corso di malattie quali la malattia di Paget, l'iperparatiroidismo e l'osteodistrofia renale. Non va confusa con la facies leonina, tipica della lebbra e dovuta a noduli sottocutanei.\nCasi celebri.\nSi tratta della deformazione che ha afflitto Roy Lee Dennis. Dalla storia di Roy \u00e8 stato tratto il film drammatico \"Dietro la maschera\" di Peter Bogdanovich. Forse anche la storia di Joseph Merrick, narrata nel film biografico \"The Elephant Man\" di David Lynch, \u00e8 basata su questa malattia, ma secondo altri nel caso di Merrick si trattava della Sindrome di Proteo."}
{"id": "2293451", "revid": "767487", "url": "https://it.wikipedia.org/wiki?curid=2293451", "title": "Stew Johnson", "text": ""}
{"id": "2293453", "revid": "110157", "url": "https://it.wikipedia.org/wiki?curid=2293453", "title": "Museo nazionale iracheno", "text": "Il Museo nazionale iracheno () \u00e8 il principale museo di Bagdad, capitale dell'Iraq.\nFondazione.\nIl museo fu creato dall'esploratrice e scrittrice britannica Gertrude Bell e aperto poco prima della sua morte nel 1926 come Museo archeologico di Bagdad nella zona centrale della citt\u00e0.\nCollezioni.\nGrazie alle ricchezze archeologiche della Mesopotamia, le collezioni del museo erano tra le pi\u00f9 importanti al mondo, con reperti che risalgono a pi\u00f9 di 5000 anni fa, suddivisi in 28 tra gallerie e sale, frutto di cospicui lavori di scavo anche internazionali.\nStoria recente.\nChiuso nel 1991 durante la guerra del Golfo, il museo non fu mai riaperto sotto il regime di Saddam Hussein.\nNei mesi precedenti la Guerra d'Iraq molti esperti mondiali chiesero al Pentagono e al governo britannico di proteggere il museo dai bombardamenti e di non perpetrare danni, ma il museo fu comunque soggetto al saccheggio e successivo incendio, tra l'8 aprile e il 12 aprile 2003, conseguente alla presa di Bagdad da parte delle truppe statunitensi, duramente criticate per non aver tutelato le collezioni del museo.\nDiversi reperti furono in seguito ritrovati in Giordania, Stati Uniti, Svizzera, Giappone, Italia e perfino su eBay."}
{"id": "2293455", "revid": "838137", "url": "https://it.wikipedia.org/wiki?curid=2293455", "title": "Franz Philipp von Inzaghi", "text": "Biografia.\nFranz Philipp von Inzaghi (anche italianizzato in: \"Francesco Filippo d'Inzaghi\"), nacque in seno ad una nobile famiglia austriaca di rango comitale di ascendenza italiana, dalla quale poi discender\u00e0 anche il governatore delle province venete sottoposte all'Impero austriaco, il conte Carlo d'Inzaghi.\nIntrapresa la carriera ecclesiastica, comp\u00ec i propri studi a Roma, venendo ordinato sacerdote a Salisburgo il 30 marzo 1754. In seguito venne nominato arcidiacono mitrato della chiesa di Mikulov in Moravia. Il 27 febbraio 1775 venne prescelto a ricoprire la carica di vescovo di Trieste, venendo consacrato quello stesso giorno.\nNel 1788 venne nominato per esplicito volere dell'imperatore Giuseppe II d'Asburgo-Lorena alla carica di vescovo di Gradisca, una diocesi espressamente voluta dal governo austriaco per meglio controllare la vita religiosa dell'area. Il progetto dell'Imperatore, si rivel\u00f2 per\u00f2 ben presto un fallimento, la diocesi venne soppressa e il 12 settembre 1791 Francesco Filippo d'Inzaghi venne promosso vescovo di Gorizia e Gradisca.\nL'influenza della sua figura, rappresent\u00f2 per tutto il Veneto un punto di riferimento notevole per la sua epoca: \u00e8 ricordato in particolare per aver avuto il merito di saper mantenere una chiesa stabile e forte malgrado l'instabilit\u00e0 politica che gravava i governi dell'Europa del tempo e malgrado la costante ingerenza dello stato imperiale negli affari delle curie locali, in particolare di quelle esterne dai confini dei domini diretti dell'Imperatore. Nello specifico, a lui si ascrive la riapertura del santuario di Monte Santo e la riapertura del seminario di Gorizia.\nCostretto alla fuga all'invasione di Napoleone del 1797 che sfoci\u00f2 nella conquista del Veneto ed alla successiva proclamazione del Trattato di Campoformio, con il ritorno del territorio veneto alle dipendenze dell'Austria, egli pot\u00e9 rientrare nella propria sede, ove riprese possesso della cattedra episcopale e dove mor\u00ec il 3 dicembre 1816. Fu sepolto nella cripta dei vescovi della cattedrale cittadina di Gorizia.\nGenealogia episcopale.\nLa genealogia episcopale \u00e8:"}
{"id": "2293465", "revid": "287204", "url": "https://it.wikipedia.org/wiki?curid=2293465", "title": "Al-Kazimiyya", "text": "al-K\u0101\u1e93imiyya () era una citt\u00e0, inglobata poi da Baghdad (Iraq), diventando in tal modo un quartiere sito nella parte periferica settentrionale della capitale, a circa cinque chilometri dal centro.\nAl-K\u0101\u1e93imiyya \u00e8 uno dei nove distretti di Baghdad.\nAl-K\u0101\u1e93imiyya \u00e8 considerata una citt\u00e0 santa dai musulmani sciiti a causa del santuario in essa presente, chiamato al-K\u0101\u1e93imayn (), lett. \"i due \"K\u0101\u1e93im\"\" a causa dei due Imam che vi sono sepolti: M\u016bs\u0101 al-K\u0101\u1e93im e suo nipote e successore Mu\u1e25ammad al-Taq\u012b. \nUn santuario fu dapprima edificato sul luogo della loro inumazione ed esso divenne il nucleo della successiva Moschea al-K\u0101\u1e93imayn.\nL'area che oggi costituisce al-K\u0101\u1e93imiyya era in origine il sito di un orto riservato alla trib\u00f9 araba dei Quraysh di Mecca. Questo terreno fu acquisito per tale scopo dal califfo abbaside, H\u0101r\u016bn al-Rash\u012bd.\nStoria.\nAgli esordi della sua storia, la citt\u00e0 fu un importante centro d'insegnamento sciita, forse in assoluto il centro principale, ma con l'andar del tempo la citt\u00e0 decadde e altre citt\u00e0 divennero pi\u00f9 importanti. La sua posizione agevol\u00f2 i numerosi saccheggi che in effetti la coinvolsero e che portarono al danneggiamento dei monumenti sepolcrali nei diversi momenti della storia. Fra questi il danno maggiore sofferto dalla citt\u00e0 deriv\u00f2 dal saccheggio di Baghdad da parte dei Mongoli nel 1258, allorch\u00e9 le tombe dei due Imam sciiti furono incendiate. L'area fu anche un importante centro di resistenza contro il Mandato britannico dell'Iraq dopo la Prima guerra mondiale.\nGuerra in Iraq.\nK\u0101\u1e93imiyya \u00e8 la sede della base militare, Camp Justice, dove l'ex presidente dell'Iraq, Saddam Hussein, fu giustiziato alle 03:00 circa del 30 dicembre 2006. Due settimane dopo, il 15 gennaio 2007, anche Barzan Ibrahim al-Tikriti, ex capo del Servizio di Intelligence iracheno, e Awad Hamed al-Bandar, ex capo della Corte Rivoluzionaria Irachena, furono giustiziati per impiccagione nella stessa sede. L'ex deputato e vicepresidente di Saddam, Taha Yassin Ramadan (che fu inizialmente condannato all'ergastolo il 5 novembre 2006, ma la cui pena fu commutata in condanna a morte una settimana dopo), fu parimenti impiccato qui il 20 marzo 2007, 2 mesi e 5 giorni dopo le esecuzioni di Barzan e di al-Bandar.\nDurante l'Operazione Imposing Law (detto anche Piano di sicurezza di Baghdad) del 2007, si diffusero voci circa la costruzione, da parte delle forze di statunitensi operative in Iraq, di un muraglione attorno alla Moschea di al-K\u0101\u1e93imayn. Secondo il sito Iraqslogger.com, le proteste che ne derivarono erano legate a un accordo tra funzionari delle forze di sicurezza irachene e l'Esercito del Mahdi che voleva che le forze militari statunitensi non si avvicinassero a meno di un chilometro dal santuario."}
{"id": "2293471", "revid": "370238", "url": "https://it.wikipedia.org/wiki?curid=2293471", "title": "Comicoterapia", "text": ""}
{"id": "2293474", "revid": "1543377", "url": "https://it.wikipedia.org/wiki?curid=2293474", "title": "Arazzi con storie di san Giovanni Battista", "text": "Gli arazzi con le storie di san Giovanni Battista sono arazzi che fanno parte del tesoro del Duomo di Monza. Sono esposti nel Museo del Duomo nella seconda sezione intitolata \"dal dominio degli Sforza alla met\u00e0 del cinquecento\".\nIl ciclo comprende nove arazzi di produzione lombarda risalenti al XVI secolo che raffigurano episodi della vita di San Giovanni Battista, compatrono della citt\u00e0, tra cui due grandi pezzi da cartoni di Giuseppe Arcimboldi con le storie di San Giovanni e i millefleurs di stile fiammingo recentemente restaurati dall'Opificio delle pietre dure di Firenze, attribuiti all'arazziere Antonio Maria da Bozolo di Milano (1536-1537 circa)."}
{"id": "2293475", "revid": "155634", "url": "https://it.wikipedia.org/wiki?curid=2293475", "title": "Libert\u00e0 (Palermo)", "text": "Libert\u00e0 \u00e8 il nono quartiere di Palermo ed \u00e8 compreso nell'VIII Circoscrizione.\nSi sviluppa attorno a un asse principale, quello del Viale della Libert\u00e0, a ridosso del centro storico, ma la nuova grande espansione cittadina tende a far coincidere il nuovo centro cittadino proprio nei pressi del quartiere.\nLa zona sussiste su un'area sub-pianeggiante un tempo occupata da numerose ville nobiliari. Nel 1891, in una zona denominata \"Firriatu di Villafranca\" di propriet\u00e0 dell'omonimo principe, ebbe sede l'Esposizione Nazionale. Dell'evento rimangono ben poche tracce concrete mentre resta visibile l'impianto insediativo che questa determin\u00f2. Gli ideali razionali ottocenteschi spinsero verso una struttura a maglia ortogonale con vie parallele fra di loro poste fra gli assi principali costituiti dalla Via della Libert\u00e0 e dalla Via Notarbartolo. Delle ville, alcune anche pregevoli esempi di stile Liberty, che un tempo ricadevano lungo queste strade rimangono oggi pochissimi esemplari, sostituiti da palazzetti plurifamiliari e alti edifici multipiano."}
{"id": "2293478", "revid": "666668", "url": "https://it.wikipedia.org/wiki?curid=2293478", "title": "Nazionale di calcio a 5 dell'Azerbaigian", "text": "La nazionale di calcio a 5 dell'Azerbaigian \u00e8, in senso generale, una qualsiasi delle selezioni nazionali di Calcio a 5 della AFFA che rappresentano l'Azerbaigian nelle varie competizioni ufficiali o amichevoli riservate a squadre nazionali.\nLa nazionale azera \u00e8 una tra le prime che ha iniziato l'attivit\u00e0 a livello europeo, ha partecipato a tutte le fasi di qualificazione allo UEFA Futsal Championship non ottenendo mai risultati di rilievo se non nelle Qualificazioni all'UEFA Futsal Championship 2010 dove grazie al buon secondo posto dietro al Portogallo si \u00e8 qualificata per la prima volta nella sua storia ad una fase finale di una competizione internazionale per squadre nazionali.\nLa nazionale azera ha esordito in una competizione ufficiale internazionale il 23 ottobre 1995 battendo la Polonia per 6-4, questa rimane l'unica vittoria nelle qualificazioni al primo europeo di Spagna. Nel 1998 a causa di un malaugurato pareggio per 0-0 contro la nazionale lettone, l'Azerbaigian viene eliminato con un pareggio 4-4 dal Belgio. Nel 2000 l'Azerbaigian viene inserito nel gruppo D delle qualificazioni al mondiale 2000, dove i padroni di casa croati e i cechi giungono davanti alla nazionale caucasica. Nel 2001 \u00e8 l'Olanda che vince il girone composto dalla nazionale azera, dell'Ungheria e dalla Lituania.\nDue anni pi\u00f9 tardi, a sbarrare la strada all'Azerbaigian sono il Portogallo (qualificato), e la Bielorussia, nelle qualificazioni al mondiale 2004 non va oltre la sconfitta contro la Polonia e il pareggio con i padroni di casa di Cipro, mentre per gli Europei del 2005 sono Russia e Serbia a giungere davanti agli azeri. Nel 2007 infine gli azeri giungono ad un passo dalla qualificazione, fallita a causa del pareggio per 4-4 con gli olandesi che permette alla Serbia di vincere il girone. Nel 2008 infine solo la Repubblica Ceca riesce ad avere la meglio sugli azeri, estromettendoli dalla possibilit\u00e0 di qualificarsi ai mondiali.\nLa Repubblica Ceca incrocia di nuovo la strada dell'Azerbaigian nel 2010: dopo una inaspettata ed esaltante qualificazione all'Europeo grazie ai brasiliani naturalizzati Biro Jade, Serjao e Thiago, che fermano il Portogallo nel gruppo 6 di qualificazione, la fase finale vede gli azeri battere la Repubblica Ceca 6-1 nel girone A e qualificarsi ai quarti dove battono gli ucraini ai rigori. In semifinale l'Azerbaigian viene estromesso ai rigori dai portoghesi e nella finale per il terzo e quarto posto, la Repubblica Ceca si vendica del primo turno vincendo 5-3. Tuttavia il quarto posto degli azeri costituisce il loro miglior risultato di sempre in una competizione internazionale.\nRosa.\nAllenatore: Alesio Da Silva"}
{"id": "2293481", "revid": "75706", "url": "https://it.wikipedia.org/wiki?curid=2293481", "title": "Lago Pantano dell'Avio", "text": ""}
{"id": "2293486", "revid": "599", "url": "https://it.wikipedia.org/wiki?curid=2293486", "title": "Gergonne", "text": ""}
{"id": "2293487", "revid": "1543377", "url": "https://it.wikipedia.org/wiki?curid=2293487", "title": "Berton Rouech\u00e9", "text": "L'attivit\u00e0 che lo ha reso noto \u00e8 stata quella di scrittore di medicina per il periodico The New Yorker per quasi cinquanta anni. Inoltre scrisse venti libri, tra cui \"Eleven Blue Men\" (1954), \"The Incurable Wound\" (1958), \"Feral\" (1974) e \"The Medical Detectives\" (1980). Da un articolo che scrisse per The New Yorker \u00e8 stato tratto nel 1956 il film \"Dietro lo specchio\", e molti dei misteri medici della contemporanea serie televisiva \"Dr. House - Medical Division\" sono ispirati dagli scritti di Rouech\u00e9.\nBiografia.\nBerton Rouech\u00e9 nacque a Kansas City, Missouri, negli Stati Uniti il 26 aprile 1910. Si diplom\u00f2 alla Southwest High School a Kansas City nel 1928 ed \u00e8 un membro del Southwest High School Hall of Fame. Nel 1933 si laure\u00f2 in giornalismo all'Universit\u00e0 del Missouri. \u00c8 stato un cronista giornalistico per \"The Kansas City Star\", il \"St. Louis Post-Dispatch\" ed il \"St. Louis Globe-Democrat\". Il 28 ottobre 1936 spos\u00f2 Katherine Eisenhower, la nipote del presidente degli Stati Uniti Dwight D. Eisenhower. Katherine rimase la sua moglie fino a quando egli mor\u00ec nel 1994. Ebbero un figlio, Arthur Bradford Rouech\u00e9, che nacque il 16 novembre 1942.\nNel 1944, Rouech\u00e9 fu assunto come scrittore di redazione per il periodico The New Yorker. Nel 1946 fu creata per lui la sezione del periodico \"\"Gli annali di medicina\" (\"The Annals of Medicine\"\"). \"Gli annali di medicina\" erano puntate che riguardavano le scoperte mediche e la lotta contro diverse malattie. Da un articolo che scrisse per The New Yorker, intitolato \"\"Alto tre metri\" (\"Ten Feet Tall\"\"), fu tratto nel 1956 il film \"Dietro lo specchio\" (\"Bigger Than Life\"), dove \u00e8 protagonista l'attore inglese James Mason. L'articolo ed il film trattano gli effetti negativi dell'ormone steroideo cortisone. Rouech\u00e9 rimase a scrivere nella redazione de The New Yorker fino alla sua morte, un arco di tempo di circa cinquanta anni.\nOltre a scrivere per The New Yorker, Rouech\u00e9 scrisse anche venti libri. Questi libri sono per lo pi\u00f9 scritti di medicina, incentrati sull'epidemiologia, con elementi della letteratura gialla e poliziesca. Scrisse anche diversi romanzi di suspense, tra cui \"Black Weather\" (1945), \"The Last Enemy\" (1956), \"Feral\" (1974) e \"Fago\" (1977). Dagli scritti di Rouech\u00e9, specialmente dal suo libro \"The Medical Detectives\" (1980), ha tratto ispirazione la serie televisiva \"Dr. House - Medical Division\", trasmesso per la prima volta nel 2004 dall'emittente televisiva FOX. Molti dei casi medici della serie sono direttamente ispirati dagli autentici casi presenti in \"The Medical Detectives\". Il suo libro \"Eleven Blue Men\" del 1954, che \u00e8 una collezione di articoli che scrisse per The New Yorker, \u00e8 stato premiato con un Raven Award dalla Mystery Writers of America come \"miglior libro nell'ambito del mistero\". Nel 1982, lo scrittore ricevette un Academy Award de The American Academy of Arts and Letters per la letteratura. Ricevette anche premi dall'American Medical Association, dal \"New England Journal of Medicine\", dalla Kansas City Academy of Medicine, dall'American Medical Writers Association e dalla Lasker Foundation.\nIl 28 aprile 1994 Rouech\u00e9 mor\u00ec nella sua abitazione ad Amagansett, nell'isola Long Island dello stato di New York, negli Stati Uniti. Aveva 84 anni. Si suicid\u00f2 con un colpo di fucile alla testa. Gli era stato diagnosticato un enfisema cinque anni prima, e sua moglie disse che era depresso da quando era stato dimesso dal trattamento della malattia da parte del Southampton Hospital."}
{"id": "2293488", "revid": "36426", "url": "https://it.wikipedia.org/wiki?curid=2293488", "title": "Tazza di zaffiro", "text": "La Tazza di zaffiro \u00e8 esposta nel Museo del Duomo di Monza \nStoria.\nIl calice \u00e8 il cimelio pi\u00f9 antico del Tesoro del Duomo di Monza: ritenuto di zaffiro per il suo colore blu intenso, \u00e8 in realt\u00e0 una coppa in vetro soffiato e molato ed \u00e8 un pregevole prodotto dell'arte vetraria romana del I secolo d.C.\nLa tazza \u00e8 associata dalla tradizione al ricordo della regina Teodolinda che l'avrebbe usata in occasione della cerimonia del suo fidanzamento con il secondo marito Agilulfo nell'incontro di Lomello (590). \nLa tazza di zaffiro fu usata in occasione del brindisi solenne per le incoronazioni di Napoleone I e Ferdinando d'Austria.\nDescrizione.\nL'elegante fusto rinascimentale in oro cesellato che la sostiene \u00e8 un'aggiunta della fine del XV secolo."}
{"id": "2293491", "revid": "370238", "url": "https://it.wikipedia.org/wiki?curid=2293491", "title": "Clown terapia", "text": ""}
{"id": "2293492", "revid": "767487", "url": "https://it.wikipedia.org/wiki?curid=2293492", "title": "Pazzo di te!", "text": "Pazzo di te! (\"Down to You\") \u00e8 un film del 2000 diretto da Kris Isacsson.\nTrama.\nAl e Imogen, due studenti, si conoscono in un locale frequentato da giovani e si innamorano subito. Lei ha la passione per la pittura e prepara ad Al una sorpresa di compleanno in una galleria d'arte. L'anno scolastico sta per finire, gli studenti sono in grande fermento, Al perde una scommessa fatta con gli amici ed \u00e8 costretto a non uscire con Imogen per recitare come comparsa nel film che Monk sta realizzando. Lei rimane delusa, e va in Francia per le vacanze estive. Lui comincia ad apparire nel programma tv che il padre, cuoco di fama, conduce sulla cucina. I due riprendono a frequentarsi, poco dopo lei crede di essere incinta, vuole rimanere sola e, quando la notizia si rivela falsa, i due restano separati. Ad una festa Cyrus cerca di sedurre Al che la respinge. Imogen, che \u00e8 presente, lo informa che ha avuto un rapporto con Jim Morrison, un ragazzo del college. Dopo un forte litigio, Imogen va a San Francisco per finire gli studi. Preso il diploma, Al cade nella depressione, beve lo shampoo di lei. Dopo la guarigione, il padre organizza una festa, alla quale arriva anche Imogen. Parlano a lungo, poi sembra che lei vada via, ma torna indietro. Insieme vanno a vivere a San Francisco , lei disegna copertine editoriali, lui lavora come cuoco in un ristorante."}
{"id": "2293496", "revid": "131358", "url": "https://it.wikipedia.org/wiki?curid=2293496", "title": "Cesare Cevenini IV", "text": ""}
{"id": "2293497", "revid": "339392", "url": "https://it.wikipedia.org/wiki?curid=2293497", "title": "Ai Ti", "text": ""}
{"id": "2293499", "revid": "6923", "url": "https://it.wikipedia.org/wiki?curid=2293499", "title": "Lloyd Sabaudo", "text": "Lloyd Sabaudo \u00e8 stata una societ\u00e0 di navigazione italiana.\nStoria.\nVenne costituita a Torino nel 1906. La compagnia dopo avere avviato un servizio Genova - Napoli - Palermo - New York, nel 1907 avvi\u00f2 un servizio passeggeri tra Genova e Buenos Aires.\nNel 1912 la sede venne trasferita da Torino a Genova e nel 1913 venne costituita una filiale, \"Marittima Italiana\" per gestire i servizi verso il Vicino Oriente, il Mar Rosso, l'Africa orientale, l'India e l'Estremo Oriente. Nel 1919 venne avviato un nuovo servizio di collegamento dal Mar Nero e dal Mediterraneo orientale per New York che venne presto abbandonato per l'intensa concorrenza da parte di altre compagnie.\nNel 1932 la societ\u00e0 fondendosi con la Cosulich Societ\u00e0 Triestina di Navigazione e con Navigazione Generale Italiana, diede vita a Italia Flotte Riunite.\nDopo l'esito positivo per le societ\u00e0 armatrici italiane della Mediterranean Conference di Firenze del 1906, alcuni investitori di spicco decisero di entrare nel traffico passeggeri verso le Americhe. La societ\u00e0 di navigazione pi\u00f9 importante nata in seguito a questo accordo fu il Lloyd Sabaudo, fondato proprio nel 1906 con sede legale a Torino e porto di armamento a Genova dove si trovavano gli uffici operativi della compagnia. La nascita di questa societ\u00e0 cre\u00f2 non pochi malumori nel ceto armatoriale ligure e, in particolar modo alla NGI che comprese subito che la nuova societ\u00e0 le avrebbe fatto una spietata concorrenza.\nIl Lloyd Sabaudo era finanziato dal ramo d'Aosta della famiglia Savoia e pertanto la NGI comprese che le sue politiche di concorrenza aggressiva nei confronti delle compagnie rivali rese possibili, grazie ai suoi appoggi presso il governo centrale di Roma, non avrebbero potuto essere messe in atto contro il Lloyd Sabaudo.\nDopo un iniziale periodo di crisi dovuto dapprima all'indebitamento necessario per la creazione di una flotta ex novo e successivamente, a causa della Grande guerra, il Lloyd Sabaudo negli anni Venti crebbe rapidamente fino ad assorbire il gruppo Cosulich di Trieste, proprietario del cantiere navale di Monfalcone. La Cosulich controllava inoltre il Lloyd Triestino, i cantieri San Marco e San Rocco di Trieste e la celebre Fabbrica Macchine Sant'Andrea la quale fin dalla met\u00e0 dell'Ottocento, fu una formidabile costruttrice di apparati di propulsione navale nel capoluogo giuliano.\nIl 21 giugno 1906 Alessandro Cerruti ed Eduardo Canali sottoscrissero presso lo studio di un notaio torinese il rogito che sanciva ufficialmente la nascita del Lloyd Sabaudo; entrambi erano personalit\u00e0 di spicco del mondo imprenditoriale genovese, il primo in campo marittimo e il secondo in quello assicurativo. Cerruti in particolare era agente marittimo e noleggiatore di porta-emigranti, tanto che nel 1904 aveva rilevato l'omonima agenzia fondata nel 1860 dall'imprenditore genovese Gio Batta Gastaldi. L'opportunit\u00e0 di fondare la compagnia nacque dalla riduzione di quote di emigranti italiani concesse ad armatori stranieri: la societ\u00e0 inglese Prince Line aveva in costruzione due piroscafi presso il cantiere Sir James Laing &amp; Sons di Glasgow, il \"Piedmontese Prince\" e il gemello \"Sardinian Prince\", quando decise, in seguito agli esiti della Mediterranean Conference del 1906, di ritirarsi dalla linea Genova-New York. Alessandro Cerruti era l'agente italiano della Prince Line e di conseguenza, assieme all'amico Eduardo Canali, decise di intraprendere il grande passo e diventare egli stesso armatore. L'ordine originale per le due navi al cantiere scozzese venne integrato con un terzo gemello: \"Re d'Italia\", \"Regina d'Italia\" e \"Principe di Piemonte\" sarebbero cos\u00ec divenuti i primi transatlantici del Lloyd Sabaudo sulla rotta del Nord America. Il 7 aprile 1907 il \"Re d'Italia\" salp\u00f2 da Genova per il primo viaggio della nuova societ\u00e0 verso New York. In contemporanea il Lloyd Sabaudo ordin\u00f2 ad un altro cantiere scozzese, Barclay, Curle &amp; C., due piroscafi destinati alla rotta espressa del Sud America per i quali vennero scelti i nomi di \"Principe di Udine\" e \"Duca di Genova\". Quest'ultima nave pu\u00f2 darci un'idea dell'immediata e acerrima concorrenza da parte della NGI la quale, venuta a sapere della scelta del nome annunci\u00f2 che il suo piroscafo in costruzione nei Cantieri Navali Riuniti di La Spezia e il quale si sarebbe dovuto varare con il nome di \"Roma\" aveva ufficialmente assunto quello di \"Duca di Genova.\" Pur non senza polemiche il Lloyd Sabaudo modific\u00f2 a sua volta il nome del suo prossimo piroscafo in \"Tomaso di Savoia\". Ovviamente le navi destinate al Nord America (la cosiddetta classe reale) avevano soprattutto spazi in cameroni per emigranti (quasi 2000) e un numero molto esiguo di passeggeri in cabina, circa una sessantina. Il \"Tomaso di Savoia\" e il gemello \"Principe di Udine\" avevano invece un cassero centrale che disponeva di alloggi di lusso per un centinaio di ospiti e, a poppa, una zona di seconda classe molto confortevole per un altro centinaio di passeggeri in cabina. Ovviamente cos\u00ec tanti investimenti per la realizzazione di una flotta di ben sei nuovi piroscafi in soli due anni port\u00f2 il Lloyd Sabaudo a gravi indebitamenti: nell'aprile del 1913, subito dopo la presentazione agli azionisti dell'ennesimo bilancio in rosso (di un milione e centomila lire) l'intero consiglio di amministrazione si trov\u00f2 nella bufera e fu costretto a dimettersi. Un nuovo consiglio direttivo dei principali azionisti decise, come alternativa al fallimento certo, di tentare un'ultima carta per risanare la societ\u00e0 affidando l'incarico all'allora quarantenne marchese Renzo Durand De La Penne (padre del noto ammiraglio Luigi, medaglia d'oro della seconda guerra mondiale). Il brillante manager, gi\u00e0 comandante del Lloyd Italiano, intraprese una strategia che si sarebbe rivelata vincente. Aveva conosciuto a bordo del \"Principessa Mafalda\" Guglielmo Marconi, con il quale avrebbe stretto amicizia; grazie a lui, che fu nominato presidente onorario del Lloyd Sabaudo, venne introdotto nel potente mondo dello shipping britannico e, proprio grazie all'intermediazione del celebre scienziato italiano, fece entrare nel capitale sociale del Lloyd Sabaudo il ricco imprenditore scozzese Sir William Beardmore, proprietario dell'omonimo colosso industriale di Dalmuir, in Scozia, dove venivano costruite grandi navi, locomotive e addirittura aerei e dirigibili.\nGrazie a questa formidabile mossa (che oltretutto riavvicin\u00f2 all'Italia Guglielmo Marconi) venne immediatamente dato il via alla costruzione presso Dalmuir del primo grande transatlantico \"Conte Rosso\", in modo da tener testa ai programmi di nuove costruzioni annunciati da NGI e Transatlantica Italiana. Mentre l'ammiraglia del Lloyd Sabaudo era in costruzione sullo scalo scozzese scoppi\u00f2 la prima guerra mondiale, ma con un'altra abile mossa il Lloyd Sabaudo riusc\u00ec a vendere lo scafo quasi ultimato all'Ammiragliato britannico: il \"Conte Rosso\" sarebbe diventato la prima portaerei della storia con il nome di HMS \"Argus\".\nTerminate le ostilit\u00e0 venne costruito un nuovo Conte Rosso (1922) al quale, segu\u00ec l'anno seguente il gemello Conte Verde e nel 1925 una versione migliorata e ingrandita dei medesimi, il Conte Biancamano, parte del quale \u00e8 oggi conservato al museo della Scienza e della Tecnologia Leonardo Da Vinci di Milano."}
{"id": "2293500", "revid": "1683880", "url": "https://it.wikipedia.org/wiki?curid=2293500", "title": "Esquerdinha", "text": ""}
{"id": "2293506", "revid": "281294", "url": "https://it.wikipedia.org/wiki?curid=2293506", "title": "Puntarenas F.C.", "text": ""}
{"id": "2293508", "revid": "299089", "url": "https://it.wikipedia.org/wiki?curid=2293508", "title": "K\u0101ma", "text": ""}
{"id": "2293511", "revid": "287204", "url": "https://it.wikipedia.org/wiki?curid=2293511", "title": "Clown Dottori", "text": ""}
{"id": "2293513", "revid": "111325", "url": "https://it.wikipedia.org/wiki?curid=2293513", "title": "RdB", "text": ""}
{"id": "2293517", "revid": "104175767", "url": "https://it.wikipedia.org/wiki?curid=2293517", "title": "Ubuntu Cola", "text": "Ubuntu Cola \u00e8 una cola, caratterizzata dalla certificazione Fairtrade Foundation e prodotta esclusivamente con zucchero del commercio equo e solidale, proveniente da Malawi e Zambia. Commercializzata in Regno Unito, Irlanda, Norvegia, Svezia, Belgio e Italia (tramite la coop. Vagamondi di Formigine, in provincia di Modena), \u00e8 disponibile nelle Botteghe del Mondo, in diversi esercizi italiani (tra i quali Eataly) e in alcuni negozi online.\nDisponibile in lattine da 330 ml, bottiglie PET da mezzo litro e bottiglie in vetro da 275 ml e da 1 litro.\nNome.\nDeriva il suo nome dal concetto filosofico di Ubuntu, per il resto non \u00e8 legata in alcun modo all'omonimo sistema operativo.\nSull'etichetta.\nBibita analcolica gassata, prodotta con estratti vegetali e di frutta.\nIngredienti: acqua gassata, zucchero, colorante, caramello E150d, acidificante: acido fosforico, conservante: sorbato di potassio, aromi: caffeina, aromi naturali.\nEtichetta nutrizionale della lattina da 330 ml. per 100 ml.: Energia 178 kjoule / 42 kcalorie - Grassi 0,0 g, di cui saturi 0,0 g - Carboidrati 10,4 g - Zuccheri 10,4 g - Fibre 0,0 g - Proteine 0,0 g - Sale 0,0 g Codice a barre 5060155610146."}
{"id": "2293519", "revid": "339392", "url": "https://it.wikipedia.org/wiki?curid=2293519", "title": "Federazione delle Rappresentanze Sindacali di Base - Confederazione Unitaria di Base", "text": ""}
{"id": "2293520", "revid": "281294", "url": "https://it.wikipedia.org/wiki?curid=2293520", "title": "Brujas F.C.", "text": ""}
{"id": "2293524", "revid": "287204", "url": "https://it.wikipedia.org/wiki?curid=2293524", "title": "Mister Gay Europa", "text": "Mister Gay Europa \u00e8 un concorso di bellezza con cadenza annuale riservato a uomini europei omosessuali.\nStoria.\nIl concorso \u00e8 stato fondato da Tore Aasheim e Morten Ruda, quest'ultimo ne \u00e8 tuttora il presidente. La prima edizione si \u00e8 tenuta ad Oslo in Norvegia nel 2005 ed il primo vincitore del concorso \u00e8 stato l'olandese Alexander Van Kempen. L'edizione seguente, vinta dal ventinovenne ungherese N\u00e1ndi Gy\u00f6ngy\u00f6si, \u00e8 stata disputata ad Amsterdam.\nNel 2007 il concorso di Mister Gay Europa ha avuto luogo a Budapest (una delle citt\u00e0 pi\u00f9 liberali d'Europa) all'interno della pi\u00f9 ampia manifestazione della \"\u201cIsola dell'Orgoglio d'Europa\u201d\" la celebrazione internazionale pi\u00f9 grande della nuova comunit\u00e0 LGBT dell'Europa centrale e orientale. La competizione \u00e8 stata vinta dal tedesco Jackson Netto.\nLa quarta edizione, si \u00e8 svolta di nuovo nella capitale ungherese. Ad aggiudicarsi il concorso \u00e8 stato il diciannovenne madrileno Antonio Pedro Almijez.\nL'edizione di Mister Gay Europa 2009 si \u00e8 svolto ad Oslo dal 19 al 23 agosto 2009. L'evento ha visto la vittoria dallo spagnolo Sergio Lara.\nLa sesta edizione, inizialmente prevista per il 2010 a Ginevra, in Svizzera, a causa della riorganizzazione del concorso \u00e8 stata rinviata di un anno e spostata di sede. Le finali si sono tenute nel mese di aprile in Romania, nella citt\u00e0 di Bra\u0219ov. La competizione \u00e8 stata vinta da Giulio Spatola (siciliano di Palermo) che ha preceduto lo svedese Christo Willesen di 25 anni, e l'irlandese Barry \"Baz\" Francis Gouldsbury di 27 anni. Spatola ha dedicato il premio a David Kato, l'attivista gay ucciso in Uganda nel gennaio 2011.\nLa settima edizione si \u00e8 tenuta a Roma ed \u00e8 satata vinta dallo spagnolo Miguel Ortiz.\nEdizione di Oslo 2009.\nL'edizione di Oslo 2009 ha visto la partecipazione di ventiquattro concorrenti. La finale \"Top 3\" \u00e8 stata vinta dallo spagnolo Sergio Lara, il quale ha prevalso sull'islandese Magnus Jonsson e l'irlandese Jason Masterson. Al russo David Baramija \u00e8 andata la fascia \"MGE No 1 Talent 2009\"."}
{"id": "2293532", "revid": "599013", "url": "https://it.wikipedia.org/wiki?curid=2293532", "title": "Jos\u00e9 Marcelo Janu\u00e1rio de Ara\u00fajo", "text": "Carriera.\nA livello giovanile gioca con diversi club brasiliani tra cui il Botafogo. Poi importanti esperienze nel campionato brasiliano con Bahia e Vitoria prima di approdare in Europa dove veste le maglie di , e Academica Coimbra. Nel 2003 torna in Brasile al Goi\u00e1s, ultima esperienza nel massimo campionato del suo Paese natale."}
{"id": "2293543", "revid": "1310927", "url": "https://it.wikipedia.org/wiki?curid=2293543", "title": "Gilvan Gomes Vieira", "text": "Carriera.\nHa giocato in Brasile con Atletico Mineiro e Uni\u00e3o Recreativa dos Trabalhadores (URT), in Svezia con l'\u00d6rgryte, in Georgia con Dinamo Tblisi e Zestaponi e in Corea del Sud con il Jeju United, per trasferirsi poi in Spagna, prima al Huesca, poi all'H\u00e9rcules e quindi all'Eibar."}
{"id": "2293548", "revid": "287204", "url": "https://it.wikipedia.org/wiki?curid=2293548", "title": "John Maeda", "text": "Dal 2008 al 2013 \u00e8 stato Rettore della Rhode Island School of Design. Il suo lavoro nel campo del design e della tecnologia \u00e8 incentrato sull'area in cui questi due ambiti si intersecano.\nMaeda era originariamente uno studente di ingegneria informatica presso il Massachusetts Institute of Technology (MIT) quando fu affascinato dal lavoro di Paul Rand e Muriel Cooper. Cooper era il direttore di un workshop sul linguaggio visuale presso il MIT. Dopo aver conseguito una laurea e un master presso il MIT, Maeda ha studiato in Giappone alla Tsukuba University's Institute of Art and Design per completare il suo dottorato in design.\nNel 1999 \u00e8 stato nominato come una delle 21 persone pi\u00f9 importanti nel XXI secolo da Esquire. Nel 2001 ha ricevuto il \"National Design Award for Communication Design\" negli Stati Uniti e il \"Mainichi Design Prize\" in Giappone.\nAttualmente Maeda sta lavorando a SIMPLICITY, un progetto di ricerca destinato a trovare vie per semplificare la vita delle persone rispetto alla crescente complessit\u00e0. La sua ricerca lo ha condotto a pubblicare il best seller \"Le leggi della semplicit\u00e0\".\nVive a Lexington, Massachusetts, con sua moglie Kris e le sue cinque figlie."}
{"id": "2293550", "revid": "186518", "url": "https://it.wikipedia.org/wiki?curid=2293550", "title": "Gilvan Gomes Viera", "text": ""}
{"id": "2293552", "revid": "287204", "url": "https://it.wikipedia.org/wiki?curid=2293552", "title": "Jasper Morrison", "text": "Nato a Londra e cresciuto a New York negli Stati Uniti, Jasper Morrison ha frequentato la Bryanston School. Si \u00e8 laureato in Design presso la Kingston Polytechnic Design School nel 1982 e ha conseguito due masters in Design: uno presso la stessa Kingston Polytechnic Design School nel 1982, l'altro preso il Royal College of Art a Londra nel 1985. Ha studiato inoltre presso la Hochschule der K\u00fcnste (HdK) a Berlino.\nHa lavorato per Alessi, Alias, Cappellini (per la quale ha realizzato il divano Three Sofa De Luxe), FLOS, FSB, MAGIS, Rosenthal, Rowenta, SCP, Furniture, Vitra, Lamy (stilografiche), Schiffini."}
{"id": "2293554", "revid": "339392", "url": "https://it.wikipedia.org/wiki?curid=2293554", "title": "Cancro al seno", "text": ""}
{"id": "2293555", "revid": "767487", "url": "https://it.wikipedia.org/wiki?curid=2293555", "title": "Pietro di Sebaste", "text": "Agiografia.\nNacque a Cesarea in Cappadocia; il padre Basilio il vecchio, la madre Emmelia, la nonna Macrina l'Anziana, i fratelli Macrina la Giovane, Basilio Magno e Gregorio di Nissa, sono tutti considerati santi.\nIl padre Basilio mor\u00ec quando Pietro era ancora lattante, e si prese cura di lui la sorella Macrina che era la sorella pi\u00f9 grande. Quando crebbe Pietro volle entrare nel monastero che era stato fondato, nei pressi del fiume Iris, dalla madre e di cui era abate il fratello Basilio. Quando questi nel 362 lasci\u00f2 il convento perch\u00e9 eletto vescovo di Cesarea in Cappadocia, prese la direzione del convento. Nel 370 fu da lui ordinato sacerdote. Nella regione vi fu una grande carestia e torme di poveri affamati si rivolsero ogni giorno al convento per essere sfamati. Pietro fu caritatevole con tutti.\nNel 379 i fratelli Basilio e Macrina morirono, nel 380 Pietro fu chiamato alla cattedra vescovile di Sebastea (Sivas), che diresse con grande prudenza. Pur non essendo molto colto, egli seppe sempre regolarsi con saggezza nelle questioni teologiche e nel combattere l'arianesimo. \nNel 381 partecip\u00f2 al Primo concilio di Costantinopoli.\nNel 391 mor\u00ec. Dei suoi scritti oggi rimane solo una lettera inviata al fratello Gregorio per incitarlo a portare a termine il suo \"Trattato contro Eunomio\".\nCulto.\nIl Martirologio romano fissa la memoria liturgica il 26 marzo."}
{"id": "2293562", "revid": "547034", "url": "https://it.wikipedia.org/wiki?curid=2293562", "title": "Emiliano della Cogolla", "text": "Biografia.\nEra nato nella Spagna occupata dai Visigoti, in Castiglia, nella provincia di Logro\u00f1o, in una localit\u00e0 collinare chiamata \"La Cocolla\" per la sua forma che richiamava l'omonimo cappuccio del mantello o del collare che indossano i frati. \nLa vita di sant'Emiliano ci \u00e8 stata tramandata da san Braulione. Figlio di un pastore, Emiliano si dedic\u00f2 a questo lavoro sino ai vent'anni quando risentendo dell'attrazione per la vita solitaria e meditativa che era scelta frequente tra i cristiani d'occidente nel IV secolo, scelse di farsi eremita ascetico. Come luogo del suo ritiro scelse un sito in mezzo a una lussureggiante vegetazione sulle pendici orientali della Sierra della Demanda che attraversa l'altopiano della valle dell'Ebro. Nella roccia della montagna scav\u00f2 la sua cella e visse col\u00e0 sino alla sua morte. \nIl santo visse per quarant'anni da eremita sulla montagna fino a quando, conosciute le sue eccezionali virt\u00f9, fu nominato parroco dal vescovo di Tarazona che per\u00f2 dovette ben presto destituirlo per le accuse che gli altri parroci per invidia rivolgevano al Santo. \nEmiliano torn\u00f2 di buon grado alla sua vita solitaria accompagnato da un discepolo: Asello, il cui nome, derivato dal latino \"asellus\" (asinello), bene indicava la sua umilt\u00e0 e pazienza.\nCon Asello si raccolse una comunit\u00e0, sino alla morte di sant'Emiliano, quasi centenario, nel 574, che divenne sempre pi\u00f9 numerosa ed attiva nel diffondere il suo insegnamento e modello di vita praticati nei due monasteri di Yuso e Suso ispirati dal Santo spagnolo.\nNella biblioteca del monastero di Yuso era, prima che fosse trasferito a Madrid, dove tuttora si trova, un codice dove furono scritte le prime frasi in spagnolo e basco. Le frasi in spagnolo sono delle note a margine su di un testo in latino e sono note con il nome di \"Glosas Emilianenses\" (dal nome di sant'Emiliano). \n\u00c8 aperto un dibattito sul fatto che fossero scritte in una prima versione di castigliano o in qualche dialetto collegato. In entrambi i casi l'importanza del monastero di Yuso nell'origini della lingua spagnola \u00e8 rafforzata dalla vicinanza del villaggio di Berceo, associato a Gonzalo de Berceo, primo poeta in lingua spagnola.\nCulto.\nLa tomba del santo fu collocata, secondo la tradizione monastica, nella grotta dove il santo aveva dimorato da vivo. Nell'XI secolo per glorificare l'inizio della \"reconquista\" della penisola iberica dai musulmani fu eretta in onore di San Mill\u00e0n, come veniva chiamato Emiliano in Spagna, l'abbazia reale dedicata a San Mill\u00e0n de Yuso (\"di sotto\") nella pianura sottostante il monastero di Emiliano detto de Suso (\"di sopra\"). Qui vennero trasferiti i resti del santo collocati in un reliquiario e nella tomba precedente venne apposta una lapide in alabastro dove venne effigiato Emiliano. La fama del santo e il suo culto derivavano dal fatto prodigioso avvenuto nella battaglia di Simancas del 939 quando Emiliano era apparso ai soldati in sella a un cavallo armato di una spada fiammeggiante. L'apparizione aveva esaltato i combattenti portandoli alla vittoria."}
{"id": "2293563", "revid": "1537829", "url": "https://it.wikipedia.org/wiki?curid=2293563", "title": "Edgar Andr\u00e9", "text": "Infanzia.\nNato ad Aquisgrana, figlio di un operaio. A 5 anni resta orfano di padre e madre e deve accudire i tre fratellini. Portato da parenti belgi a Liegi, Edgar viene messo in un orfanotrofio. Dopo aver abbandonato la scuola e dopo alcuni anni di apprendistato come muratore, trova lavoro presso una libreria, dove entra in contatto con la politica tramite la letteratura.\nAdesione al Partito Socialista del Belgio.\nNel 1911 divenne un membro del Partito Socialista del Belgio e, due anni dopo, delle Giovani Guardie socialiste a Bruxelles. Nel 1914, partecipa Congresso del Partito Socialista del Belgio e all'inizio della prima guerra mondiale viene mobilitato in Renania. Fatto prigioniero in Francia nel 1918, alla fine del conflitto torna in Germania ed entra nella giovent\u00f9 socialista del Partito Socialista di Germania (SPD). Nel 1922, trasferitosi ad Amburgo, lavora come portuale e diventa membro dell'\"Alleanza Lavoratori Edili\" e dell\"'Alleanza Lavoratori Trasporti.\"\nPassaggio al KPD.\nOrmai in rotta con la SPD, il 1\u00ba gennaio 1923 entra nella KPD. Il lavoro precedentemente svolto ad Amburgo ha grande risonanza all'interno del KPD, ed \u00e8 immediatamente ben accetto. Gli vengono quindi assegnati i ruoli di organizzatore del locale Comitato dei disoccupati e di cofondatore ed organizzatore della struttura paramilitare di difesa del KPD: il Roter Frontk\u00e4mpferbund (RFB). Andr\u00e9 frequenta la scuola di partito del KPD e, nel 1931-32 si occupa della propaganda e dell'agitazione nell'ambiente dei marittimi, portando la sua azione anche in Belgio e in Francia, agevolato in questo lavoro dalla sua buona conoscenza del francese, appreso in giovent\u00f9.\nNegli anni immediatamente precedenti all'ascesa del nazismo, \u00e8 impegnato nell'organizzazione dell'intera sezione della Wasserkante del Roter Frontk\u00e4mpferbund, protagonista di violentissimi scontri con le SA naziste, contro le quali, sotto la sua direzione, le squadre comuniste hanno spesso la meglio. Bestia nera dei nazisti, Andr\u00e9 viene soprannominato \"il generale rosso\" ed \u00e8 fatto bersaglio di diversi attentati.\nDopo l'avvento del nazionalsocialismo.\nDopo la presa del potere del nazionalsocialismo e l'incendio del Reichstag, Edgar Andr\u00e9 \u00e8 arrestato il 5 marzo 1933. Viene tenuto in carcere per tre anni e mezzo e torturato al punto da fargli perdere l'udito e l'uso delle gambe. Al suo processo, tenutosi ad Amburgo il 4 maggio 1936, Andr\u00e9 avrebbe dovuto esser assolto per insufficienza di prove, ma probabilmente per esplicito ordine di Hitler fu condannato a morte. \nNel corso dell'istruttoria Edgar Andr\u00e9 afferm\u00f2:\nIn seguito alla condanna si svilupp\u00f2 un vasto movimento internazionale di protesta volto alla sua liberazione. \nIl 4 novembre 1936 Andr\u00e9 venne decapitato. 5000 detenuti del carcere di Fuhlsb\u00fcttel manifestarono la loro rabbia e la loro solidariet\u00e0 mentre Edgar Andr\u00e9 veniva trucidato. Poco tempo dopo, durante la Guerra di Spagna, un battaglione tedesco delle Brigate Internazionali porter\u00e0 il suo nome , il Battaglione Edgar Andr\u00e9."}
{"id": "2293564", "revid": "88812", "url": "https://it.wikipedia.org/wiki?curid=2293564", "title": "Asellis", "text": ""}
{"id": "2293578", "revid": "3115", "url": "https://it.wikipedia.org/wiki?curid=2293578", "title": "Robert E. Kahn", "text": ""}
{"id": "2293579", "revid": "729019", "url": "https://it.wikipedia.org/wiki?curid=2293579", "title": "Bubong", "text": "Bubong \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nBubong \u00e8 formata da 36 baranggay:"}
{"id": "2293580", "revid": "339392", "url": "https://it.wikipedia.org/wiki?curid=2293580", "title": "James Michener", "text": ""}
{"id": "2293582", "revid": "767487", "url": "https://it.wikipedia.org/wiki?curid=2293582", "title": "Amai Manabilang", "text": "Bumbaran \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nBumbaran \u00e8 formata da 17 baranggay:"}
{"id": "2293583", "revid": "339392", "url": "https://it.wikipedia.org/wiki?curid=2293583", "title": "Volante (Polizia di Stato)", "text": ""}
{"id": "2293584", "revid": "339392", "url": "https://it.wikipedia.org/wiki?curid=2293584", "title": "Reparto Volanti", "text": ""}
{"id": "2293585", "revid": "339392", "url": "https://it.wikipedia.org/wiki?curid=2293585", "title": "Reparto volanti", "text": ""}
{"id": "2293586", "revid": "228587", "url": "https://it.wikipedia.org/wiki?curid=2293586", "title": "Volante (disambigua)", "text": ""}
{"id": "2293587", "revid": "767487", "url": "https://it.wikipedia.org/wiki?curid=2293587", "title": "Butig", "text": "Butig \u00e8 una municipalit\u00e0 di Sesta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nButig \u00e8 formata da 16 baranggay:"}
{"id": "2293589", "revid": "124108018", "url": "https://it.wikipedia.org/wiki?curid=2293589", "title": "113 (Polizia di Stato)", "text": "Il 113 \u00e8 la denominazione del servizio della Polizia di Stato preposto a rispondere alle chiamate d'emergenza dei cittadini.\nStoria.\nIl 3 settembre 1945 la Questura di Milano si dotava del primo numero telefonico per le emergenze, il 777; il servizio di pronto intervento era dedicato alla repressione dei reati e al soccorso pubblico, soprattutto a quello a seguito di incidenti stradali: nello stesso anno era nato infatti, a Milano, il primo compartimento di Polizia Stradale.\nOccorre attendere 23 anni per una prima unificazione nazionale dei numeri di emergenza, con l'istituzione del servizio di soccorso collegato al numero telefonico 113, gestito dal Ministero dell'Interno e realizzato con la collaborazione del Ministero della Sanit\u00e0, del Ministero delle poste e delle telecomunicazioni, della SIP, della CRI e dell'ACI: il 1\u00ba marzo 1968 ebbe inizio il servizio in via sperimentale, limitatamente alle regioni Lazio e Umbria, in seguito esteso a tutto il territorio nazionale.\nFacendo seguito alle normative comunitarie, nel 2010 \u00e8 stato avviato il progetto relativo allo sviluppo di un Numero unico di emergenza 112 (NUE) partendo dal territorio della provincia di Varese, ed \u00e8 poi stato esteso a diverse province e regioni italiane. Componendo tutti i numeri di emergenza (compreso il 113), la chiamata viene indirizzata a una centrale unica di risposta (CUR) che, dopo aver localizzato il chiamante e identificata la necessit\u00e0 principale (forze dell'ordine, vigili del fuoco, soccorso sanitario), indirizza la chiamata all'ente competente, in questo caso la sala operativa della Polizia. I singoli numeri di emergenza reindirizzano quindi al 112 senza alcuna differenza per l'utente; nelle aree in cui il NUE non \u00e8 stato ancora introdotto, invece, tutti i numeri di emergenza continuano a funzionare in maniera autonoma.\nLogistica.\nIl servizio \u00e8 sito presso la Questura d'appartenenza, precisamente nella Centrale Operativa Telecomunicazioni (COT), dove si trova anche la Sala Radio che raccoglie le segnalazioni inoltrate dai cittadini, predisponendo e gestendo gli interventi e le segnalazioni cui andranno a prestare soccorso o ausilio le Volanti e le Autoradio \"operative\", ovvero quelle che non siano gi\u00e0 impegnate in altri interventi.\nLa sala del 113 \u00e8 quindi, generalmente, una sorta di \"centrale telefonica\" gestita perlopi\u00f9 da personale appartenente alla Polizia di Stato; nelle grandi e medie questure, si tratta di una stanza con varie postazioni consistenti in un sistema di terminali collegati alle linee telefoniche, nelle questure pi\u00f9 piccole \u00e8 possibile trovare centralino 113 e sala radio riuniti in un unico ufficio.\nTipi di segnalazioni.\nLe segnalazioni al 113 possono essere le pi\u00f9 disparate: dai rumori molesti alle liti familiari o condominiali, dagli allarmi acustici ai rinvenimenti di veicoli rubati, sino a eventi come aggressioni, atti di bullismo, risse, scippi, rapine e omicidi."}
{"id": "2293592", "revid": "767487", "url": "https://it.wikipedia.org/wiki?curid=2293592", "title": "Calanogas", "text": "Calanogas \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nCalanogas \u00e8 formata da 17 baranggay:"}
{"id": "2293593", "revid": "1305772", "url": "https://it.wikipedia.org/wiki?curid=2293593", "title": "Heavy", "text": "Heavy (\"pesante\" in lingua inglese) pu\u00f2 riferirsi a:"}
{"id": "2293594", "revid": "287204", "url": "https://it.wikipedia.org/wiki?curid=2293594", "title": "Sapere indigeno", "text": "Per conoscenza indigena o sapere indigeno normalmente si fa riferimento a tradizioni maturate nel lungo periodo in particolari comunit\u00e0 indigene. \nGeneralit\u00e0.\nMolto spesso, erroneamente, conoscenza indigena, conoscenza tradizionale e conoscenza locale sono usati come sinonimi.&lt;br&gt;\nJ. Mart\u00ednez Cobo ha prodotto una definizione accettabile di ci\u00f2 che si intende per comunit\u00e0 indigene: \"sono indigene quelle popolazioni che, avendo una continuit\u00e0 con le societ\u00e0 pre-invasione e precoloniali... si considerano distinti da altri settori della societ\u00e0 ormai prevalenti in tali regioni, o parti esse. Allo stato attuale formano un settore non-dominante della societ\u00e0 e sono determinate a preservare, sviluppare e trasmettere alle future generazioni i loro territori ancestrali e le loro identit\u00e0 etniche, come base per preservare la loro esistenza come popolo, in accordo con il loro modello culturale, le istituzioni sociali e la legge.\" &lt;br&gt;\nIn quest'ottica la conoscenza indigena \u00e8 la conoscenza tradizionale dei popoli indigeni. &lt;br&gt;\nQuindi la conoscenza indigena \u00e8 compresa nel pi\u00f9 grande insieme della conoscenza tradizionale.&lt;br&gt;\nAltri autori inseriscono una variante tra conoscenza locale e conoscenza tradizionale.&lt;br&gt;\nLa conoscenza locale \u00e8 un sapere non confinato ai gruppi oriundi di una determinata area. Non \u00e8 quindi confinato alla sola popolazione rurale.&lt;br&gt;\nSi ritiene che qualsiasi gruppo detenga una conoscenza locale (rurale, urbana, stanziale o nomade).&lt;br&gt;\nIl termine conoscenza locale \u00e8 una collezione di fatti e si correla all'intero sistema di concetti, credenze e percezioni che le persone posseggono riguardo al mondo intorno a loro. Ci\u00f2 include anche le modalit\u00e0 con cui le persone osservano e misurano ci\u00f2 che li circonda, come risolvono i problemi, come validano le nuove informazioni. Infine anche come la conoscenza viene prodotta, raccolta, applicata e trasmessa.\nDa questa esposizione si desume che conoscenza tradizionale e locale siano simili. Il sapere tradizionale invece si basa sul fatto che la comunit\u00e0 che lo ha prodotto sia rimasta isolata dal resto del mondo.\nIn questa ottica nella conoscenza locale sono compresi i sottoinsiemi del sapere tradizionale ed indigeno.&lt;br&gt;\nLa conoscenza locale non \u00e8 riconosciuta come un sapere da tutti, in quanto include credenze, valori e pratiche.&lt;br&gt;\nIl modo occidentale \u00e8 passato attraverso molti fatti traumatici negli ultimi 5 secoli con il risultato di separare la conoscenza secolare da quella spirituale. Questo generalmente non \u00e8 avvenuto per le comunit\u00e0 indigene e locali.&lt;br&gt;\nLa loro conoscenza \u00e8 spesso inserita in una cosmologia e la distinzione tra conoscenza intangibile e fisica \u00e8 spesso confusa.&lt;br&gt;\nQuesta conoscenza non pu\u00f2 essere dimostrata o confutata da prove ed errori, bens\u00ec attraverso una rivelazione mediata da un rapporto con il creatore, gli spiriti o gli antenati.\nI critici della sapienza locale sostengono che le conoscenze locali rappresentino solo superstizioni.&lt;br&gt;\nL'avanzamento nella medicina scientifica, rappresenta un esempio di questo. Centinaia di anni fa la medicina medioevale credeva che le malattie fossero causate dai 4 umori cos\u00ec come da fattori come il destino o l'influenza degli astri. Queste nozioni furono eliminate quando fu determinato che potevano essere sopportate dal\"evidenza\", ma simili credenze continuano ad esistere nella \"conoscenza tradizionale\".\nIl sapere tradizionale come forma di conoscenza applicativa \"inconscia\" al nostro mondo.\nPotremmo definire il sapere indigeno come tutto il lavoro di ricerca compiuto dai diversi popoli prima di arrivare, per quelli che vi sono giunti, all'industrializzazione.&lt;br&gt;\nNel nostro mondo vi \u00e8 tutta una parte di conoscenze che sono il frutto di milioni di esperimenti condotti nel passato, di cui non abbiamo pi\u00f9 memoria, ma diei quali ne godiamo i frutti.&lt;br&gt;\nSapere o conoscenza indigena, conoscenza tradizionale e conoscenza locale sono termini in una certa misura simili.&lt;br&gt;\nL'uomo compare sulla terra circa 7.000.000 di anni fa. &lt;br&gt;\nTutti i popoli hanno iniziato il loro cammino sulla terra come cacciatori-raccoglitori. Chi \u00e8 progredito \u00e8 divenuto agricoltore , giungendo infine alla moderna fase industriale. Il passaggio ad agricoltore \u00e8 obbligatorio per progredire.&lt;br&gt;\nIn effetti l'agricoltura permette un maggior surplus alimentare e quindi la costituzione di civilt\u00e0 complesse.&lt;br&gt;\nSappiamo anche che ben pochi sono gli esseri viventi commestibili per l'uomo compresi nel regno animale e vegetale. Noi umani non possiamo utilizzare la maggior parte della biomassa.\nMa l'uomo per divenire agricoltore ha dovuto selezionare ed incrociare piante ed animali di uso comune.&lt;br&gt;\nTutto questo lavoro ha implicato migliaia di anni di dedizione continua. \nPer esempio la prima domesticazione di piante, pare sia avvenuta nella mezzaluna fertile circa 8500 a.C. e riguardava grano, piselli ed olivo.&lt;br&gt;\nA questo lavoro enorme dobbiamo i nostri cereali ed animali domestici (bovini, capra, maiale...).\nUn lavoro simile \u00e8 stato effettuato sulle piante ad uso medicinale.\nTrattati che regolano la sapienza indigena.\nEsistono due principali convenzioni che regolano il sapere indigeno, ovvero \n\u00c8 importante notare come i TRIPs che coprano tutta una serie di differenti propriet\u00e0 intellettuale, non facendo alcuna differenza tra propriet\u00e0 intellettuale industriale, indigena e locale .\nProtezione del sapere indigeno.\nSono utilizzati due paradigma protettivi per prevenire che altri usino diritti di propriet\u00e0 intellettuale su conoscenza tradizionale. &lt;br&gt; Per esempio alcune comunit\u00e0 hanno creato database di conoscenza tradizionale per evidenziare il loro sapere come prior art, per prevenire successivi abusi.&lt;br&gt;\nIl secondo paradigma cerca di assicurare diritti di protezione legale alla conoscenza tradizionale,\nCi\u00f2 \u00e8 ottenuto sia usando le leggi esistenti, oppure utilizzando strumenti legislativi a promulgare nuove leggi sui generis."}
{"id": "2293595", "revid": "1543377", "url": "https://it.wikipedia.org/wiki?curid=2293595", "title": "Codice Grolier", "text": "Il Codice Grolier \u00e8 un manoscritto in lingua maya, risalente al periodo preispanico.\n\u00c8 realizzato con carta ricavata dalle fibre del legno di \"Ficus cotonifolia\" ricoperta di calce e colorato. Ha una altezza di 19\u00a0cm circa ed una lunghezza complessiva di 125\u00a0cm. \nAttualmente \u00e8 conservato presso la \"Seccion de Arqueologia\" del Museo Nacional de Antropologia di Citt\u00e0 del Messico.\nIl codice \u00e8 stato ritrovato negli anni sessanta del Novecento da alcuni saccheggiatori in una grotta asciutta nello stato messicano di Chiapas. Fu acquistato nel 1965 da un collezionista messicano e venne esposto per la prima volta nel 1971 al Grolier Club di New York, da cui il codice prese il proprio nome.\nInizialmente si pensava che questo manoscritto di sole undici pagine fosse un falso, poich\u00e9 conteneva solo simboli numerici; ben presto si \u00e8 potuto dimostrare che la carta risaliva al periodo postclassico medio (1100-1350) e che, come il codice di Dresda, conteneva un calendario di Venere, il che dissip\u00f2 ogni dubbio sulla autenticit\u00e0.\nNel 2016 uno studio della Universit\u00e0 Brown, condotto da Stephen Houston, ha confermato l'autenticit\u00e0 storica del libro, grazie anche alla prova di datazione al radiocarbonio (carbonio-14) effettuata sulla carta."}
{"id": "2293599", "revid": "154893", "url": "https://it.wikipedia.org/wiki?curid=2293599", "title": "770 Eastern Parkway", "text": ""}
{"id": "2293603", "revid": "630783", "url": "https://it.wikipedia.org/wiki?curid=2293603", "title": "Tempo ciclico", "text": ""}
{"id": "2293604", "revid": "1543377", "url": "https://it.wikipedia.org/wiki?curid=2293604", "title": "Municipalit\u00e0 locale di Lukhanji", "text": "La municipalit\u00e0 locale di Lukhanji (in inglese Lukhanji Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Chris Hani, nella provincia del Capo Orientale. In base al censimento del 2001 la sua popolazione era di 184.545 abitanti.\n\u00c8 stata soppressa nel 2016, quando si \u00e8 fusa con le municipalit\u00e0 locali di Inkwanca e di Tsolwana per costituire la municipalit\u00e0 locale di Enoch Mgijima.\nLa sede amministrativa e legislativa era la citt\u00e0 di Queenstown e il suo territorio si estendeva su una superficie di ed era suddiviso in 27 circoscrizioni elettorali (\"wards\"). Il suo codice di distretto era EC134.\nGeografia fisica.\nConfini.\nLa municipalit\u00e0 locale di Lukhanji confinava a nord con quella di Inkwanca, a nord e a est con quella di Nord: con il Emalahleni, a est con quella di Intsika Yethu, a sud con quelle di Amahlathi, Nkonkobe e Nxuba (Amatole) e a ovest con quella di Tsolwana e con il District Management Areas ECDMA13."}
{"id": "2293605", "revid": "630783", "url": "https://it.wikipedia.org/wiki?curid=2293605", "title": "Tempo lineare", "text": ""}
{"id": "2293606", "revid": "343261", "url": "https://it.wikipedia.org/wiki?curid=2293606", "title": "Tempo a spirale", "text": ""}
{"id": "2293607", "revid": "1305772", "url": "https://it.wikipedia.org/wiki?curid=2293607", "title": "Girls, Girls, Girls", "text": "Girls, Girls, Girls (\"ragazze, ragazze, ragazze\" in lingua inglese) pu\u00f2 riferirsi a:"}
{"id": "2293608", "revid": "122246", "url": "https://it.wikipedia.org/wiki?curid=2293608", "title": "Nazionale di pallavolo femminile di Hong Kong", "text": "La nazionale di pallavolo femminile di Hong Kong \u00e8 una squadra asiatica ed oceaniana composta dalle migliori giocatrici di pallavolo di Hong Kong ed \u00e8 posta sotto l'egida della Federazione pallavolistica di Hong Kong."}
{"id": "2293611", "revid": "834", "url": "https://it.wikipedia.org/wiki?curid=2293611", "title": "Red, White and Cr\u00fce", "text": ""}
{"id": "2293614", "revid": "287204", "url": "https://it.wikipedia.org/wiki?curid=2293614", "title": "Torre degli Appiani", "text": ""}
{"id": "2293620", "revid": "834", "url": "https://it.wikipedia.org/wiki?curid=2293620", "title": "Girls! Girls! Girls!", "text": ""}
{"id": "2293627", "revid": "228587", "url": "https://it.wikipedia.org/wiki?curid=2293627", "title": "Trinity", "text": ""}
{"id": "2293632", "revid": "299089", "url": "https://it.wikipedia.org/wiki?curid=2293632", "title": "Kagy\u00fc", "text": ""}
{"id": "2293636", "revid": "1543377", "url": "https://it.wikipedia.org/wiki?curid=2293636", "title": "Municipalit\u00e0 locale di Sakhisizwe", "text": "Sakhisizwe \u00e8 una municipalit\u00e0 locale (in inglese Sakhisizwe Local Municipality) appartenente alla municipalit\u00e0 distrettuale di Chris Hani della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 62.856 abitanti.\nLa sede amministrativa e legislativa \u00e8 la citt\u00e0 di Elliot e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 EC138.\nGeografia fisica.\nConfini.\nLa municipalit\u00e0 locale di Sakhisizwe confina a nord con quelle di Senqu e Elundini (Ukhahlamba), a est con quella di Engcobo, a sud con quella di Intsika Yethu e a ovest con quella di Emalahleni."}
{"id": "2293639", "revid": "599013", "url": "https://it.wikipedia.org/wiki?curid=2293639", "title": "Ben Pepper", "text": ""}
{"id": "2293647", "revid": "729019", "url": "https://it.wikipedia.org/wiki?curid=2293647", "title": "Torre degli Appiani (Marciana Marina)", "text": "La Torre degli Appiani \u00e8 una torre costiera situata a Marciana Marina, sull'isola d'Elba. La sua ubicazione \u00e8 presso il porticciolo della localit\u00e0 marinara elbana.\nStoria e descrizione.\nLa Torre, gi\u00e0 nota nel XVI secolo come Torre della Novaglia (\"Novaglia\" \u00e8 il toponimo della pianura costiera nei pressi dell'edificio, che deriva dal latino \"novalia\", ossia campi coltivati a maggese), presenta attualmente forme attribuibili, in base a tipologie stilistiche e strutturali, alla seconda met\u00e0 del Cinquecento. Un documento cinquecentesco dell'Archivio storico di Marciana descrive la tassazione portuale riguardante la torre: \u00ab\"Item (h)anno statuito et ordinato per i sopradetti statutarii che acci\u00f2 si possa mantenere la torre alla Novaglia munita e proveduta di polvere et altre cose che a quella sono necessarie, che gli proveditori, quali saranno eletti e deputati sopra la cura e governo della detta torre, possino e devino far pagare a tutte le persone di sotto notate questa somma, cio\u00e8 li padroni di qualunque barca o liuto di Marciana, ancorch\u00e9 le barche fossero di persone forastiere purch\u00e9 da detti marcianesi siano guidate, siano tenuti et obligati ogni volta che saranno tornate dal viaggio, prima che faccino conto con li loro marinari, trarre di tutta la somma delli denari che averanno guadagnato, denari dua per lira e quelli dare alli detti proveditori e qualunque controfacessi cada in pena di lire sette, d\u2019applicarsi per li tre quarti alla detta torre et un quarto al commissario che la riscuoter\u00e0, e non di meno detti padroni siano tenuti a dar la somma sopradetta.\"\u00bb La struttura architettonica continu\u00f2 a svolgere nel corso dei secoli quelle che erano le sue originarie funzioni di avvistamento e di difesa lungo il tratto costiero settentrionale dell'isola.\nCon la definitiva caduta politica del Principato di Piombino avvenuta nel 1815, la struttura difensiva venne gradualmente dismessa dalle funzioni militari e venduta a privati, divenendo in seguito anche la residenza dello scrittore Raffaello Brignetti. Oggi la torre, dopo una lunga lotta di rivendicazione da parte dei cittadini di Marciana Marina, \u00e8 tornata di propriet\u00e0 del demanio.\nSituata all'estremit\u00e0 occidentale del porto nei pressi del punto di innesto della banchina esterna alla terraferma, si presenta a pianta circolare poggiante su un basamento a scarpa a forma tronco di cono, diviso dalla parte superiore della torre da una cordonatura continua, che si interrompe nel punto di innesto della rampa esterna di scale. Quest'ultima conduce al piano rialzato, ove si trova la porta d'ingresso alla struttura difensiva, protetta dall'alto da una caditoia a tre ordini spartiti da archetti ciechi poggianti su mensolette sporgenti, che sporge dalla parte sommitale della torre ove si trova una terrazza originariamente utilizzata per funzioni di avvistamento. In alcuni punti delle strutture murarie si aprono delle feritoie, in passato utilizzate per funzioni di difesa attiva."}
{"id": "2293650", "revid": "122246", "url": "https://it.wikipedia.org/wiki?curid=2293650", "title": "Nazionale di pallavolo femminile dello Sri Lanka", "text": "La nazionale di pallavolo femminile dello Sri Lanka \u00e8 una squadra asiatica ed oceaniana composta dalle migliori giocatrici di pallavolo dello Sri Lanka ed \u00e8 posta sotto l'egida della Federazione pallavolistica dello Sri Lanka."}
{"id": "2293651", "revid": "120027000", "url": "https://it.wikipedia.org/wiki?curid=2293651", "title": "Barings Bank", "text": "Barings Bank era una banca britannica, la pi\u00f9 antica merchant bank di Londra, fondata nel 1762 e fallita nel 1995.\nIl fallimento.\nIl funzionario Nick Leeson, responsabile della filiale di Singapore della \"Barings Bank\", a causa della mancanza di controlli da parte dei vertici della sede britannica della banca realizz\u00f2 operazioni sull'indice Nikkei provocando enormi perdite in trading che riusc\u00ec ad occultare dal 1992 al 1995.\nCon il terremoto di Kobe che sconvolse il Giappone il 17 gennaio 1995 e il repentino crollo del mercato azionario, in poco pi\u00f9 di un mese Leeson realizz\u00f2 500 milioni di sterline di perdite che si sommarono a quelle degli anni precedenti per un totale di 1,3 miliardi di sterline, oramai impossibili da nascondere sul \"account error 88888\" (8 \u00e8 considerato uno dei numeri fortunati dai cinesi).\nDi conseguenza non si pot\u00e9 fare altro che dichiarare il fallimento, il cui maggiore responsabile fu appunto Nick Leeson e la mancanza totale di controlli sulle operazioni. Scappato, fu arrestato e riportato a Singapore il 2 marzo 1995, per poi essere processato e condannato a sei anni e mezzo di prigione.\nIl fallimento fu uno degli eventi che spinse la regolamentazione del rischio operativo nel il settore finanziario."}
{"id": "2293654", "revid": "367445", "url": "https://it.wikipedia.org/wiki?curid=2293654", "title": "Barings bank", "text": ""}
{"id": "2293655", "revid": "226458", "url": "https://it.wikipedia.org/wiki?curid=2293655", "title": "Citopenia", "text": "La Citopenia, \u00e8 la riduzione del numero di un determinato gruppo di cellule del sangue, che pu\u00f2 prendere varie forme:"}
{"id": "2293663", "revid": "729019", "url": "https://it.wikipedia.org/wiki?curid=2293663", "title": "Arnaud-Amanieu VIII d'Albret", "text": "Signore di d'Albret e conte di Dreux nel XIV secolo, era figlio di Bernardo Ezi V d'Albret e Mathe d' Armagnac.\nBiografia.\nFedele alla politica del principe Edoardo III d'Inghilterra, duca di Guascogna, partecip\u00f2 all'assedio di Saint-Jean-d'Ang\u00e9ly del 1351.\nIl 9 luglio 1363 gli giur\u00f2 fedelt\u00e0 nella cattedrale di Bordeaux, nel 1364 partecip\u00f2 con i suoi mercenari alla battaglia di Cocherel, uscendone sconfitto, e nel 1368, durante la guerra civile castigliana, non lo appoggi\u00f2 con le proprie truppe con la disapprovazione del principe.\nInoltre, Arnaud-Amieu, indispettito dalle nuove tasse che il principe pretese dai signori dei territori francesi, si ribell\u00f2 e pass\u00f2 tra i partigiani di Carlo V di Francia. Firm\u00f2 un trattato segreto con il re di Francia insieme a Giovanni I d'Armagnac e Ruggero Bernardo di Perigord, in cui entrambi s'impegnavano ad aiutare Carlo V in caso di guerra ed a sostenere i diritti di sovranit\u00e0 sulla Guascogna.\nIn cambio il re li invest\u00ec delle signorie dell'Auvergne, di Tolosa, di Turenna e di Berry.\nDiscendenza.\nSpos\u00f2 Margherita di Borbone-Clermont, figlia di Pietro I di Borbone e nipote di Carlo V di Francia, il 30 giugno 1368 da cui ebbe due figli:"}
{"id": "2293665", "revid": "716642", "url": "https://it.wikipedia.org/wiki?curid=2293665", "title": "Guspini Calcio", "text": "L'Associazione Sportiva Dilettantistica Guspini Calcio, meglio nota come Guspini, \u00e8 una societ\u00e0 calcistica con sede a Guspini, nella provincia del Sud Sardegna.\nStoria.\nLa societ\u00e0 fu fondata nel lontano 1947 come \"Unione Sportiva Guspini\". A cavallo degli anni 1960 e 1970 venne costruito lo stadio e con esso nacque anche la squadra che tante soddisfazioni avrebbe dato ai tifosi locali. Grazie alla passione di numerosi dirigenti e collaboratori, la compagine mineraria guidata dal presidente Luigi Saba e allenata dal tecnico Gorini nel campionato 1969-1970 venne promossa in Serie D. La permanenza nel quarto livello calcistico nazionale dur\u00f2 per tre stagioni, fino al 1972-1973.\nNegli anni successivi si susseguirono annate nei campionati regionali con risultati altalenanti, fino al ritorno nel panorama calcistico nazionale agli inizi del decennio successivo. Il Guspini, nel periodo compreso tra il 1981 e il 1989, disput\u00f2 otto stagioni consecutive nel Campionato Interregionale.\nDai primi anni 1990 fino al 2017 ha militato tra la Promozione e la Seconda Categoria.\nRisale al 2015 la fusione con l\"'Associazione Sportiva Dilettantistica Nuova Terralba Calcio\", compagine avente sede nel comune di Terralba. Il nuovo sodalizio con i terralbesi nel 2017 disputa il massimo torneo calcistico regionale dopo 28 anni di assenza.\nDalla stagione 2018-2019 la societ\u00e0 ritorna a rappresentare solo il comune del Linas con l'attuale denominazione \"Associazione Sportiva Dilettantistica Guspini Calcio\".\nAttualmente disputa il campionato di Eccellenza nel quale, in un torneo rimaneggiato a causa della pandemia di COVID-19, nella stagione 2020-2021 ha ottenuto il terzo posto finale.\nColori e simboli.\nColori.\nI colori ufficiali della societ\u00e0 sono storicamente il bianco e il rosso."}
{"id": "2293671", "revid": "36426", "url": "https://it.wikipedia.org/wiki?curid=2293671", "title": "Ex voto di Carlo VI", "text": "L'Ex voto di Carlo VI \u00e8 un capolavoro dell'oreficeria tardogotica, conservato nel Tesoro della cattedrale-santuario ad Alt\u00f6tting in Germania. Si tratta di un insieme raffigurante la \"Madonna col Bambino adorata da Carlo VI\" in oro, smalto e pietre preziose, alto 62\u00a0cm e risalente al 1403-1404. A causa della realistica immediatezza del cavallino in smalto raffigurato in basso, l'ex voto \u00e8 chiamato anche popolarmente \"Il cavallino bianco\" (\"\"Weisses R\u00f6ssl\") o dorato (\"Goldenes R\u00f6ssl\"\").\nStoria e descrizione.\nL'opera venne inizialmente commissionata da Isabella di Baviera come regalo per il marito Carlo per il capodanno 1404; in seguito venne donata al santuario di Alt\u00f6tting come ringraziamento di ex voto.\nL'opera \u00e8 uno dei migliori esempi della straordinaria ricchezza e perfezione formale raggiunta dall'oreficeria cortese dell'epoca. Prodotto a Parigi (ma alcuni ipotizzano anche a Milano), si compone di due registri: in basso, sotto una specie di porticato sorretto da pilastrini, si trova lo scudiero del re, riccamente abbigliato, che guarda il cavallo bianco del sovrano, dalla straordinaria sellatura e bardature in oro; due rampe di scale simmetriche portano idealmente al piano superiore, dove sopra un altare si trova Maria e il Bambino incorniciata da una spettacolare cuspide d'oro, perle e pietre preziose, che richiama il tradizionale pergolato di rose mariano. La Madonna regge in mano un libro di salmi e nell'altra il Bambino, che sembra dimenarsi irrequieto. Ai suoi piedi si trovano tre bambini vestiti da cherichetti (Giovanni Battista, Giovanni Evangelista e Santa Caterina come fanciulli), uno con il calice eucaristico e l'altro che gioca con un agnello, un richiamo alla Passione di Cristo.\nIn ginocchio ai piedi dell'altare stanno Carlo VI, a sinistra, con le mani giunte, vestito col mantello coperto dai gigli di Francia, e dall'altra un paggio che tiene l'elmo del re, secondo il cerimoniale aristocratico che all'epoca rivestiva un'importanza fondamentale come mezzo di distinzione aristocratica nel generale emergere della borghesia."}
{"id": "2293675", "revid": "1573940", "url": "https://it.wikipedia.org/wiki?curid=2293675", "title": "Nazionale di pallavolo femminile dell'Uzbekistan", "text": "La nazionale di pallavolo femminile dell'Uzbekistan \u00e8 una squadra asiatica ed oceaniana composta dalle migliori giocatrici di pallavolo dell'Uzbekistan ed \u00e8 posta sotto l'egida della Federazione pallavolistica dell'Uzbekistan."}
{"id": "2293678", "revid": "123971790", "url": "https://it.wikipedia.org/wiki?curid=2293678", "title": "Balar\u0101ma", "text": "Balar\u0101ma (devan\u0101gar\u012b: \u092c\u0932\u0930\u093e\u092e; anche indicato con i nomi di Baladeva, Balabhadra, Sa\u1e43kar\u1e63a\u1e47a e Hal\u0101yudha) \u00e8, nell'induismo, il fratello di K\u1e5b\u1e63\u1e47a e un \"avat\u0101ra\" di Vi\u1e63\u1e47u.\nFonti.\nLe caratteristiche e le vicende inerenti all\"'avat\u0101ra\" Balar\u0101ma sono narrate in particolar modo nel \"Mah\u0101bh\u0101rata\" (I, 18), nei \"K\u016brma Pur\u0101\u1e47a\" (I, 24), nei \"Vi\u1e63\u1e47u Pur\u0101\u1e47a\" (V), nei \"Bh\u0101gavata Pur\u0101\u1e47a\" (X e XI) e negli \"Agni Pur\u0101\u1e47a\" (XII).\nMito.\nNel \"Vi\u1e63\u1e47u Pur\u0101\u1e47a\" (V, 1, 59-63) viene spiegato che Vi\u1e63\u1e47u, la Persona suprema, il Bhagavat, si strapp\u00f2 due peli dal corpo, uno nero e uno bianco: da questi due peli nacquero K\u1e5b\u1e63\u1e47a e Balar\u0101ma.\nNel \"Vi\u1e63\u1e47u-parvan\" dello \"Hariva\u1e43\u015ba\", ambientato a Mathur\u0101 citt\u00e0 situata lungo le rive del fiume Yamun\u0101, viene narrata la nascita del dio K\u1e5b\u1e63\u1e47a, \"p\u016br\u1e47\u0101vat\u0101ra\" di Vi\u1e63\u1e47u, e del divino fratello di Balar\u0101ma, anch'esso \" avat\u0101ra \" del dio. Lo scopo di questa nascite \u00e8 quello distruggere il demone Ka\u1e43sa, l'usurpatore del trono dei \"v\u1e5b\u1e63ni\". I genitori dei fratelli K\u1e5b\u1e63\u1e47a e Balar\u0101ma sono Vasudeva e Devak\u012b.\nMa Ka\u1e43sa \u00e8 a conoscenza della profezia del veggente N\u0101rada che ha previsto la sua morte per mano di uno dei figli di Devak\u012b. Questa la ragione per cui Ka\u1e43sa ordina l'assassinio di ogni figlio di Devak\u012b. Ma il settimo, Balar\u0101ma, viene miracolosamente trasferito nel grembo della seconda moglie di Vasudeva, Rohi\u1e47\u012b; mentre l'ottavo, K\u1e5b\u1e63\u1e47a, viene scambiato con il figlio di una coppia di pastori, Nanda e Ya\u015bod\u0101, del villaggio di Gokula, questo situato sulla sponda opposta del fiume Yamun\u0101. K\u1e5b\u1e63\u1e47a uccider\u00e0, poi, e con l'aiuto del fratello Balar\u0101ma, il demone Ka\u1e43sa.\nI due fratelli divini crescono insieme e insieme compiono numerose gesta eroiche. Tra queste l'uccisione del demone Dhenuka (\"Bh\u0101gavata Pur\u0101\u1e47a\", X, 15), che aveva le forme di un asino selvatico, scaraventato da Balar\u0101ma contro un albero.\nQuando era piccolo, un \"asura\" cerc\u00f2 di rapirlo conducendolo sulle proprie spalle, ma Balar\u0101ma gli spacc\u00f2 il cranio a forza di pugni (\"Bh\u0101gavata Pur\u0101\u1e47a\", X, 43-44).\nQuando il figlio di K\u1e5b\u1e63\u1e47a, S\u0101mba, venne catturato dai Kaurava e condotto a Hastin\u0101pura, Balar\u0101ma corse in suo soccorso e, divellendo le mura della citt\u00e0 con la sua arma-aratro, liber\u00f2 il prigioniero (\"Bh\u0101gavata Pur\u0101\u1e47a\", X, 67).\nNon si schier\u00f2 nella guerra tra i cugini Kaurava e P\u0101\u1e47\u1e0dava , descritta nel \"Mah\u0101bh\u0101rata\", nonostante i suoi favori fossero per questi ultimi (\"Mah\u0101bh\u0101rata\", V, 7, 31). K\u1e5b\u1e63\u1e47a, infatti, fatic\u00f2 non poco per evitare che prendesse parte alla terribile battaglia di Kuruk\u1e63etra (\"Mah\u0101bh\u0101rata\", IX, 61, 3-12).\nNel\"Vi\u1e63\u1e47u Pur\u0101\u1e47a\" (V, 25) viene descritta la sua passione per il \"madhu\", un liquore ottenuto dal miele simile all'idromele.\nAccadde che quando si ritrov\u00f2 ubriaco della bevanda, ordin\u00f2 al fiume Yamun\u0101 di raggiungerlo per potersi bagnare. Il fiume rifiut\u00f2 di obbedirgli, allora Balar\u0101ma lancio la sua arma-aratro e lo trascino a s\u00e9 fino a quando il fiume, assunte delle sembianza umane, non gli implor\u00f2 il perdono (\"Vi\u1e63\u1e47u Pur\u0101\u1e47a\", V, 25).\nBalar\u0101ma si spos\u00f2 con Revat\u012b, figlia del re Raivata, da cui ebbe due figli: Ni\u015ba\u1e6dha e Ulmuka (\"K\u016brma Pur\u0101\u1e47a\", I, 25, 79).\nBalar\u0101ma lasci\u00f2 questo mondo mentre era assorto in uno stato meditativo sotto un albero baniano (\"Bh\u0101gavata Pur\u0101\u1e47a\", XI, 30).\nEssendo la manifestazione del serpente \u015ae\u1e63a (lett. il \"resto\", ovvero ci\u00f2 che resta della distruzione, e quindi garanzia di un prossimo rinnovamento), ovvero del giaciglio di Vi\u1e63\u1e47u-N\u0101r\u0101ya\u1e47a dopo la dissoluzione del cosmo, dopo la sua morte si vide tale serpente uscire dalla sua bocca (\"Vi\u1e63\u1e47u Pur\u0101\u1e47a\", V, 37)."}
{"id": "2293679", "revid": "262457", "url": "https://it.wikipedia.org/wiki?curid=2293679", "title": "Baladeva", "text": ""}
{"id": "2293685", "revid": "64860", "url": "https://it.wikipedia.org/wiki?curid=2293685", "title": "Torre della Linguella", "text": "La Torre della Linguella, nota anche come Torre del Martello, \u00e8 una torre costiera situata a Portoferraio, sull'isola d'Elba. La sua ubicazione \u00e8 all'estremit\u00e0 settentrionale della rada.\nStoria.\nLa struttura fortificata fu costruita agli inizi del Cinquecento nel luogo in cui sorgevano i resti di un preesistente edificio risalente al periodo romano, in prossimit\u00e0 della Villa della Linguella. La sua costruzione fu voluta dai Medici per avere una struttura difensiva in pi\u00f9 a protezione del porto di Portoferraio, che tuttavia veniva utilizzata in modo promiscuo essendo anche adibita a magazzino per la conservazione del sale.\nLa torre continu\u00f2 a svolgere sia le funzioni di avvistamento che quelle di magazzino fino alla seconda met\u00e0 del Settecento, epoca in cui i granduchi di casa Lorena decisero la sua dismissione e la susseguente trasformazione in prigione, rimasta in funzione fino all'apertura tardo ottocentesca del pi\u00f9 ampio carcere all'interno del Forte Longone di Porto Azzurro.\nUn detenuto che fece notizia fu l'anarchico Giovanni Passannante, attentatore del re Umberto I, che visse nell'edificio per 10 anni dal 1879 al 1889, in condizioni disumane che lo debilitarono fisicamente e mentalmente. La struttura fu definita al tempo Torre di Passannante, nome tuttora in uso. \nCarmine Crocco, il pi\u00f9 noto brigante del XIX secolo, pass\u00f2 un certo periodo della sua detenzione nella torre.\nAnche l'antifascista Sandro Pertini vi fu recluso per due volte nel 1933 e una terza volta il 9 settembre 1935, per poi essere tradotto al confino di Ponza, intanto era carcerato come detenuto politico, perch\u00e9 apertamente antifascista, dal 13 novembre 1931 al 9 settembre 1935 a Pianosa, e fu costretto nella torre medicea per subire un processo per oltraggio ad una guardia carceraria. La prima volta vi fu recluso il 21 settembre 1933 ma ci fu un rinvio dell'udienza, la seconda dal 31 ottobre 1933 al 9 novembre di quell'anno, giorno in cui avvenne il processo che lo condann\u00f2 ad ulteriori 9 mesi di carcere e 24 giorni. \nDopo essere andata incontro ad un periodo di degrado a seguito della sua definitiva chiusura, la torre \u00e8 stata riportata agli antichi splendori grazie ad un attento lavoro di restauro effettuato alla fine degli anni settanta del secolo scorso.\nDescrizione.\nLa torre della Linguella presenta una caratteristica pianta ottagonale, con una cordonatura che si articola nella parte bassa delimitando il sottostante basamento, che su sei degli otto lati poggia direttamente sulla riva scogliosa del mare. La parte superiore della struttura turriforme risulta nettamente pi\u00f9 sporgente di quella inferiore, culminando nella parte sommitale con alcuni possenti beccatelli che delimitano la terrazza originariamente utilizzata per le funzioni di avvistamento, al centro della quale \u00e8 presente una piccola struttura a base circolare non visibile dall'esterno del complesso. Le strutture murarie si presentano quasi interamente rivestite in laterizi, con tratti di cortine murarie di cinta in pietra che si addossano all'angolo nord-occidentale della torre, andando a delimitare esternamente una struttura bastionata con basamento a scarpa, che in passato conferiva un ulteriore elemento di sicurezza all'intero complesso.\nIn epoca moderna la Marina Militare ha installato un faro all'angolo occidentale delle mura del torrione. L'infrastruttura, originariamente ad alimentazione elettrica, \u00e8 stata recentemente dotata di un pannello fotovoltaico. Si tratta di un fanale a luce ritmica, dotato di una lampada da 60 W per l'illuminazione notturna dell'area aeroportuale di Portoferraio.\nAdiacente alla torre si trovano i resti della villa romana della Linguella."}
{"id": "2293687", "revid": "119991", "url": "https://it.wikipedia.org/wiki?curid=2293687", "title": "Torre del Martello", "text": ""}
{"id": "2293689", "revid": "287204", "url": "https://it.wikipedia.org/wiki?curid=2293689", "title": "Cypress Hills", "text": "Le Cypress Hills sono una regione collinare del Canada, situata nella parte sud-orientale della provincia dell'Alberta e la parte sud-occidentale del Saskatchewan.\nIl punto pi\u00f9 elevato si trova nel Saskatchewan ed \u00e8 posto a 1.428 metri sul livello del mare."}
{"id": "2293693", "revid": "1543377", "url": "https://it.wikipedia.org/wiki?curid=2293693", "title": "Municipalit\u00e0 locale di Tsolwana", "text": " \nLa municipalit\u00e0 locale di Tsolwana (in inglese Tsolwana Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Chris Hani, nella provincia del Capo Orientale. In base al censimento del 2001 la sua popolazione \u00e8 di 32.516 abitanti.\n\u00c8 stata soppressa nel 2016, quando si \u00e8 fusa con le municipalit\u00e0 locali di Inkwanca e di Lukhanji per costituire la municipalit\u00e0 locale di Enoch Mgijima.\nLa sede amministrativa e legislativa era la citt\u00e0 di Tarkastad e il suo territorio si estendeva su una superficie di ed era suddiviso in 5 circoscrizioni elettorali (\"wards\"). Il suo codice di distretto \u00e8 EC132.\nGeografia fisica.\nConfini.\nLa municipalit\u00e0 locale di Tsolwana confinava a nord con quella di Gariep (Ukhahlamba), a est con quelle di Inkwanca e Lukhanji, a sud con quella di Nxuba (Amatole) e a ovest con quella di Inxuba Yethemba."}
{"id": "2293700", "revid": "216401", "url": "https://it.wikipedia.org/wiki?curid=2293700", "title": "UCI Road World Cup", "text": ""}
{"id": "2293701", "revid": "161374", "url": "https://it.wikipedia.org/wiki?curid=2293701", "title": "Pol. Real Cerretese ASD", "text": ""}
{"id": "2293704", "revid": "599013", "url": "https://it.wikipedia.org/wiki?curid=2293704", "title": "Davor Pej\u010dinovi\u0107", "text": ""}
{"id": "2293705", "revid": "287204", "url": "https://it.wikipedia.org/wiki?curid=2293705", "title": "Davor Pejcinovic", "text": ""}
{"id": "2293716", "revid": "339392", "url": "https://it.wikipedia.org/wiki?curid=2293716", "title": "UCI Road World Championships", "text": ""}
{"id": "2293717", "revid": "339392", "url": "https://it.wikipedia.org/wiki?curid=2293717", "title": "UCI Track Cycling World Championships", "text": ""}
{"id": "2293718", "revid": "339392", "url": "https://it.wikipedia.org/wiki?curid=2293718", "title": "UCI Mountain Bike &amp; Trials World Championships", "text": ""}
{"id": "2293719", "revid": "339392", "url": "https://it.wikipedia.org/wiki?curid=2293719", "title": "UCI Mountain Bike Marathon World Championships", "text": ""}
{"id": "2293721", "revid": "287204", "url": "https://it.wikipedia.org/wiki?curid=2293721", "title": "Visione di sant'Eustachio", "text": "La Visione di sant'Eustachio \u00e8 un dipinto, tempera su tavola (65\u00d753\u00a0cm) di Pisanello, databile al 1436-1438 e conservato nella National Gallery di Londra.\nStoria.\nNon si conosce la provenienza originale n\u00e9 le circostanze della commissione della tavola, che \u00e8 di solito riferita al soggiorno veronese dell'artista del 1433-1438, quando dipinse probabilmente gli affreschi con \"San Giorgio e la principessa\" nella chiesa di Sant'Anastasia. Vasari menziona un \"Sant'Eustachio\" nella cappella, ma parrebbe la menzione di un perduto affresco di corredo, che alcuni per\u00f2 individuano invece nella presente tavoletta.\nLa prima menzione sicura dell'opera risale al 1895, quando dalla collezione Ashburnam pass\u00f2 al museo londinese. Un'iscrizione sul retro la fece gi\u00e0 attribuire a D\u00fcrer e si fece anche il nome di Jean Fouquet. Il primo a riconoscerla opera di Pisanello fu Bode con Tschudi nel 1885, venendo poi unanimemente accolta dalla critica nel catalogo del pittore veronese. Esistono vari disegni riferibili a studi su quest'opera.\nDescrizione e stile.\nSant'Eustachio era un cavaliere romano che si convert\u00ec al Cristianesimo dopo aver assistito, durante la caccia, alla visione del Cristo tra le corna di un cervo.\nIl dipinto mostra un cavaliere sontuosamente vestito da parata, su un cavallo bianco dalla ricca bardatura, accompagnato da pi\u00f9 cani da caccia; egli si trova in una foresta ricchissima di animali e davanti a lui si trova un cervo, nelle cui corna appare il \"Crocifisso di Cristo\", alla cui visione il santo si arresta ed alza una mano in un composto gesto di sorpresa.\nIl tema sacro \u00e8 un pretesto per rappresentare una foresta fiabesca brulicante di animali, colti nei pi\u00f9 vari atteggiamenti: cani che puntano, raspano o inseguono; la lepre che fugge; i cervi e cerbiatti; l'orso in una grotta in alto a destra; le gru; i cigni nello stagno; gli uccellini nei cespugli. Un sinuoso cartiglio, destinato forse a contenere un'iscrizione, si trova in basso a destra.\nLa ricchezza dei dettagli, pi\u00f9 curati singolarmente che nell'insieme della composizione, le incongruenze spaziali, i contrasti tra le ombre dello sfondo e la luce sui dettagli, sono tutti elementi che concorrono a creare un ambiente irreale e di favola, secondo gli stilemi dell'arte di Pisanello e del tardogotico in generale.\nGli animali qui non hanno valenze primariamente simboliche, come nella pittura gotica o in quella rinascimentale, ma la loro presenza serve pi\u00f9 che altro a comporre un campionario, privo di volont\u00e0 classificatoria o ordinatrice. Essi sono dipinti a partire dai dettagli, i pi\u00f9 analitici possibili, per poi venire accostati agli altri nella composizione dell'immagine: l'effetto che ne scaturisce nell'osservatore \u00e8 quello di una superficie vibrante, di difficile percezione nell'insieme, che invita continuamente a indagare ogni singolo dettaglio."}
{"id": "2293722", "revid": "339392", "url": "https://it.wikipedia.org/wiki?curid=2293722", "title": "UCI BMX World Championships", "text": ""}
{"id": "2293727", "revid": "33689", "url": "https://it.wikipedia.org/wiki?curid=2293727", "title": "Panic", "text": ""}
{"id": "2293730", "revid": "62004", "url": "https://it.wikipedia.org/wiki?curid=2293730", "title": "Campionati del mondo UCI", "text": "I campionati del mondo UCI (en. \"UCI World Championships\") sono manifestazioni organizzate dall'Unione Ciclistica Internazionale per determinare i campioni del mondo nelle diverse specialit\u00e0 del ciclismo. Si svolgono ogni anno e sono aperti alle rappresentative nazionali delle Federazioni affiliate all'UCI.\nDescrizione.\nI vincitori dei campionati sono considerati \"Campioni del mondo di ciclismo\", ricevono una medaglia d'oro ed ottengono il diritto di indossare la \"maglia iridata\", per tutto il successivo anno, nelle gare della loro disciplina e specialit\u00e0. Le prove all'interno delle manifestazioni sono organizzate per le massime categorie maschili e femminili (Open/Elite), e talora anche per le categorie giovanili (Juniors).\nLe manifestazioni organizzate dalla UCI a livello Open/Elite nelle diverse discipline sono:"}
{"id": "2293732", "revid": "216401", "url": "https://it.wikipedia.org/wiki?curid=2293732", "title": "UCI World Championships", "text": ""}
{"id": "2293733", "revid": "36426", "url": "https://it.wikipedia.org/wiki?curid=2293733", "title": "Affresco di San Giorgio e la Principessa", "text": ""}
{"id": "2293737", "revid": "287204", "url": "https://it.wikipedia.org/wiki?curid=2293737", "title": "Panic (film)", "text": ""}
{"id": "2293738", "revid": "729019", "url": "https://it.wikipedia.org/wiki?curid=2293738", "title": "Forte Stella (Portoferraio)", "text": "Il forte Stella \u00e8 una fortificazione costiera situata a Portoferraio, sull'isola d'Elba. La sua ubicazione \u00e8 in posizione dominante su un promontorio che domina da nord l'intera rada del porto.\nL'imponente complesso fortificato fu realizzato nel 1548, su progetto di Giovanni Camerini e di Giovan Battista Belluzzi, per svolgere funzioni di avvistamento e di difesa nell'ambito del massiccio sistema difensivo, voluto dai Medici, che caratterizzava la cittadina elbana ed era costituito dall'insieme di varie strutture fortificate che, di fatto, rendevano il luogo inespugnabile. Il complesso continu\u00f2 a svolgere le originarie funzioni a cui era adibito fino ad epoche relativamente recenti.\nIl forte Stella si presenta come un'imponente struttura fortificata che si articola a pianta stellata, nell'insieme riconducibile ad un poligono irregolare. Esternamente, l'intero complesso \u00e8 cinto da una serie di cortine murarie rivestite in laterizi che poggiano su possenti basamenti a scarpa ed originariamente erano ulteriormente protette da una serie di fossati che le delimitavano esternamente. L'intero complesso si adatta all'orografia scoscesa del promontorio sul quale \u00e8 situato ed \u00e8 dotato di numerosi passaggi ed ambienti sotterranei, che in passato potevano essere adibiti a rifugi di emergenza in caso di attacco nemico proveniente dal mare. Ai vertici della fortezza spiccano i cinque bastioni angolari, che hanno conservato anche una parte delle originarie garitte delle sentinelle; al vertice nord-orientale si trova anche lo storico faro di Portoferraio, a pianta circolare, che fu costruito dai Lorena nel 1788 per poter segnalare la presenza del promontorio antistante al porto nelle ore notturne.\nAll'interno del complesso fortificato sorgono vari fabbricati, che in passato ospitavano la polveriera, l'armeria, magazzini di deposito, gli alloggi delle guarnigioni e un presidio ospedaliero; tra essi fu costruita anche una cappella come luogo di preghiera per le sentinelle che prestavano servizio presso il forte."}
{"id": "2293742", "revid": "299089", "url": "https://it.wikipedia.org/wiki?curid=2293742", "title": "Jh\u0101na", "text": ""}
{"id": "2293743", "revid": "1305772", "url": "https://it.wikipedia.org/wiki?curid=2293743", "title": "Caribou Mountains", "text": ""}
{"id": "2293749", "revid": "1573940", "url": "https://it.wikipedia.org/wiki?curid=2293749", "title": "Thymelaeaceae", "text": "Thymelaeaceae \u00e8 una famiglia di piante spermatofite dicotiledoni dall'aspetto di piccoli arbusti, che la classificazione tradizionale assegnava all'ordine delle Myrtales mentre la moderna classificazione filogenetica la colloca nell'ordine Malvales.\nEtimologia.\nInizialmente il nome della famiglia era \"Daphnaceae\" assegnato nel 1805 dal botanico francese Auguste de Saint Hilaire. Poi fu cambiata in \"Thymeleaceae\" su proposta del botanico inglese John Lindley nel 1836; mentre il nome definitivo (\" Thymelaeaceae\") \u00e8 stata coniato dallo studioso svizzero Karl Friedrich Meissner nel 1857. Mentre la sistemazione tassonomica \u00e8 dovuta al botanico francese Antoine-Laurent de Jussieu (12 aprile, 1748 \u2013 17 settembre, 1836) nella pubblicazione \u201c\"Genera plantarum\"\u201d del 1789.&lt;br&gt;\nIl nome (quello definitivo di \"Thymelaeaceae\") deriva da due radici greche \"timos\" (= timo) e \"ela\u00eca\" (= olivo). La prima parte ricorda vagamente il portamento (e forse anche certe profumazioni) della pianta del Timo; la seconda probabilmente ricorda certe somiglianze delle foglie con la pianta dell'Olivo.\nDescrizione.\nIn questa famiglia sono presenti diversi tipi di piante : arboree, arbustive, ma anche erbacee. Il ciclo biologico pu\u00f2 essere sia annuale che perenne. L'altezza di queste piante varia da pochi centimetri a circa un metro per le specie europee, oltre per quelle extraeuropee. Le forme biologiche prevalenti (sempre per le zone temperate europee) sono nano-fanerofite (NP) e camefite suffruticose (Ch suffr), ossia sono piante perenni e legnose alla base, con gemme svernanti poste ad un'altezza dal suolo di poche centimetri; le porzioni erbacee seccano annualmente e rimangono in vita soltanto le parti legnose. Fuori dall'Europa si possono avere anche forme di tipo fanerofite arboree (P scap).\nFusto.\nIl fusto in genere \u00e8 legnoso con corteccia dura, fibrosa e a superficie lucida; si possono avere delle specie senza ramificazioni (quelle a portamento prostrato) o con rami laterali anche abbastanza consistenti (quelle pi\u00f9 alte e robuste).\nFoglie.\nLe foglie possono essere sia persistenti che caduche a disposizione lungo il fusto sia alterna che opposta. La lamina \u00e8 generalmente semplice (non divisa), a margine intero e di dimensioni relativamente contenute. Sono senza stipole e ocrea e sono inoltre brevemente picciolate oppure completamente sessili.\nInfiorescenza.\nL'infiorescenza \u00e8 varia : fiori possono essere disposti a grappoli di tipo racemoso o terminale con pochi fiori, ma sono presenti anche infiorescenze di tipo ombrellifero. Sono presenti anche specie a fiori singoli. \nFiori.\nLa caratteristica principale dei fiori di queste piante \u00e8 l'assenza di un perianzio completo (perianzio diclamidato) : il perianzio \u00e8 monoclamidato (o \u201capetalo\u201d) ossia \u00e8 formato solamente dal calice. La funzione vessillifera \u00e8 svolta quindi dai sepali che sono colorati ed hanno una forma pi\u00f9 vicina ai petali che ai sepali veri e propri che in questo caso si dicono petaloidi. I fiori sono fondamentalmente tetrameri o pentameri (a 4 o 5 parti), il perianzio \u00e8 caduco e di colore roseo, rosso, purpureo, giallo, bianco, ma anche verdino; sono inoltre ermafroditi (ma si possono avere anche specie dioiche o unisessuali) ed hanno simmetria attinomorfa (raramente anche zigomorfi).\nFrutti.\nIl frutto pu\u00f2 essere una drupa, oppure una noce, oppure una bacca o una capsula. In genere il frutto \u00e8 sferico e monosperma (con un solo seme e ricco di sostanze oleose).\nDistribuzione e habitat.\nLa famiglia di questa scheda viene considerata cosmopolita in quanto le sue specie sono distribuite in quasi tutte le regioni della terra : Australia, Africa meridionale, regione mediterranea e zone steppiche dell'Asia centro-occidentale. La diversificazione maggiore \u00e8 presente al sud.&lt;br&gt;\nL'habitat preferito dalle piante di questa famiglia (almeno per le specie europee) sono i boschi di latifoglie, le macchie sempreverdi, ma anche zone rupestri un po' aride.\nSistematica.\nLa famiglia delle \"Thymelaeaceae\" comprende circa una cinquantina di generi con 500 - 800 specie (il numero dipende dalle varie classificazioni). La sua classificazione scientifica nel corso del tempo ha subito varie sistemazioni : non sempre \u00e8 appartenuta allo stesso ordine. Nella tabella seguente \u00e8 indicata la \u201cstoria\u201d della classificazione della famiglia delle \"Thymelaeaceae\" secondo gli ultimi tre sistemi di classificazione: oltre al pi\u00f9 recente sistema di classificazione, quello organizzato sugli studi filogenetici in base all'esame del DNA (APG II System), viene indicata la classificazione usata pi\u00f9 correntemente (quella del Sistema Cronquist, basata sugli studi delle Angiosperme del botanico americano Arthur Cronquist pubblicati tra il 1968 e 1988) e quella in uso precedentemente a quella di Cronquist, Classificazione di Wettstein (sistema di classificazione delle piante proposto dal botanico Richard von Wettstein (1863-1931) nel suo \u201cHandbuch der Systematischen Botanik\u201d, ultimo aggiornamento del 1935).\n&lt;br&gt;\nAltre classificazioni propongono nomi diversi per l'ordine come \"Thymelaeales\" (Willkomm, 1854), oppure il nome di \"Myrtiflorae\" nelle classificazioni di Adolf Engler (\u017baga\u0144, 25 marzo 1844 \u2013 Berlino, 10 ottobre 1930) o di Friedrich Ludwig Emil Diels (1874-1945); oppure nomi diversi anche per i livelli superiori che qui non citiamo per brevit\u00e0.&lt;br&gt;\nQueste discordanze tra i vari botanici sulla classificazione della famiglia dimostrano sia che lo studio di queste piante non \u00e8 ancora completato, ma anche una intrinseca difficolt\u00e0 nel definire esattamente i caratteri morfologici dei vari generi di questa famiglia. Ad esempio alcuni generi, in passato, sono stati classificati diversamente: i generi \"Gonystylus\" e \"Aquilaria\" venivano inseriti da alcuni botanici in famiglie distinte (\"Gonystylaceae\" e \"Aquilariaceae\"). Attualmente \u00e8 il genere \"Tepuianthus\" che \u00e8 ancora oggetto di controversie; alcuni botanici preferiscono includerlo in una famiglia separata : quella delle \"Tepuianthaceae\". Oppure non tutti sono d'accordo su quali caratteristiche incidano in modo fondamentale sulla separazione tra i generi \"Daphne\" e \"Wikstroemia\".&lt;br&gt;\nUn'altra difficolt\u00e0 sorge, specialmente quando si compilano le \u201cchiavi analitiche\u201d per riconoscere i fiori, nel definire le varie parti dei fiori delle \"Thymelaeaceae\" ; alcuni testi sono ambigui e chiamano queste parti indifferentemente petali, sepali o tepali. Inoltre ci sono alcuni generi come \"Wikstroemia\" le cui specie producono fiori anomali con organi molto deformati e poco somiglianti ai modelli standard di riferimento.&lt;br&gt;\nInoltre \u00e8 probabile che alcuni generi (di piccole dimensioni) in realt\u00e0 si possano incorporare nei generi pi\u00f9 grandi come \"Daphne\" e \"Wikstroemia\" (ad esempio da analisi filogenetiche sembra che il genere \"Stellera\" dipenda da \"Wikstroemia\"). Mentre da altre analisi filogenetiche sembra che i due generi \"Thymelaea\" e \"Diarthron\" siano molto pi\u00f9 vicini di quanto si creda normalmente. Inoltre sembra che il genere \"Gnidia\" si possa dividere in 4 o pi\u00f9 parti.&lt;br&gt;\nQui di seguito \u00e8 indicata una possibile suddivisione della famiglia delle \"Thymelaeaceae\" in sottofamiglie e trib\u00f9:\nOltre alle sottofamiglie e trib\u00f9 indicate sopra altre sono state utilizzate nel passato dai vai botanici (oppure sono attualmente usate alternativamente); qui di seguito ne sono indicate alcune (tale elenco pu\u00f2 non essere completo):\nSOTTOFAMIGLIE\nTRIBU'\nLa famiglia delle \"Thymelaeaceae\" nella flora spontanea italiana \u00e8 rappresentata da due soli generi:\nSinonimi.\nLa famiglia di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nQuesta famiglia ha una importanza piuttosto limitata nell'economia umana. Possiamo al pi\u00f9 citare alcuni generi le cui specie sono utilizzate o nel giardinaggio o nella decorazione floreale in genere : \"Edgeworthia\", \"Daphne\" e \"Primelea\"; oppure altri che si prestano a varie utilizzazioni medicinali come \"Daphne\" e \"Lasiosiphon\"; oppure, per concludere, citiamo alcuni generi le cui specie forniscono del legname utile per mobilia o rivestimenti vari : \"Aquilaria\", \"Edgeworthia\", \"Gonystylus\", \"Gyrinops\" e altri.&lt;br&gt;\nDiverse specie hanno un frutto che \u00e8 molto velenose se ingerito (come la \"Daphne mezereum\")."}
{"id": "2293750", "revid": "110157", "url": "https://it.wikipedia.org/wiki?curid=2293750", "title": "E se covano i lupi", "text": "E se covano i lupi \u00e8 un libro per bambini e adulti scritto da Paola Mastrocola.\nLa storia parla di un lupo, compagno di un'anatra che decide di covare le uova al posto della compagna, del loro modo di affrontare l'attesa della schiusa.\nAffronta in forma di favola il tema dell'attesa."}
{"id": "2293752", "revid": "298055", "url": "https://it.wikipedia.org/wiki?curid=2293752", "title": "Helena Peabody", "text": ""}
{"id": "2293753", "revid": "1305772", "url": "https://it.wikipedia.org/wiki?curid=2293753", "title": "Hullabaloo", "text": ""}
{"id": "2293755", "revid": "767487", "url": "https://it.wikipedia.org/wiki?curid=2293755", "title": "L'olandese volante (film)", "text": "L'olandese volante \u00e8 un film del 1995 diretto dal regista Jos Stelling. \u00c8 stato presentato in concorso al Festival di Venezia.\nTrama.\nFiandre, anno 1568, un gruppo di iconoclasti \u00e8 vittima dell'inquisizione. Si salva solo un uomo, soccorso da Belle, moglie di un signorotto locale. Il marito, geloso del nuovo arrivato, lo arresta e lo fa legare nel pozzo del castello.\nDi notte un menestrello italiano, Campanelli, cerca di liberarlo, ma il prigioniero viene ucciso da Netelneck. Seppellito il corpo, il menestrello scompare per alcuni anni e riappare per aiutare il giovane figlio nato dalla relazione clandestina di Belle con il forestiero morto nel pozzo. I due riescono a superare l'invidia di Snackert, il figlio legittimo di Netelneck, e a uccidere il signorotto. Il giovane cerca in tutti i modi di recuperare il prezioso ostensorio finito nel pozzo assieme al padre, ma lo aspettano ancora altre insidie e trabocchetti, tanto che sar\u00e0 costretto a fuggire in Olanda assieme alla sua amata Lotte."}
{"id": "2293757", "revid": "1543377", "url": "https://it.wikipedia.org/wiki?curid=2293757", "title": "Isaac Kola", "text": "Isaac Kola \u00e8 una bibita analcolica gassata prodotta in Per\u00f9 dalla \"Embotelladora Don Jorge S.A.C.\" a Lima, e lanciata sul mercato locale nel 2002. Nata come risposta alla celeberrima Inca Kola, ha ottenuto in breve tempo un grande successo, anche per via delle proteste per gli accordi del 1999 tra Coca-Cola e Lindley (la societ\u00e0 produttrice della Inca Kola), ed oggi \u00e8 molto popolare in patria.\nAttualmente \u00e8 disponibile in bottiglie in vetro da mezzo litro, ed in bottiglie PET da mezzo litro, due e tre litri.\nIl gusto ricorda molto la cannella e i vari derivati del cacao."}
{"id": "2293775", "revid": "219110", "url": "https://it.wikipedia.org/wiki?curid=2293775", "title": "Forte Falcone", "text": "Il forte Falcone \u00e8 una fortificazione costiera situata a Portoferraio, sull'Isola d'Elba. La sua ubicazione \u00e8 poco a ovest del forte Stella, in posizione dominante su un promontorio che domina da nord l'intera rada del porto.\nStoria e descrizione.\nIl complesso fortificato fu realizzato in pi\u00f9 riprese a partire dal 1548, su progetto di Giovanni Camerini, che all'epoca stava lavorando anche alla realizzazione di altre strutture militari del sistema difensivo della cittadina elbana voluto dai Medici. Rimasto parzialmente incompleto in alcuni suoi punti, venne ultimato soltanto nel 1701, dopo la ripresa dei lavori avvenuta soltanto nel tardo Seicento. Le funzioni della fortificazione erano quelle di avvistamento e di difesa, che potenziavano notevolmente il sistema difensivo che era costituito da diverse strutture fortificate che operavano in perfetta sinergia tra di loro; la sua dismissione dalle funzioni militari \u00e8 avvenuta in epoca relativamente recente.\nIl forte Falcone si presenta come un imponente fortificazione situata in posizione dominante nella parte occidentale del promontorio che chiude a nord la vasta area del porto di Portoferraio. La struttura architettonica militare si articola a pianta quadrangolare irregolare, ai cui vertici \u00e8 presente un bastione originariamente munito di garitta. Esternamente, il forte \u00e8 racchiuso all'interno di una cortina muraria di cinta, che si dispone lungo un perimetro trapezoidale, che venne ultimata soltanto all'inizio del Settecento. Le strutture murarie della fortificazione si presentano rivestite prevalentementi in laterizi e poggiano su possenti basamenti a scarpa che si adattano all'orografia scoscesa del promontorio. All'interno del forte si trovano alcuni edifici che in passato ospitavano gli alloggi delle guarnigioni, la polveriera e l'armeria."}
{"id": "2293778", "revid": "287204", "url": "https://it.wikipedia.org/wiki?curid=2293778", "title": "Pinar del Rio", "text": ""}
{"id": "2293781", "revid": "1007945", "url": "https://it.wikipedia.org/wiki?curid=2293781", "title": "Generi di Thymelaeaceae", "text": "La voce elenca i generi della famiglia Thymelaeaceae.\nDati i problemi ancora aperti di classificazione interna alla famiglia, qui non sono state indicate le sottofamiglie e le trib\u00f9.\nIl numero delle specie \u00e8 solamente indicativo in quanto dipende dai vari sistemi di classificazione e dalla presenza di moltissimi sinonimi."}
{"id": "2293785", "revid": "1305772", "url": "https://it.wikipedia.org/wiki?curid=2293785", "title": "Prilep", "text": "Prilep (in macedone: \u041f\u0440\u0438\u043b\u0435\u043f, in bulgara: \u041f\u0440\u0438\u043b\u0435\u043f, in albanese: \"P\u00ebrlepi\", in greco: \"\u03a0\u03c1\u03af\u03bb\u03b1\u03c0\u03bf\u03c2\", \"Pr\u00edlapos\") \u00e8 una citt\u00e0 della repubblica di Macedonia, situata nella Regione di Pelagonia. Con 64.830 abitanti \nGeografia.\nPrilep sorge nella parte settentrionale della pianura di Pelagonia, nella Macedonia meridionale, 620 metri d'altitudine. Prilep \u00e8 situata a 44\u00a0km a nord di Bitola, principale centro della Macedonia meridionale.\nStoria.\nL'odierna citt\u00e0 di Prilep sorge sull'antica citt\u00e0 macedone di Stuberra. Nel 1014 a Prilep lo zar bulgaro Samuele venne colpito da un infarto dopo aver visto i suoi soldati accecati dai Bizantini dopo la battaglia di Kleidion. Nel 1334 fu conquistata dal re serbo Stefano Du\u0161an.\nNel 1395 Prilep venne conquistata dagli Ottomani e inclusa nel vilayet di Monastir. Nella seconda met\u00e0 del XIX secolo fu uno dei principali centri del nazionalismo bulgaro. Il dominio ottomano su Prilep cess\u00f2 al termine della prima guerra balcanica, quando Prilep venne annessa al Regno di Serbia nonostante le rivendicazioni dei Bulgari. Durante la prima guerra mondiale, dal 17 novembre 1915 al 24 ottobre 1918, venne occupata dall'esercito bulgaro. Al termine del conflitto Prilep entr\u00f2 a far parte del Regno dei Serbi, Croati e Sloveni e inclusa nella banovina del Vardar.\nNel corso dell'invasione nazifascista della Jugoslavia Prilep venne occupata dapprima dall'esercito tedesco e poi da quello bulgaro. Dal 1941 al 1944 la citt\u00e0 venne annessa al Regno di Bulgaria. Il 9 settembre 1944 venne liberata dai partigiani jugoslavi.\nAmministrazione.\nGemellaggi.\nPrilep \u00e8 gemellata con:"}
{"id": "2293789", "revid": "125966352", "url": "https://it.wikipedia.org/wiki?curid=2293789", "title": "Clan dei Casamonica", "text": "Il clan dei Casamonica \u00e8 un'organizzazione criminale mafiosa presente a Roma e operante nell'area di Roma, dei Castelli Romani e del litorale laziale.\nOrigine.\nIl clan dei Casamonica prende origine dalle famiglie Casamonica e Di Silvio, famiglie di Rom abruzzesi stanziali originarie dell'Abruzzo e del Molise, giunte a Roma negli anni cinquanta e sessanta. Documenti ritrovati durante l'attivit\u00e0 d'indagine dei Carabinieri del nucleo investigativo di Frascati, invece, fanno risalire l'epoca del primo trasferimento a Roma al 1939, quando Luciano Casamonica e Adelaide Spada, arrivarono da Tortoreto nella zona del Mandrione, a Porta Furba. Qualche tempo pi\u00f9 tardi, negli anni cinquanta si aggiunse stabilmente un'altra coppia, formata dal fratello di Luciano e dalla sorella di Adelaide. Questi provenivano da Venafro, ma risultavano frequentare via del Mandrione gi\u00e0 verso la fine degli anni quaranta. Nella prima fase le famiglie erano \"semi-sedentarie\" e passavano l'inverno a Roma per poi migrare in primavera verso Milano e Torino.\nIl gruppo \u00e8 quindi costituito dai membri di queste famiglie, con occasionali imparentamenti con altre famiglie Rom come i De Rosa, i Di Guglielmo, i Morelli, i Di Silvio,Di Colombi, i Di Rocco, i Ciarelli, i Bevilacqua, i Sauchella e gli Spada e gli Spinelli; inoltre si affidano ai Seferovic, di origine bosniaca musulmana.\nDevono il loro attuale potere alla famigerata banda della Magliana, che utilizzava i componenti della famiglia di zingari come manovalanza criminale; in particolare Enrico Nicoletti, ex cassiere della banda della Magliana, si affidava ai Casamonica per riscuotere i debiti insoluti. Col passare del tempo e numerose alleanze hanno acquistato sempre pi\u00f9 spessore criminale fino a diventare un'organizzazione tale da assumere il controllo di varie attivit\u00e0 in diversi quartieri.\nLe prime notizie su questo gruppo risalgono al dopoguerra:\nZone di attivit\u00e0.\nI capisaldi tradizionali del clan mafioso sono le zone poste nella periferia sud-est della capitale: Ostia, Corviale, Laurentino 38, Spinaceto, Romanina, Casal Morena, Porta Furba, Quadraro, Tuscolano, Tor Bella Monaca, Ponte di Nona e pi\u00f9 gi\u00f9, verso sud, in altri comuni fino ad arrivare a Ciampino, Frascati, Grottaferrata, Marino, Albano, Lariano, Castelgandolfo, Vermicino e Monte Compatri. Inoltre sono presenti presso il litorale sud di Roma: Ardea, Torvaianica, Anzio e Nettuno. Altra area di attivit\u00e0 \u00e8 rappresentata dalla Tuscia in particolar modo a Viterbo e a Tarquinia.\nSecondo la Direzione Investigativa Antimafia il clan \u00e8 la struttura criminale pi\u00f9 potente e radicata del Lazio, con un patrimonio stimato di 90 milioni di euro. Secondo un censimento di Vittorio Rizzi, capo della squadra mobile di Roma, il clan \u00e8 composto da un migliaio di affiliati divisi in 43 famiglie. Gi\u00e0 in un reportage del 1956 sulla comunit\u00e0 Rom di via del Mandrione si indica l'importanza della famiglia:\n\"\"Una comunit\u00e0 organizzata attorno al nucleo dominante della famiglia Casamonica, ancora oggi uno dei gruppi zingari stanziali pi\u00f9 influenti del Lazio e dell\u2019Italia centrale\".\"\nI Casamonica non hanno capi, sono divisi in cerchi, in \"arcipelaghi\", ogni ceppo ha un capo, che corrisponde, se non \u00e8 ubriacone o appassionato di altre cose, alla persona pi\u00f9 anziana. I Casamonica sono riusciti a impastare, incrociare, il tratto identitario Rom abruzzese d'origine, che \u00e8 un tratto che ha delle specifiche, con quello criminale. Questo impasto ha creato un unicum, dove non hai la piramide, ma hai una gestione orizzontale, con tanti \"atolli\" con un vertice. Questi \"arcipelaghi\" hanno dei tratti comuni, quindi se tu racconti un \"arcipelago\" \u00e8 un po' come se li raccontassi tutti. L'arcipelago \u00e8 la definizione elaborata dagli inquirenti per descrivere il coacervo di cognomi e rami genealogici, uniti tra loro da matrimoni combinati. Omonimie e diramazioni di sangue rendono complesso disegnare la struttura dell'organizzazione. Non tutte le \"casate\" sono invischiate nei traffici criminali. Tutte provengono da lontano. \u00c8 chiaro che i capi di questi \"arcipelaghi\", i soggetti pi\u00f9 rappresentativi, si parlano e a volte si passano pure le vittime, succede che alcune vittime vengono estorte, vengono usurate da un Casamonica e poi si presenta il cugino. Una vasta costellazione di famiglie criminali. Dall'Abruzzo alla Calabria, passando per il Lazio e il Molise, gli ormai ex Rom formano una ragnatela di alleanze e legami parentali che sta aumentando di peso e influenza. Si tratta di famiglie tutte strettamente connesse sulla base di rapporti fra capostipiti che si sono sposati con appartenenti alle varie famiglie. Anche se in passato si sono, spesso, tesi agguati, soddisfatto vecchie vendette, pi\u00f9 per atavica rivalit\u00e0 che per affari, a cui hanno posto fine con matrimoni combinati.\nLe attivit\u00e0.\nCampi di interesse.\nOriginariamente erano cavallari, commerciavano cavalli, muli e somari. Alcuni facevano imbrogli alle fiere: truccavano gli animali e li vendevano. Non avevano niente e vivevano dentro dei tuguri. Poi hanno comprato e preso in affitto delle case a Venafro e si sono allargati ad Isernia, combinando matrimoni con altre famiglie rom della zona. Tenevano i cavalli allo stato brado e li facevano pascolare tra gli uliveti. Quando arrivava il padrone del terreno se ne andavano senza dire nulla, sul dorso della montagne, dove, nei tornanti e nelle gole, si estende il Parco regionale dell'Olivo. Alcuni erano ladri di galline, si ingegnavano in furtarelli, truffe e usura di basso profilo.\nNella zona di Romanina erano dediti a piccoli commerci informali, tipici di un'economia di sussistenza appena uscita dalla guerra. I primi abitanti ricordano ancora i tentativi dei Casamonica, che all'epoca vivevano in situazioni provvisorie, di appropriarsi dei terreni, lasciando i cavalli al pascolo. Il metodo era semplice: se nessuno si fosse presentato a reclamare la propriet\u00e0, allora avrebbero iniziato a costruire quelle che oggi sono le ville, ormai note come simbolo del loro potere. Inoltre si occupavano di piccoli commerci illeciti di merce che veniva rubata ai tir di passaggio sul GRA. \"C'\u00e8 stato un periodo in cui bloccavano i tir sul raccordo che portavano qualsiasi cosa... Erano loro. Tanto \u00e8 vero che ti capitava ti fermasse per strada \"c'abbiamo i jeans\" piuttosto che il televisore, quello era il commercio che facevano\".\nL'indubbia abilit\u00e0 mercantile ha dato forza e prepotenza al clan che \u00e8 presente in molti settori commerciali ed economici, come edilizia e immobiliare, gestione di ristorazioni e stabilimenti balneari, investimento di capitale in societ\u00e0. Le attivit\u00e0 illegali in cui \u00e8 coinvolto il clan sono l'usura, con interessi dal 200% al 300%, il traffico di stupefacenti nei Paesi comunitari di Germania, Spagna, Paesi Bassi e Italia, l'influenza su elezioni comunali nel Lazio e sul sistema politico a livello regionale, la gestione di eventi, festivi e no, nel litorale capitolino. Si hanno notizie di collaborazione del clan dei Casamonica con l'ex cassiere della banda della Magliana, Enrico Nicoletti, il quale avrebbe venduto al clan i debitori insolventi al fine di riscuotere i crediti. Una figura fondamentale, non solo per i suoi rapporti con la malavita, essendo strettamente legato a personaggi come Pasquale Galasso e Ciro Maresca, Pippo Cal\u00f2, Tot\u00f2 Riina e Leoluca Bagarella, ma soprattutto per i suoi rapporti con gli uomini delle istituzioni e imprenditori, come Aldo Moro, Giulio Andreotti, Claudio Vitalone e Vittorio Sbardella. Inoltre sembra non essere ostacolato dalle banche che, anzi, negli anni 1980, gli concedono fidi consistenti e, come emerge nelle carte del giudice istruttore Lupacchini, lo accolgono persino nella filiale di Montecitorio della Cassa di Risparmio di Rieti. Il cassiere raccoglie dalle mafie denaro da riciclare in investimenti di alta finanza.\nPur agli arresti domiciliari, Antonio Casamonica continuava l'attivit\u00e0 usuraia, per la quale viene arrestato e incarcerato nel 2016. Per quanto riguarda il traffico di droga il giornalista Nello Trocchia, che si \u00e8 occupato di numerose inchieste sul clan, ha affermato:\n\"\"A Roma gira una marea, un fiume di cocaina, e quasi la met\u00e0 della cocaina consumata e commercializzata a Roma \u00e8 sotto l'egida dei Casamonica. Significa che un consumatore su due ha avuto a che fare con i Casamonica\".\"\nUn dato pesante se raffrontato al giro d'affari che muove la coca nella capitale. Roberto Saviano spiega cos\u00ec il volume d'affari della coca a Roma:\n\"\"A Roma la droga si vende, a Roma la droga serve per comprare attivit\u00e0 commerciali, a Roma la droga serve per costruire case. Roma \u00e8 diventata una \"narcocitt\u00e0\".\"\nAntonio Casamonica, crudele, avventato \u00e8 il figlio del capostipite del clan Vittorio Casamonica, i cui funerali suscitarono particolari polemiche e imbarazzo istituzionale per l'eccesso di sfarzo e pomposit\u00e0, con uso di gigantografie, carri trainati da cavalli, musiche eseguite da una banda musicale, tratte dal film \"Il padrino\", Rolls-Royce e perfino di un elicottero che, pur non autorizzato al volo a causa del blocco aereo della citt\u00e0 di Roma, lanciava petali di fiori sul corteo funebre. Tante persone partirono quel giorno da Isernia, da Caserta e Frosinone per il funerale.\nAntonio si trova ai domiciliari per estorsione, il giudice gli accorda un permesso premio per partecipare ai funerali del padre. Finito il funerale, Antonio \u00e8 tornato nuovamente in galera. Antonio Casamonica, nonostante fosse stato trasferito ai domiciliari, avrebbe continuato imperterrito a minacciare le sue vittime e pretendere gli interessi fuorilegge.\nVittorio Casamonica era nato a Venafro nel 1950, figlio di Guerino Casamonica, nato nel 1907 ed originario di Roseto degli Abruzzi, commerciante di cavalli, e Virginia Spada, nata nel 1907 a Venafro. Nel 1941 marito e moglie, erano partiti da Roseto degli Abruzzi, sulle sponde del Mar Adriatico, alla volta del Molise. Visse proprio a Venafro, coi suoi, in via Licinio (quartiere Ciaraffella), rione ad est della citt\u00e0 dove vivevano e dove vivono diverse famiglie rom della citt\u00e0. Dopodich\u00e9, nel 1953, si trasfer\u00ec con la famiglia a Roma, dove nel 1948 avevano comprato uno stabile a via del Mandrione. A 13 anni cominci\u00f2 a trafficare con i motorini, a 17 anni aveva una Ferrari. Nel 1970 fin\u00ec all'interno di un\u2019indagine per assegni a vuoto: la chiuse con la pena sospesa e il pagamento di una multa. Fu il primo di una lunga serie, oltre una decina di fascicoli aperti per lo stesso reato. Con gli assegni lo \u201czio\u201d ci \u201ccampava\u201d, a volte a vuoto, scoperti, altre volte ballerini, legati a conti aperti solo per imbastire qualche truffa. In un altro processo fu assolto ed era il 1987. L\u2019accusa della Procura di Venezia era gravissima: associazione mafiosa finalizzata al sequestro di persona. Nel 2002 Vittorio Casamonica viene coinvolto in una inchiesta per droga, avrebbe fatto cedere a due persone diversi quantitativi di cocaina, ma ne esce pulito. Fondamentale fu l'incontro con Enrico Nicoletti, un\u2019amicizia nata all\u2019ombra di un autosalone e iniziata negli anni settanta. Casamonica cos\u00ec matura conoscenze nel mondo di sopra, quello che conta, costruendo rapporti con la politica, le forze dell\u2019ordine, il Vaticano. Vittorio Casamonica era considerato dalla stessa Questura un personaggio di secondo piano, non coinvolto attualmente in indagini e per questo \u201cnon attenzionato\u201d dalla polizia giudiziaria. Non \u00e8 mai stato condannato per associazione mafiosa. \u00abSono uno zingaro, vendo macchine\u00bb, disse alla DIA nel 2004 quando era sospettato di associazione mafiosa. \u00abMacch\u00e9 mafia e mafia, non nego qualche errore del passato ma di mafia, usura e droga non voglio nemmeno sentir parlare\u00bb.\nIn merito alla sua figura e al suo ruolo all'interno della famiglia, Massimiliano Fazzari spiega:\n\"Quando Vittorio Casamonica era in vita, quello che diceva era. Se diceva A era A. Casa sua era importante come il santuario della Madonna di Polsi, aveva un po' il ruolo di Domenico Oppedisano, Zi Mico\" (il presunto capo \u201creggente\u201d della 'ndrangheta ndr)\". Nella zona della Tuscolana, soprattutto in prossimit\u00e0 del vicolo di Porta Furba, i Casamonica hanno un controllo equiparabile a quello che pu\u00f2 avere una locale di \u2018ndrangheta in un paese calabrese.\"\nIl 25 marzo 2010 viene scoperto un sodalizio tra Pietro D'Ardes, Rocco Casamonica e affiliati alla 'ndrangheta dei Piromalli-Mol\u00e8 e Alvaro per il riciclaggio dei proventi illeciti e la costituzione di societ\u00e0 (15 sequestrate) per la partecipazione ad appalti pubblici.\nAlcune dichiarazioni importanti sui rapporti con la 'ndrangheta e sulla loro struttura le d\u00e0 il collaboratore di giustizia Massimiliano Fazzari:\n\"\"Quando ancora era in Calabria, aveva sentito parlare dei Casamonica come di una famiglia di mafia, che aveva, nella capitale, lo stesso controllo del territorio che poteva avere una cosca di \u2018ndrangheta in un paese della provincia di Reggio Calabria.\"\n\"Mi risulta che abbiano rapporti anche con importanti famiglie di \u2018ndrangheta, fra cui i Piromalli di Gioia Tauro. Per quello che mi risulta i rapporti fra i Casamonica e i Piromalli riguardavano gli stupefacenti.\"\n\"I Casamonica a Roma sono una famiglia temuta e rispettata, non in ragione dei loro rapporti con la \u2018ndrangheta ma in ragione del fatto che si fanno rispettare. A Roma il nome Casamonica incute paura a tutti, cos\u00ec come il nome Bellocco incute paura a Rosarno\".\"\nIn seguito all'operazione \"Gramigna\" emergono i rapporti con Domenico Strangio per la compravendita di cocaina.\nSecondo alcune indagini, i Casamonica sarebbero, inoltre, in attivit\u00e0 col clan camorristico capeggiato da Michele Senese, il quale costituiva, per i Casamonica, una delle principali fonti di approvvigionamento di stupefacenti, insieme alla 'ndrangheta. Debora Cerreoni, ex moglie di Massimiliano Casamonica e oggi collaboratrice di giustizia, ebbe a dichiarare ai giudici che sua cognata, Liliana Casamonica, afferm\u00f2 che Salvatore Casamonica (fratello di Liliana e Massimiliano) raccontava con orgoglio di aver acquistato partite di stupefacenti dagli uomini di Senese, perch\u00e9 riteneva che il Senese fosse un elemento dalla spessissima caratura criminale. In merito ai loro rapporti con la camorra e con Napoli il collaboratore di giustizia Massimiliano Fazzari afferma:\n\"\u00abPerch\u00e9 studiano i napoletani, vogliono essere come loro perch\u00e9 i napoletani sono sopra, hanno storia, ne hanno ammirazione, perch\u00e9 li frequentano e ne assorbono a volte lo stile. Ascoltano neomelodici, i cantanti partenopei a palla, a casa, in auto, come succede nei vicoli gi\u00f9. Stanno sempre in mezzo alla strada fino a notte tarda\u00bb\".\nSpesso vanno a Napoli per i traffici che gestiscono. E copiano anche i festeggiamenti.\n\u00ab\"Io stavo li\"\u00bb ricorda Fazzari, \u00ab\"sapevo che avevano arrestato uno di loro, aveva commesso il reato, ma un altro si era accollato ogni colpa. A un certo punto, nel vicolo di Porta Furba, un frastuono di clacson, rumore, applausi. Io dissi \u201cguarda questi\u201d. Loro hanno questo modo eclatante. Dalle mie parti avrebbero organizzato una tavolata con la gente giusta.\u00bb\"\nStorici i rapporti con il clan Mazzarella, che ha come zona di competenza anche il litorale laziale. Dario De Simone, boss dei Casalesi, oggi pentito, ricorda: \u00abNoi con gli \u201czingari\u201d non abbiamo mai avuto a che fare, ma loro su Roma sono una presenza decennale e fissa\u00bb. Debora Cerreoni racconta l'amicizia di Bitalo, Giuseppe Casamonica, con Salvatore Esposito, detto Sas\u00e0. E Salvatore Esposito racconta un altro rapporto di livello della casata. Esposito, infatti, \u00e8 figlio di Luigi, detto \u201cNacchella\u201d, braccio destro del defunto Gennaro Licciardi, detto \u201c'a scimmia\u201d, uno dei re del narcotraffico, esponente di vertice dell'alleanza di Secondigliano, la pi\u00f9 potente organizzazione criminale campana. E lo stesso Nacchella \u00e8 stato fra i latitanti pi\u00f9 pericolosi, prima di essere arrestato mentre rientrava da una crociera. Una conferma, ulteriore dei rapporti con la camorra, arriva da un collaboratore di giustizia, Armando De Rosa, ex camorrista: \u00abAntonio Leonardi aveva investito dei soldi a Roma e riciclava soldi del clan e apr\u00ec delle piazze di spaccio. Si alle\u00f2 con il gruppo Senese e con i Piromalli per la cocaina, che gli riforniscono la droga per il tramite dei Casamonica\u00bb. Leonardi \u00e8 un broker della droga, fedelissimo di Paolo Di Lauro, prima di girarsi e cambiare fazione, passando con gli scissionisti.\nC'\u00e8 un'altra mafia con la quale la casata \u00e8 entrata in contatto, \u00e8 quella albanese. Sono tanti e in rapporti con la casata, come Besim Skarra. Fazzari spiega:\n\"\u00abQuando \u00e8 successo della figlia di Beppe si \u00e8 riempito il vicolo, cose, si chiamavano, facevano, addirittura anche gli albanesi avevano chiamato, Besim, questa cosa me la racconto anche Besim, prendi le armi per tutti gli albanesi che conosci\u00bb\".\nBesim Skarra \u00e8 un albanese che, per conto dei Casamonica, si occupava di spaccio.\nL'episodio riguarda fatti dell'aprile 2014, quando per vendicare uno sgarro e la fuga d'amore della figlia di Giuseppe Casamonica, i Casamonica si affidarono agli amici albanesi.\nLe collusioni con la politica.\nSorge alla fine degli anni 1970 la seconda Universit\u00e0 di Roma, all'ombra di propriet\u00e0 ecclesiastiche e di influenze andreottiane che fanno accrescere il bacino economico del duetto Nicoletti-Casamonica. Nella narrazione di Floriana Bulfon, l'operazione Tor Vergata appare \u00abtargata DC\u00bb. E, sulla base delle informazioni raccolte durante le indagini che non sono mai approdate a una verit\u00e0 processuale completa, il legame con la Democrazia Cristiana pare saldarsi nella fase di ricostruzione dell'Irpinia dopo il terremoto del 1980, nella circostanza del rapimento da parte delle Brigate Rosse dell'assessore campano Ciro Cirillo rilasciato il 24 luglio 1981 dopo il riscatto che sarebbe stato racimolato con i soldi portati dalla cordata Nicoletti-Casamonica e la mediazione del boss camorrista Raffaele Cutolo dal carcere.\nAlla vigilia delle elezioni comunali di Roma del maggio/giugno 2013, viene pubblicata su alcuni giornali nazionali e regionali una foto che riprende il candidato e sindaco uscente Gianni Alemanno con Luciano Casamonica, cugino, pur incensurato, omonimo del boss del clan, che avrebbe comunque svolto un ruolo di \"rappresentanza\" e di \"facilitazione\" nei confronti della famiglia e del clan, che si era offerto di effettuare la \"sorveglianza e sicurezza\" dei vari centri di accoglienza per migranti, in realt\u00e0 con metodi di \"pax mafiosa\". Alla cena era presente anche il futuro ministro Giuliano Poletti, risultato comunque del tutto estraneo alle indagini e agli interessi del clan. Le foto furono scattate nel settembre 2010 durante una cena nel centro di accoglienza Baobab, cena organizzata da Salvatore Buzzi che, dietro la parvenza di un impegno nel reinserimento sociale di detenuti, migranti e altre persone svantaggiate, svolgeva in realt\u00e0 attivit\u00e0 con intenti criminali sotto la copertura dalla sua organizzazione, la \"cooperativa 29 giugno\", e che finir\u00e0 fra i principali imputati dell'inchiesta della magistratura chiamata \"Mafia capitale\", che si occupa del malaffare e dello sfruttamento dell'integrazione di ex detenuti e immigrati e di altri reati riguardanti la malagestione di appalti e servizi pubblici, per cui i principali imputati, lo stesso Buzzi e Massimo Carminati sono stati condannati nel 2017 a 19 e 20 anni di reclusione (sono stati accertati i loro legami criminali con il clan dei Casamonica), oltre a numerose altre condanne per altri esponenti partecipanti alla cena in questione. Alemanno sment\u00ec la frequentazione ma, pur archiviata l'accusa principale di associazione mafiosa, egli risulta ancora, al 2018, indagato per corruzione e finanziamento illecito.\nUna caratteristica particolare del gruppo \u00e8 sempre stata quella di dire, anche spontaneamente, per quali partiti hanno votato. Nel 2015 intervistato dalla trasmissione La Zanzara, Vittorino \"Victor\" Casamonica alla domanda del giornalista e conduttore David Parenzo, per chi avesse votato afferm\u00f2:\n\"\u201cDi solito voto a sinistra, per il PD\u201d\" \u2013 rivela il giovane \u2013 \"\u201cma non sono un uomo di sinistra, sono di centro. Per\u00f2 mi piace la sinistra. E Marino mi piace ancora adesso, ma non capisco queste polemiche ridicole e queste calunnie su mio nonno Vittorio. Lui non era un boss\u201d.\"\nSempre ai microfoni della Zanzara, un altro esponente della famiglia, Domenico Spada afferm\u00f2:\n\"\u00abIo ho votato per il Movimento Cinque Stelle, adesso per\u00f2 non li voto pi\u00f9\u00bb.\" Spada spiega, nel corso della trasmissione condotta da Giuseppe Cruciani, di voler dare vita a un suo \u201cpartito\u201d: \"\u00abAdesso mi metto in proprio, voglio fare una mia lista. CasaPound? Ad Ostia loro hanno lavorato per il popolo, fanno un sacco di beneficenza, fanno i pacchi per le feste, fanno il bene\u00bb.\"\nSempre Domenico Spada risult\u00f2 protagonista di una vicenda che invest\u00ec Emanuele Dess\u00ec, candidato nel proporzionale al Senato col M5s nel collegio della provincia di Latina. Infatti il candidato compar\u00ec in un video Facebook del pugile, in cui accennava a un balletto. In seguito alle polemiche il Dess\u00ec afferm\u00f2:\n\"\"Facevo il pugile e insegnavo pugilato, e ovviamente frequentavo le palestre, anche quella in cui si allenava Domenico Spada. Lo stesso che, nello stesso periodo, veniva insignito del 'Collare d'Oro' proprio da un eminente rappresentante del Pd come Graziano Delrio, con tanto di cerimonia e foto che immortalano assieme l'attuale ministro dei Trasporti e Domenico Spada\".\"\nNel 2015, davanti alle telecamere della \"Gabbia\" Guerino Casamonica detto \"Pel\u00e8\" afferm\u00f2:\n\"\u00abNoi abbiamo votato, la politica ha sempre chiesto voti, abbiamo votato Andreotti, Craxi, Berlusconi. Tutti\u00bb.\"\nGli arresti.\nIl 26 agosto 1977 a San Lorenzo vengono arrestati Antonio Casamonica, Giuseppe Marizzom, Vincenzo Serpe, Cosirno Vallena, Edoardo Massaro, di Bari, Ottavio Amici e Francesco Ienna. Tutti sono accusati di \"occupazione abusiva continuata ed aggravata di edificio pubblico\" e di \"furto continuato di energia elettrica ed acqua\". L'edificio occupato \u00e8 una ex sede di una birreria che era stata acquistata da un'universit\u00e0, era stato occupato dal collettivo di via dei Volsci che ne avevano fatto una centrale operativa per le loro operazioni squadristiche. Il 15 febbraio 1981 un'operazione dei carabinieri della compagnia Trastevere, porta all'arresto di cinque persone, tre uomini e due donne, contitolari del night \"la campanella\" in via Panico e complici nello smercio di droga. Gli arrestati sono: Guerrino Casamonica, Stefano Spinelli, Teresa Elisabetta Mallardi, Irene Spinelli e Giuseppe Spinelli. Inoltre vengono ritrovati e sequestrati al Casamonica 10 grammi di cocaina, mentre sotto il bancone vengono ritrovati 100 dosi di coca dal valore di 20 milioni di lire. Il 28 luglio 1989 viene sgominata a Marino, dalla squadra mobile, una banda dedita all'usura tra cui spicca il nome di Consiglio Casamonica. Il 9 dicembre 1992 in due autorimesse della zona sud\u00a0\u2013 in via Giulio Agricola e in via Tito Labieno\u00a0\u2013 la polizia trova il \u201cgarage di famiglia\u201d: Jaguar, Ferrari, Rolls Royce, valutate, all'epoca, in qualche miliardo di lire. Venne applicata, in quel caso, la normativa antimafia che era stata appena votata dal Parlamento. Il 20 aprile 1994 scatta una maxi operazione contro il traffico di armi (in particolare pistole Beretta e Kalashnikov) e droga che vede coinvolti esponenti della Banda della Magliana, un agente di Polizia e Dante Casamonica. Il 7 ottobre 1994 a Roma vengono arrestati Guerrino Casamonica e la moglie Gina Guarnieri, con l'accusa di usura, praticata verso un commerciante di Bracciano. Il 27 gennaio 1995 a Monterotondo vengono arrestati per usura Guerrino Casamonica e Luigi Andreassi. Il 27 aprile 1996, a seguito di indagini vengono denunciati dieci appartenenti del clan dei nomadi. Sfruttavano prestanome disperati per poter raggirare banche e privati, ottenendo guadagni per un miliardo e mezzo di lire. Il 4 gennaio 1997 viene arrestato per furto all'Appio-Latino Vittorio Casamonica (33 anni), mentre si aggirava giorni dopo la rapina sul luogo del furto. Tra il 26 agosto e il 15 settembre 1998 la polizia compie un'operazione antidroga che porta all'arresto di cinque persone tra la Romanina e Casal Morena. Il 6 gennaio 1999 a Roma, a seguito di un'operazione della mobile vengono sequestrati al clan certificati di deposito e gioielli, l'indagine aveva gi\u00e0 portato al sequestro di nove auto di grossa cilindrata custodite in due garage del centro. Nel 2003 Vittorio Casamonica fu imputato, al tribunale di Teramo, per i reati di usura ed estorsione. Un caso giudiziario che non scalf\u00ec il capo dei rom: secondo le accuse, nel 1997, Casamonica e un'altra rom di Roma avrebbero ottenuto da due donne di Villa Rosa di Martinsicuro interessi del 360% annuo per un prestito di 12 milioni di lire da utilizzare come caparra per l'acquisto di un appartamento. Sempre secondo le accuse, i rom avrebbero minacciato le due donne di incendiare la loro casa e uccidere il figlio di una, per ottenere il possesso di un altro appartamento delle due donne. La procura chiese la condanna a 4 anni per Casamonica e per l'altra rom, ma il tribunale derubric\u00f2 l'imputazione di estorsione in esercizio arbitrario delle proprie ragioni mentre, per l'altra accusa di usura, arriv\u00f2 l'assoluzione perch\u00e9 il fatto non sussiste. Il 12 giugno 2003 vengono arrestati Ferruccio Casamonica e la moglie Gelsomina Di Silvio per usura ed esercizio abusivo del credito.\nNel 2004, nel corso di un'operazione coordinata dalla DIA e dalla Procura antimafia, sono stati arrestati diversi membri Casamonica e Di Silvio, con la scoperta dell'immissione del clan nel traffico internazionale di droga e nel riciclaggio di denaro ricavato dallo strozzinaggio. Il capitale ricavato dai traffici illeciti veniva investito nell'edilizia per costruire ville e in societ\u00e0 romane, mentre la restante parte del denaro era custodita in alcune banche nel Principato di Monaco, per un totale di diversi milioni di euro.\nIl 26 settembre 2006, a Roma, gli uomini della squadra mobile scoprono, al Tuscolano, all'interno di un appartamento un arsenale. Vengono ritrovate 24 pistole di cui 6 revolver e 18 semiautomatiche, 4 fucili di cui 3 a pompa, due fucili mitragliatori M70, due penne pistola e numerose munizioni. L'appartamento apparteneva a M. M. Strettamente legato a membri del clan nomade, persone di estrema destra, ultr\u00e0 delle due squadre capitoline e pregiudicati.\nA gennaio del 2012, a seguito di una maxi operazione di polizia e carabinieri a Roma contro lo spaccio di sostanze stupefacenti, sono stati arrestati 39 esponenti del clan e sequestrati beni per milioni di euro. In questa occasione, per la prima volta, \u00e8 stata formalizzata l'imputazione di associazione per delinquere nei confronti di alcuni esponenti della banda. Per operare in condizioni di maggior sicurezza, i Casamonica, ma anche gli Spada, i Di Silvio, i De Rosa, avevano installato all'interno delle abitazioni un sistema di video sorveglianza con monitor e dislocato nelle strade degli accoliti con il ruolo di vedetta per segnalare l'arrivo delle forze dell'ordine. Il restringimento delle carreggiate con fioriere e camion parcheggiati in doppia fila, faceva il resto. Per attraversare il quartiere a bordo della proprio auto va versato un obolo: o soldi o sigarette, altrimenti non si passa. Nel 2013 viene confiscata perfino una discoteca al Testaccio, ventitr\u00e9 ville e un parco auto di dodici veicoli.\nL'11 maggio 2016 viene sgominata a Roma una organizzazione criminale tra elementi criminali di etnia Rom abruzzese, il clan dei Casamonica, Camorra e 'ndrine di Polistena, Taurianova e del locale di Melicucco.\nA causa di un pestaggio avvenuto il 1\u00ba aprile 2018 ai danni di un'avventrice disabile e del proprietario di un bar nel quartiere Romanina, azione che aveva il chiaro intento di ribadire il controllo territoriale del clan sulla zona, segnalata da un reportage video del quotidiano la Repubblica pur con oltre un mese di ritardo nel maggio 2018, sono stati arrestati per lesioni, minacce e danneggiamento, con l'aggravante del metodo mafioso, Antonio Casamonica e Alfredo detto \"Killeretto\", Vincenzo ed Enrico Di Silvio, responsabili degli atti di violenza e intimidazione, riportando l'attenzione sull'infiltrazione del metodo mafioso nel territorio della capitale italiana, gi\u00e0 segnalatasi per altri simili recenti episodi di violenza privata e intimidazione per opera del clan Spada, contiguo a quello dei Casamonica.\nIl 27 luglio 2018 scatta l'operazione \"Gramigna\" con 37 ordinanze di custodia cautelare, emesse dal Gip di Roma, che i militari eseguono su richiesta della Direzione Distrettuale Antimafia, nei confronti di soggetti appartenenti al clan ai quali viene contestato l'art. 416-bis del Codice penale, ovvero l'associazione di stampo mafioso. Le ordinanze eseguite dai Carabinieri riguardano Roma e le province di Reggio Calabria e Cosenza. Ruolo apicale di promotore \u00e8 stato attribuito dagli investigatori a Giuseppe Casamonica. Seguir\u00e0 il 15 aprile 2019 con l'operazione \"Gramigna bis\" dove i Carabinieri del Comando Provinciale di Roma eseguono ventitr\u00e9 misure cautelari, di cui diciotto appartenenti alla famiglia dei Casamonica, due Spada, un Di Silvio, e uno Spinelli. L'operazione vede l'impiego di circa 150 carabinieri tra Roma e provincia e in varie regioni d'Italia, con l'ausilio di unit\u00e0 cinofile, un elicottero dell'Arma e del personale dell'8\u00ba Reggimento 'Lazio'.\nL'operazione porta all'arresto di Celeste Casamonica, Consiglio Casamonica, Cosimo Casamonica, Christian Casamonica, Giuseppe Casamonica detto \"Bitalo\", Giuseppe Casamonica detto \"Monca\", Lauretta Casamonica, Liliana Casamonica detta \"Stefania\", Luciano Casamonica (noto alle cronache romane per essersi fatto fotografare nel 2010 con Gianni Alemanno e Giuliano Poletti durante una cena al Baobab alla quale era presente anche Salvatore Buzzi), Massimiliano Casamonica detto \"Ciufalo\", Pasquale Casamonica detto \"Rocky\", Rocco Casamonica, Rosaria Casamonica, Salvatore Casamonica, Gelsomina Di Silvio, Emanuele Proietto, Alizio Spada e Ottavio Spada detto \u2018Ciccillo' e Vincenzo Spinelli. Inoltre, durante le perquisizioni vengono rinvenuti e sequestrati del denaro contante, gioielli e 14 orologi di lusso per un valore stimato di oltre 150\u00a0000 euro. Durante le indagini, sono stati sequestrati anche quattro alloggi popolari: uno a Ostia in piazza Gasparri, feudo proprio del clan Spada, uno a Pietralata e altri due sparsi tra Roma e Ciampino. Vengono sequestrati un ristorante al Pantheon, una discoteca a Testaccio, un centro benessere al Tuscolano e la palestra di Domenico Spada a Marino dove Vulcano preparava i suoi incontri di boxe.\nI reati per i quali la procura procede sono, a vario titolo, di estorsione, usura, intestazione fittizia di beni, spaccio di stupefacenti; in buona parte commessi con l'aggravante del metodo mafioso. Dall'indagine emerge il modus operandi dell'organizzazione che si muoveva con le attivit\u00e0 di spaccio di droga, estorsioni e usura. \"\u00c8 stato accertato il 'tipico modus agendi\" - hanno scritto i magistrati - \"posto in essere dai Casamonica, caratterizzato da larvate forme di violenza e minaccia, veicolate attraverso un compulsivo approccio verso le vittime, sottoposte a continue richieste prive di ogni giustificazione e che finiscono per metterle in uno stato di totale assoggettamento\". Tra i destinatari delle misure cautelari anche donne che avrebbero preso il posto degli uomini finiti in manette nei mesi scorsi. Il nome che spicca \u00e8 quello di Asia Sara Casamonica, nuora del boss Giuseppe Casamonica, che aveva rioccupato la casa di Porta Furba del capo clan, gi\u00e0 confiscata e simbolo del loro potere e del controllo su quel territorio.\nIl 25 luglio 2018 tre persone, tra cui Ferruccio Casamonica e il figlio di 19 anni Guido, vengono arrestati con l'accusa di tentato omicidio: nel novembre del 2017 accoltellarono nella loro zona a Capannelle un venditore ambulante dopo averlo rapinato. Nel corso dell'inchiesta \u00e8 emerso come i membri del clan avessero assoggetto con il terrore dieci famiglie di affittuari di un immobile di loro propriet\u00e0, colpevoli di volere un regolare contratto d'affitto.\nIl 20 novembre 2018 il Comune di Roma fa sgomberare otto famiglie del clan da altrettante ville abusivamente costruite, con l'intento di abbatterle nei giorni successivi; l'abbattimento inizia il giorno immediatamente successivo, il 21 novembre 2018. Anche il 26 novembre, nel quartiere Romanina, viene fatta sgomberare una villetta e, in occasione della demolizione, il Ministro dell'interno Matteo Salvini sale sulla ruspa per effettuare la prima manovra, anche se la prima ad arrivare sul posto, con tanto di ruspa in azione sullo sfondo, \u00e8 stata Virginia Raggi, che ha assistito in diretta ai primi momenti dell'abbattimento di quelle villette.\nIl 30 gennaio 2019 scatta l'operazione \"Brasile low cost\" che vede la collaborazione della Guardia di Finanza, della polizia svizzera, della DEA e della DDA di Roma. Vengono arrestate 5 persone ritenute a capo del sodalizio criminale. Salvatore Casamonica (43 anni), attualmente in carcere; Silvano Mandolesi (classe 1968), attualmente agli arresti domiciliari; Tomislav Pavlovic, montenegrino di 40 anni; Dorian Petoku, albanese di 31 anni (finito anche in altre indagini che lo vedono legato alla 'Ndrangheta e alla SCU), e Marcello Schiaffini, 52 anni, destinatario della misura degli arresti domiciliari. Nello specifico Salvatore Casamonica, membro apicale clan, \u00e8 ritenuto referente, per l'organizzazione criminale, delle importazioni di stupefacente del Sud America. Secondo quanto accertato dagli investigatori il 42enne \"manteneva contatti diretti con i narcos colombiani, occupandosi del finanziamento dell'organizzazione e degli aspetti organizzativi connessi all'importazione della cocaina, poi destinata ai referenti di numerose piazze di spaccio di Roma e Napoli\".\nIl 9 maggio 2019 un maxi blitz dei carabinieri porta a galla un'articolata rete di spaccio che vede coinvolti alcuni membri del clan. L'Anagnina \u00e8 zona di Domenico Casamonica. Insieme a lui c'era chi vendeva la merce al dettaglio, chi gestiva i pusher in strada, chi pagava 60 euro a trasporto ogni corriere della droga. A nascondere la droga pronta a essere rivenduta in strada era una coppia che, per il \"disturbo\", percepiva dai Casamonica 500 euro al mese.\nUn sistema simile che il clan aveva ormai 'esportato' anche nella zona di Roma sud. Erano ben dodici le persone che gestivano e seguivano gli affari nell'area tra Garbatella e Tor Marancia, la supervisione della famiglia Rom, dall'alto, c'era sempre ma erano altri a farsi vedere in strada. Al Quadraro, Appio Latino e Tuscolana, invece, a tirare le fila \u00e8 Salvatore Casamonica detto 'Andrea'. Nell'operazione vengono arrestate ventidue persone, ritenute appartenenti al clan, tra Roma, Trapani, Foggia, Voghera, Paola, Nuoro e Tornimparte.\nL'8 marzo 2020 viene condannato, dal tribunale di Tivoli, per truffa: Amabile Casamonica detto Marco. I fatti risalgono al 16 settembre 2014, quando a Tivoli viene allestito un banchetto di nozze da 500 invitati. Alla fine del banchetto per\u00f2, il ricevimento costato 187.000 euro, non solo non verr\u00e0 pagato ma risulter\u00e0 anche il furto di pezzi d'argenteria. A seguito di questi fatti i gestori dell'impresa di catering decidono di sporgere denuncia alle autorit\u00e0.\nIl 16 giugno 2020 scatta l'operazione \"Noi proteggiamo Roma\", nella quale personale del Servizio centrale Operativo, della Squadra Mobile di Roma e del commissariato Romanina hanno dato esecuzione all'ordinanza applicativa di misure cautelari personali e reali emessa dal gip del Tribunale di Roma, su richiesta della locale Direzione distrettuale antimafia, nei confronti di venti persone. Quindici le persone finite in carcere, cinque agli arresti domiciliari.\nI soggetti indagati sono ritenuti responsabili, a vario titolo, di aver \"preso parte all'associazione mafiosa denominata clan Casamonica, in particolare all'articolazione territoriale operante nella zona Romanina-Anagnina-Morena della citt\u00e0 di Roma, al fine di commettere: delitti contro il patrimonio (nella specie, usura ed estorsioni), contro la vita e l'incolumit\u00e0 individuale e in materia di armi, affermare il controllo egemonico sul territorio, realizzato anche attraverso accordi con organizzazioni criminose omologhe, conseguire vantaggi patrimoniali dalle attivita' economiche che si svolgono nel territorio attraverso o la partecipazione alle stesse, ovvero con la riscossione di somme di denaro a titolo di compendio estorsivo, acquisire direttamente o indirettamente la gestione e/o il controllo di attivita' economiche in diversi settori, nonch\u00e9 dei reati fine di estorsione, usura, esercizio abusivo dell'attivita' finanziaria e intestazione fittizia di beni, tutti aggravati ex articolo 416 bis.1 del Code penale\", si legge nella nota della Questura di Roma. Nel corso delle indagini gli agenti hanno ritrovato, nascosto sotto terra, un involucro avvolto da nastro isolante che custodiva assegni bancari e fogli con scritti i nomi delle vittime di usura con l\u2019indicazione dell\u2019importo della rata mensile e degli interessi da restituire. I poliziotti nella stessa operazione hanno sequestrato beni, ai fini di confisca, per oltre 20 milioni di euro. Congelato anche il patrimonio del clan che riguarda beni immobili, beni societari e oltre 140 conti correnti per un totale di oltre 20 milioni di euro. In particolare 7 immobili, tra cui due ville, quote di sei societ\u00e0, 1 ditta individuale, una stazione di servizio carburanti, un bar tabacchi, quote di un complesso immobiliare. Il nome dell'operazione \u00e8 da ricondurre a un'intercettazione di Guido Casamonica: \"\u00abMa questa \u00e8 tutta una cosa che stanno a fa\u2026 le denunce\u2026 pe' fa entr\u00e0 gli altri clan! Non hai capito? Perch\u00e9 noi proteggemo Roma! Devono fa entr\u00e0 i napoletani e i calabresi che mangiano!\u00bb.\" E pi\u00f9 avanti le frasi stizzite di Guido Casamonica diventano ancora pi\u00f9 eloquenti: \"\u00abDevono far entrare\u2026 organizzazioni forti a Roma, ecco perch\u00e9 ce devono distrugge a noi! La camorra e la \u2018ndrangheta\u2026\u00bb.\""}
{"id": "2293791", "revid": "1983214", "url": "https://it.wikipedia.org/wiki?curid=2293791", "title": "Scandal", "text": ""}
{"id": "2293793", "revid": "287204", "url": "https://it.wikipedia.org/wiki?curid=2293793", "title": "Samuel Contesti", "text": "Quattro volte campione nazionale italiano e una volta vicecampione europeo.\nIl 14 dicembre 2010, l'International Skating Union (ISU) lo classifica come sesto pattinatore in tutto il mondo.\nBiografia.\nFiglio di Yves Contesti, calciatore nelle file del Le Havre AC, N\u00eemes Olympique e , cominci\u00f2 a pattinare all'et\u00e0 di 4 anni. Nel 2007 ha sposato l'italo-francese G\u00e9raldine Zulini, sua allenatrice, e con lei si \u00e8 trasferito a Courmayeur e ha avuto un figlio nel giugno del 2009. Dal 2008 gareggia per l'Italia.\nCarriera.\nContesti inizialmente compete per la Francia, classificandosi nono ai Campionati Europei del 2005 e ventiseiesimo ai Campionati Mondiali dello stesso anno. Nella stagione successiva, si classifica quinto al Troph\u00e9e Eric Bompard e 2nd ai Campionati Nazionali Francesi, ma non compete agli Europei e ai Mondiali.\nNel 2006, viene assegnato allo Skate America, ma la Federazione di pattinaggio francese decide di ritirare il suo nome. Nel 2007, vince la medaglia di bronzo ai Campionati Francesi.\nContesti comincia a competere in Italia nel marzo del 2008. Nella primavera del 2008, si trasferisce a Courmayeur, in Italia. Conquista l'argento agli Europei del 2009, diventando il primo pattinatore italiano a vincere una medaglia in questa competizione dopo 55 anni, da quando Carlo Fassi vinse l'oro nel 1954. Ai Campionati Mondiali del 2009, Contesti si classifica quinto, ottenendo il suo miglior piazzamento di sempre.\nNel 2010 ha rappresentato l'Italia ai Giochi olimpici di Vancouver.\nHa gareggiato nella gara di pattinaggio di figura maschile concludendo al diciottesimo posto.\nHa ottenuto l'ottavo posto agli europei, dopo una gara spettacolare, ma ricevendo punti a sfavore a causa di una caduta in un doppio toe loop, che \u00e8 stato considerato solo semplice.\nIl 15 giugno 2012 ha annunciato il suo ritiro dalle competizioni, affermando di essere interessato alla carriera di allenatore."}
{"id": "2293795", "revid": "1305772", "url": "https://it.wikipedia.org/wiki?curid=2293795", "title": "Murphy's Law", "text": "Murphy's Law (\"legge di Murphy\" in lingua inglese) pu\u00f2 riferirsi a:"}
{"id": "2293805", "revid": "767487", "url": "https://it.wikipedia.org/wiki?curid=2293805", "title": "Riunione di Apalachin", "text": "La Riunione di Apalachin \u00e8 stata una conferenza dei vertici di Cosa nostra statunitense svoltasi il 14 novembre del 1957 nella villa del boss Joseph Barbara, situata ad Apalachin, nello stato di New York.\nAllo storico incontro hanno partecipato oltre 100 rappresentanti delle pi\u00f9 potenti famiglie mafiose di tutti gli Stati Uniti d'America. La conferenza fu scoperta grazie all'irruzione della polizia locale che ferm\u00f2 parte dei partecipanti.\nLa scoperta del suddetto evento da parte della polizia dello stato di New York segn\u00f2 un punto di svolta nella lotta al crimine organizzato: per la mafia fu un disastro e da quel momento lo stato cominci\u00f2 a mostrare i muscoli e nonostante i grandi traffici che Cosa Nostra continu\u00f2 a intraprendere durante gli anni seguenti, essa cominci\u00f2 a perdere sempre pi\u00f9 la propria forza.\nTra i fermati vi erano, oltre al proprietario di casa Barbara:\nTra i sospettati di aver partecipato ma non fermati vi erano:"}
{"id": "2293808", "revid": "183694", "url": "https://it.wikipedia.org/wiki?curid=2293808", "title": "Theodor Escherich", "text": "Biografia.\nTheodor Escherich nacque ad Ansbach (Regno di Baviera), figlio ultimogenito di Ferdinand Escherich, un ufficiale sanitario studioso di statistica medica, e di Maria Sophie Frieder, figlia di un colonnello dell'esercito bavarese. Dopo avere frequentato le scuole medie nel seminario \"Stella Matutina\", retto dai gesuiti, di Feldkirch (Austria), Escherich si iscrisse alla facolt\u00e0 di medicina dell'Universit\u00e0 di Strasburgo nel 1876 e, dopo aver frequentato le universit\u00e0 di Kiel, Berlino, e W\u00fcrzburg, si laure\u00f2 a Monaco di Baviera nel 1881.\nNel 1882 Theodor Escherich divenne assistente dell'internista Karl Christian Adolf Jakob Gerhardt nella clinica medica dell'Ospedale Julius di W\u00fcrzburg. Fu probabilmente Gerhardt a risvegliare l'interesse di Escherich nei confronti della pediatria, e forse anche della batteriologia, quando lo invi\u00f2 come assistente scientifico a Napoli dove si era sviluppata una epidemia di colera (1884).\nPoich\u00e9 alla fine del XIX secolo in Germania mancavano istituti pediatrici, Escherich si rec\u00f2 a Parigi e poi Vienna, dove lavor\u00f2 per alcuni mesi con Hermann Widerhofer nella clinica pediatrica \"St. Anna Kinderspital\". Nel 1885 divenne assistente alla clinica pediatrica del \"Reisingerianum\", e successivamente come assistente all'Ospedale pediatrico Hauner di Monaco di Baviera sotto la guida di Heinrich von Ranke. Divenne \"Privatdozent\" in pediatria all'Universit\u00e0 di Monaco di Baviera nel 1886. Escherich si convinse che la batteriologia avrebbe potuto risolvere, o quanto meno chiarire, la maggior parte delle patologie pediatriche, e a Monaco di Baviera le circostanze erano favorevoli alla ricerca in ambito batteriologico: Wilhelm Frobenius, un allievo di Robert Koch, gli insegn\u00f2 le tecniche di coltura e i metodi di caratterizzazione batterica; Escherich aveva inoltre accesso ai laboratori dell'istituto di igiene, diretto da Max Josef von Pettenkofer, al laboratorio di batteriologia diretto da Otto von Bollinger, all'istituto di fisiologia diretto da Karl von Voit, e ai laboratori dell'industria casearia di Franz von Soxhlet.\nNel 1886 Escherich pubblic\u00f2 una monografia, frutto degli intensi studi sperimentali in laboratorio, sul ruolo dei batteri intestinali nella fisiologia della digestione del bambino; il lavoro lo consacr\u00f2 come il pi\u00f9 importante batteriologo in campo pediatrico. Nel 1890 pertanto Escherich succedette a Rudolf von Jaksch (1855-1947) come professore straordinario di pediatria e direttore della clinica pediatrica di Graz, e quattro anni pi\u00f9 tardi fu promosso professore ordinario. Durante la permanenza a Graz spos\u00f2 Margaretha Pfaundler, figlia del fisico Leopold Pfaundler von Hadermur.\nEssendo morto Hermann Widerhofer nel 1902, Escherich fu chiamato a succedergli all'Universit\u00e0 di Vienna e alla clinica pediatrica St. Anna Kinderspital di Vienna. Fra i suoi allievi a Vienna occorre ricordare B\u00e9la Schick e Clemens von Pirquet; quest'ultimo fu peraltro il suo successore a Vienna. Gli interessi di Escherich a Vienna furono legati all'igiene e alla prevenzione. Nel 1903 scrisse un opuscolo divulgativo, rivolto alle donne, contenente consigli e informazioni igieniche; il successo dell'iniziativa e il consenso lo spinsero a fondare, l'anno successivo, il \"Verein S\u00e4uglingsschutz\", una associazione di assistenza neonatale. Nel 1908, in occasione dei festeggiamenti per il 60\u00ba anniversario dell'ascesa al trono di Francesco Giuseppe, Escherich cerc\u00f2 nuovamente di sensibilizzare le autorit\u00e0 e l'opinione pubblica sull'altissima percentuale di mortalit\u00e0 infantile nell'impero e sui mezzi per diminuirla fra i quali, oltre alle norme igieniche, Escherich comprendeva anche l'allattamento al seno dei neonati. I suoi sforzi diedero luogo alla costruzione dell'Istituto Imperiale per l'Assistenza Materna e Infantile, la \"Kinderklinik\" al St. Anna Kinderspital."}
{"id": "2293809", "revid": "131358", "url": "https://it.wikipedia.org/wiki?curid=2293809", "title": "Jasi", "text": ""}
{"id": "2293814", "revid": "834", "url": "https://it.wikipedia.org/wiki?curid=2293814", "title": "Murphy's law", "text": ""}
{"id": "2293816", "revid": "36426", "url": "https://it.wikipedia.org/wiki?curid=2293816", "title": "Tardo gotica", "text": ""}
{"id": "2293822", "revid": "6923", "url": "https://it.wikipedia.org/wiki?curid=2293822", "title": "Alfa Romeo mille Aerfer", "text": ""}
{"id": "2293825", "revid": "729019", "url": "https://it.wikipedia.org/wiki?curid=2293825", "title": "Fortezza del Volterraio", "text": "La fortezza del Volterraio, nota anche come castello del Volterraio, \u00e8 una fortificazione costiera situata nel territorio comunale di Portoferraio, sull'isola d'Elba, all'altitudine di 394 m.\nStoria.\nIl complesso fortificato, che nei documenti duecenteschi \u00e8 chiamato Monte Veltraio, fu costruito attorno all'anno Mille, nel punto in cui probabilmente sorgeva una preesistente struttura di epoca etrusca; nei pressi del sito \u00e8 stata rinvenuta una moneta bronzea di Volterra coniata tra il IV e il III secolo a.C. insieme a proiettili di piombo per fionda, frammenti di bronzetti figurati e resti di vasellame in bucchero. La fortezza venne ristrutturata in epoca tardoduecentesca, su probabile progetto di Vanni di Gerardo Rau, per adeguarla alle esigenze difensive dell'epoca (\u00ab...\"res omnes necessarias ad defensam insule Ilbe\"...\u00bb, come si legge in un documento pisano del 1298). Nella met\u00e0 del XV Secolo, presumibilmente attorno agli anni Sessanta e nel contesto di rafforzamento delle difese elbane voluto da Jacopo III Appiani, Signore di Piombino, fu ampliato assumendo la conformazione attuale. Nel 1544 la rocca fu brevemente assediata da Khayr al-D\u012bn e successivamente, nel 1553, da Dragut. Il complesso architettonico militare svolgeva funzioni di avvistamento ad ampio raggio lungo il tratto costiero settentrionale dell'isola e verso il mare prospiciente. Il complesso continu\u00f2 a svolgere le proprie funzioni anche in epoca settecentesca, per poi divenire un presidio delle truppe napoleoniche sul finire del secolo. Proprio nel 1798 vi fu un'insurrezione contro i militari francesi che port\u00f2 alla semidistruzione del complesso, da allora definitivamente abbandonato. Una serie di restauri condotti a partire dal 2013 hanno permesso di recuperare ci\u00f2 che restava dell'antica fortificazione.\nLa fortezza del Volterraio, che si presenta sotto forma di imponenti ruderi alla sommit\u00e0 dell'omonimo poggio, si articola a pianta esagonale ed \u00e8 caratterizzato da strutture murarie interamente rivestite in pietra, alla cui base sono visibili in alcuni punti tracce di pi\u00f9 antiche mura di epoca etrusca e romana. Nonostante lo stato di rudere, \u00e8 ancora oggi visibile parte dell'aspetto imponente che originariamente caratterizzava il complesso difensivo.\nInsediamento protostorico.\nA valle della fortificazione si trovano i resti di un insediamento riferibile all'Et\u00e0 del Bronzo (\"Cultura subappenninica\"), in contatto diretto con quello di Cima del Monte. Vi si trova una piccola necropoli rupestre."}
{"id": "2293826", "revid": "1305772", "url": "https://it.wikipedia.org/wiki?curid=2293826", "title": "La legge di Murphy", "text": ""}
{"id": "2293827", "revid": "496876", "url": "https://it.wikipedia.org/wiki?curid=2293827", "title": "Castello del Volterraio", "text": ""}
{"id": "2293832", "revid": "599013", "url": "https://it.wikipedia.org/wiki?curid=2293832", "title": "Famosi tredici", "text": "I famosi tredici (spagnolo Los trece de la fama) furono un gruppo di conquistadores spagnoli del XVI secolo che partecip\u00f2 alla conquista del Per\u00f9 (seconda spedizione) guidati da Francisco Pizarro. \nLa seguente lista elenca coloro che si trovarono con Pizarro sulla famosa Isla del Gallo:\nBartolom\u00e9 Ruiz non \u00e8 contato tra i tredici a causa del fatto che fece ritorno a Panam\u00e0 nella nave condotta da Juan Tafur anche se solo per spronare Diego de Almagro a raggiungere l'isola della Gorgona (dove i tredici avevano deciso di trasferirsi) nel pi\u00f9 breve tempo possibile. \nCos\u00ec \u00e8 riportato da Pedro de Cieza de Le\u00f3n in Descubrimiento y Conquista del Per\u00fa; XVI."}
{"id": "2293842", "revid": "198277", "url": "https://it.wikipedia.org/wiki?curid=2293842", "title": "Isabelle Eberhardt", "text": "Biografia.\nNata in una famiglia benestante, si liber\u00f2 dalle convenzioni morali europee e, avvalendosi della libert\u00e0 derivata dal portare abiti maschili, si addentr\u00f2 nella cultura nordafricana, riportando le sue ispirate esperienze in diversi libri.\nUna vita davvero romanzesca, quella di Isabelle Eberhardt, sul crinale tra XIX e XX secolo. Una vita breve, eppure gremita di audaci esperienze: la parabola di una giovane donna nata a Ginevra da genitori russi, scrittrice e giornalista irrequieta, innamorata del Maghreb e della cultura islamica, che presto cominci\u00f2 a viaggiare attraverso il Nord Africa, travestita da cavaliere arabo (con lo pseudonimo di Mahmoud Saadi) per potersi addentrare in territori inaccessibili, interdetti a visitatrici europee.\nS'innamora dell'ufficiale arabo Slim\u00e8ne Ehnni, e con lui si unisce a una confraternita sufi, vivendo in povert\u00e0.\nNomade tra i nomadi, Isabelle fa del deserto la sua casa. Espulsa dal Paese, ripara a Marsiglia, sposa Slim\u00e8ne e come cittadina francese ritorna in Algeria. Si stabilisce ai margini del deserto e, pur essendo sposata, non smette di indossare abiti maschili o di condurre tormentati vogabondaggi nel deserto; beve alcool con i legionari, fuma hashish e va a letto con chi le piace. A 25 anni soffre di malaria, forse anche di sifilide, ma resta una donna fiera, lucida e dall'intensa vita spirituale.\nAmica di sceicchi e di sapienti sufi, ma anche di ufficiali dell'esercito coloniale francese, sospettata di spionaggio da una parte e dall'altra, Isabelle abbracci\u00f2 la fede musulmana e visse emozionanti avventure tra esplorazioni, immersioni nelle comunit\u00e0 locali, scontri con i ribelli, infuocate vicende amorose. Fino a una morte assurda, a soli 27 anni, nel 1904: vittima di un'improvvisa inondazione in Algeria, ad A\u00efn-Sefra; annegata, paradossalmente, in pieno deserto del Sahara.\nFilm.\nNel 1991 sulla sua vita \u00e8 stato anche realizzato un film \"Isabelle Eberhardt\" diretto da Ian Pringle, con Mathilda May nel ruolo dell'esploratrice e Peter O'Toole nel ruolo del generale francese Lyautey incaricato di sedare le trib\u00f9 nomadi ribelli. https://www.imdb.com/title/tt0102130/"}
{"id": "2293844", "revid": "1005847", "url": "https://it.wikipedia.org/wiki?curid=2293844", "title": "La Bayamesa", "text": " \nLa Bayamesa (Inno di Bayamo) \u00e8 l'inno nazionale di Cuba.\nMelodia e testo sono stati composti da Perucho Figueredo mentre l'arrangiamento strumentale \u00e8 opera del maestro Manuel Mu\u00f1oz Cede\u00f1o.\nStoria.\nSi tratta di un inno di combattimento, suonato per la prima volta in occasione della presa di Bayamo nel 1868, nell'ambito della Guerra dei dieci anni.\nIl 20 ottobre le forze cubane ottennero la capitolazione delle autorit\u00e0 spagnole di Bayamo e la popolazione festante chiese a Figueredo di creare un inno per celebrare l'evento. Si narra che Figueredo scrisse il testo sul momento senza scendere da cavallo. Due anni pi\u00f9 tardi Figueredo venne catturato dagli spagnoli e ucciso ma la Bayamesa divenne celebre in tutta l'isola come richiamo alla lotta del popolo cubano per la libert\u00e0 della patria e nel 1899, alla fine della guerra anticolonialista, fu adottato come inno nazionale.\nIl nome.\nLa Bayamesa prende il nome dalla citt\u00e0 di Bayamo facendo esplicito riferimento alla nota marcia Marsigliese, che prende il nome dalla citt\u00e0 di Marsiglia.\nTesto.\nA quarant'anni dalla proclamazione d'indipendenza quattro delle sei strofe dell'inno, particolarmente dure nei confronti degli ex dominatori spagnoli, furono soppresse per non ferire la sensibilit\u00e0 del popolo spagnolo e rinsaldare il legame culturale tra le due nazioni.\nMusica.\nLa musica originaria dell'inno si modific\u00f2 nel tempo e produsse differenti armonizzazioni finch\u00e9 nel 1983 il musicologo Odilio Urf\u00e9 present\u00f2 una proposta all'Assemblea nazionale del potere popolare sulla base della quale venne approvata di una versione ufficiale e definitiva."}
{"id": "2293846", "revid": "339392", "url": "https://it.wikipedia.org/wiki?curid=2293846", "title": "UCI Cyclo-cross World Championships", "text": ""}
{"id": "2293854", "revid": "106872", "url": "https://it.wikipedia.org/wiki?curid=2293854", "title": "FOBS", "text": ""}
{"id": "2293859", "revid": "123906311", "url": "https://it.wikipedia.org/wiki?curid=2293859", "title": "Polittico di Santa Barbara", "text": "Il Polittico di Santa Barbara \u00e8 un'opera del Maestro Francke del 1415, tempera su tavola, conservata al Suomen Kansallismuseo (Museo nazionale di Finlandia) di Helsinki.\nL'opera venne realizzata probabilmente per la cattedrale del porto anseatico di Turku in Finlandia, con parti scolpite al centro, probabilmente opera della bottega del pittore o comunque scolpite su suo disegno, con il gruppo con la \"Morte di Maria\" e due rilievi in ciascuno dei lati interni degli sportelli con scene tratte dalla vita della Vergine. Nelle doppie ante dipinte si trovano otto scene della vita di santa Barbara.\nPer quest'altare le fonti possono essere individuate sia nelle miniatura francesi, sia per quanto riguarda la plasticit\u00e0 delle figure nella pittura della Borgogna e nell\u2019\"Altare di Wildung\" di Konrad von Soest.\nTradimento dei pastori.\nParticolare importanza riveste la scena del \"Tradimento e punizione dei pastori\" (91 \u00d7 54 cm), considerata uno dei capolavori del tardo gotico europeo.\nL'episodio narrato \u00e8 quello del padre Dioscuro e dei suoi aiutanti che stanno cercando con cattive intenzioni Santa Barbara, che \u00e8 fuggita; fermatisi a chiedere informazioni a due pastori, essi vengono a conoscenza della strada che essa ha preso. Per questo tradimento del volere divino i pastori ebbero le loro pecore trasformate in cavallette.\nIl pittore cre\u00f2 una scena surreale, dove qualsiasi convenzione spaziale \u00e8 abolita in favore di una nuova immediatezza narrativa. Dei due piani nei quali \u00e8 composta la scena, il primo piano ha figure pi\u00f9 piccole di quelle in secondo piano, oltre la cortina di alberi e rocce, che giganteggiano con la loro mole innaturale. La santa si trova in posizione defilata, ma ben riconoscibile dall'aureola, sul lato destro, indicata sia dai pastori che dal padre.\nNel registro inferiore si vedono i due piccoli pastori, rappresentati con minuzia di particolari, che tradiscono la santa. La prodigiosa punizione del gregge trasformato in cavallette \u00e8 rappresentata come in divenire, con la met\u00e0 destra gi\u00e0 trasformata in insetti; anche le cavallette, per convenzione espressiva, sono raffigurate grandi quasi quanto le pecore.\nAltri pannelli.\nAltri pannelli sono dedicati alla fuga prodigiosa della santa, come quello del \"Miracolo del muro\", che sorse improvvisamente per bloccare la strada al padre; anche in questo caso la santa \u00e8 rappresentata mentre fugge serena in un'estremit\u00e0 del pannello, mentre in primo piano si vede il padre furioso che brandisce la spada e stringe il pugno.\nNel \"Martirio di Santa Barbara\" si vede la santa, col petto nudo, mentre \u00e8 legata e martirizzata dai suoi aguzzini.\nTipico dell'arte cortese \u00e8 il ricorso a colori delicati e sfumati, oltre all'estrema attenzione nei dettagli sfarzosi, come le ricche vesti degli inseguitori."}
{"id": "2293862", "revid": "36426", "url": "https://it.wikipedia.org/wiki?curid=2293862", "title": "Tradimento e punizione dei pastori", "text": ""}
{"id": "2293863", "revid": "339392", "url": "https://it.wikipedia.org/wiki?curid=2293863", "title": "Anseatico", "text": ""}
{"id": "2293876", "revid": "343261", "url": "https://it.wikipedia.org/wiki?curid=2293876", "title": "Ouroboro", "text": ""}
{"id": "2293880", "revid": "287204", "url": "https://it.wikipedia.org/wiki?curid=2293880", "title": "Codice di Madrid", "text": "Il Codice di Madrid (conosciuto anche come Codice Tro-Cortesianus) \u00e8 un manoscritto in lingua maya, risalente al periodo preispanico, pi\u00f9 precisamente al tardo periodo postclassico mesoamericano.\nAttualmente \u00e8 conservato presso il \"Museo de Am\u00e9rica\" a Madrid ed \u00e8, a detta stessa del museo, il reperto di maggior valore della collezione. \u00c8 formato da 112 pagine (56 fogli totali) di fibra vegetale scritte su entrambi i lati, suddivise in due differenti parti: il Codice Troano ed il Codice Cortesianus, riuniti nel 1888 ed, in origine, di propriet\u00e0 di privati.\nIl documento descrive il \"Tzolkin\", o ciclo di 260 giorni, espone complessi calcoli matematici, descrive equazioni astronomiche basate sui cicli lunari e sulle eclissi di Venere, e descrive come devono essere organizzate le attivit\u00e0 quotidiane del popolo, come la caccia, l'agricoltura e la lavorazione del legno, in relazione ai periodi dell'anno.. \u00c8 interessante notare le forti implicazioni religiose e magiche di questo codice: i protagonisti delle scene sono quasi sempre raffigurati come numerosi gruppi di persone accompagnate da divinit\u00e0 e entit\u00e0 soprannaturali (\"Itzamn\u00e1\", \"Sak Chel\", \"Chak\", \"Ahaw\", \"K'in\"...). \u00c8 probabile che questo documento fosse un'opera pensata per lo studio e consulta da parte dei sacerdoti e indovini piuttosto che per essere letta dalla gente comune.\nSi ritiene che il codice provenga dall'antica citt\u00e0 di \"Tayasal\", l'odierna Flores, nel nord del Guatemala, l'ultima citt\u00e0 maya conquistata nel 1697. Si pensa inoltre che sia stato il proprio Hern\u00e1n Cort\u00e9s a portare le due parti del codice in Europa e a donarle alla corte spagnola."}
{"id": "2293884", "revid": "670021", "url": "https://it.wikipedia.org/wiki?curid=2293884", "title": "Museo del patrimonio industriale di Bologna", "text": "Il Museo del patrimonio industriale del comune di Bologna ha sede negli edifici ristrutturati della Fornace Galotti, una fornace da laterizi della seconda met\u00e0 dell'Ottocento, nella prima periferia, in un'area caratterizzata nel secolo scorso dalla presenza di pile da riso ed altri opifici idraulici, di fornaci, della prima centrale elettrica della citt\u00e0, oltre che del Canale Navile, utilizzato per il trasporto di merci fino al secondo dopoguerra.\nLa sua attivit\u00e0 \u00e8 incentrata sullo studio, la documentazione e la divulgazione della storia produttiva di Bologna e del suo territorio, dal XIV secolo ad oggi, facendo riferimento agli uomini, alle imprese, alle tecnologie, alla formazione professionale, alle tecniche, alle innovazioni tecnologiche e di prodotto.\nPropriet\u00e0.\nIl Museo fa parte dell'Istituzione Bologna Musei, che gestisce e coordina l'attivit\u00e0 dei musei comunali: Museo civico archeologico, Museo civico medievale, Collezioni comunali d'arte, Museo Davia Bargellini, Museo del Patrimonio Industriale, Museo e biblioteca del Risorgimento, Museo internazionale e biblioteca della musica, MAMbo - Museo d'Arte Moderna, Museo Morandi, Casa Morandi, Villa delle Rose, Museo per la Memoria di Ustica.\nStoria.\nLa mostra \u201cMacchine scuola industria\u201d, che recuperava ed esponeva le collezioni storiche dell'Istituzione Aldini-Valeriani, \u00e8 stato l'evento fondativo del Museo, allestito nel 1982 come Museo-laboratorio Aldini-Valeriani all'interno della scuola. Accanto ai materiali gi\u00e0 esposti, nuovi approfondimenti di ricerca e sperimentazione museale hanno portato alla produzione di plastici e modelli per documentare il sistema idraulico artificiale della citt\u00e0 ed il setificio bolognese. In particolare, la costruzione di un modello funzionante di mulino da seta alla bolognese, in scala 1:2, presentato nel 1986 alla XVII Triennale di Milano dedicata a \u201cIl luogo del lavoro\u201d.\nIl restauro della Fornace Galotti da parte dell'Amministrazione Comunale, ha permesso di ospitarvi nel 1994 una prima esposizione, \u201cFare macchine automatiche\u201d, quindi il trasferimento del Museo nel 1997 assumendo l'attuale denominazione. L'organizzazione delle diverse sezioni \u00e8 culminato nel 2000 con l'allestimento della mostra permanente \u201cProdotto a Bologna\u201d, nell'ambito delle manifestazioni di \u201cBologna. Citt\u00e0 Europea della Cultura\u201d.\nEdificio.\nCostruita nel 1887, la Fornace Galotti \u201cBattiferro\u201d era all'epoca il pi\u00f9 grande impianto per la produzione dei laterizi di Bologna, dotato di forno Hoffmann a 16 camere, in funzione tutto l'anno con 250 operai. La sua attivit\u00e0 \u00e8 cessata nel 1966. Costituisce uno degli esempi pi\u00f9 significativi in Italia di recupero di uno stabilimento industriale per scopi museali.\nSede del Museo del patrimonio industriale ospita nel forno, recuperato con criteri conservativi, e nei sovrastanti ambienti un tempo adibiti ad essiccatoi, gli spazi espositivi permanenti per un totale di circa 3.000 m2. In una palazzina adiacente sono invece collocati la sala per le esposizioni temporanee, l'Archivio-Biblioteca e gli uffici.\nSpazi espositivi.\nIl forno Hoffmann.\nAl piano terra, nel portico circostante il forno Hoffmann, viene delineata la storia della Fornace Galotti ed in genere della produzione industriale dei laterizi, iniziata nella seconda met\u00e0 dell'Ottocento con questo tipo di forno a ciclo continuo. Plastici, stazioni interattive, un video, calchi e relativi manufatti ornamentali documentano i processi di lavorazione e le tipologie dei prodotti.\nL'Istituto Aldini-Valeriani.\nAll'interno del forno Hoffmann, al piano terreno, sono collocati modelli, macchine, strumenti tecnico-scientifici provenienti dalle collezioni Aldini-Valeriani, la pi\u00f9 antica scuola tecnica della citt\u00e0, che permettono di percorrere le principali tappe tecnologiche della Rivoluzione Industriale, documentando i profondi legami con l'industrializzazione di Bologna, nell'Ottocento e nel primo Novecento.\nBologna capitale del packaging.\nSempre al piano terreno, nel portico esterno del forno, \u00e8 presente una collezione di macchine degli anni 1940-'60 (ACMA, CAM, Carle &amp; Montanari, Corazza, Cassoli, IMA, MG2, G.D, Zanasi) che hanno contrassegnato la nascita e lo sviluppo del comparto bolognese per la dosatura, il confezionamento e l'imballaggio dei prodotti. Sei di esse sono funzionanti, con video ed apparati esplicativi che ne illustrano caratteristiche, innovazioni di prodotto e di processo.\nProdotto a Bologna. La citt\u00e0 dell'acqua e della seta.\nLa prima sezione, \u201cBologna dell'acqua e della seta\u201d, \u00e8 dedicata al setificio bolognese dei secoli XIV-XVIII, in grado di esportare ogni anno tonnellate di filati e veli. Questa supremazia, basata sull'alta tecnologia del mulino da seta, \u00e8 visualizzata con scenografie, exhibit, plastici, audiovisivi, modelli di impianti funzionanti; tra questi, un mulino da seta alla bolognese ricostruito in scala 1:2, un apparato meccanico complesso costituito da un filatoio-torcitoio movimentato da una ruota idraulica, abbinato ad un incannatoio.\nProdotto a Bologna. La citt\u00e0 della cultura meccanica.\nLa seconda sezione dell'esposizione \u201cProdotto a Bologna\u201d \u00e8 dedicata alla moderna citt\u00e0 della cultura meccanica ed elettromeccanica, in cui prodotti simbolo (macchina da tortellini Zamboni-Troncon, 1911; ACMA 713 per confezionare l'Idrolitina, 1927; moto F.B.M. Gabbiano, 1956; auto da corsa Maserati; condensatori S.S.R Ducati Manens, 1925), fanno da guida ai percorsi di conoscenza della moderna organizzazione produttiva della citt\u00e0 e del suo distretto industriale. Sono presenti ditte come Calzoni, Minganti e Morara (macchine utensili); A.C.M.A, G.D e SASIB (macchine automatiche); Carpigiani (macchine per gelato); Maccaferri (gabbioni); ancora G.D, Minarelli e Ducati (moto e motori); CIAP, Marzocchi e Verlicchi (ingranaggi, sospensioni e telai); Bonfiglioli (motoriduttori); Marposs (sistemi di controllo); Mortara-Rangoni (apparati medicali); Officina Comunale del Gas di Bologna (servizi di illuminazione e riscaldamento).\nDall'eccellenza al futuro.\nAl primo piano, nell'area centrale, in collaborazione con Unindustria, \u00e8 allestito lo spazio che illustra dinamiche e tecnologie dell'industria bolognese contemporanea. Articolata in tre aree, \u201cDentro l'economia di Bologna\u201d, \u201cI sensi delle macchine\u201d, \u201cLe stanze dell'eccellenza\u201d, propone informazioni, studi e ricerche continuamente aggiornati circa i principali indicatori dell'economia bolognese, in una prospettiva di sistema globale del mercato. Esemplificazioni, exhibit e filmati documentano le ultime applicazioni delle ricerche tecnologiche.\nArchivio, Biblioteca.\nL'Archivio storico del Museo conserva i documenti relativi alle prime due fasi dell'Aldini-Valeriani: il Gabinetto Aldini di Fisica e Chimica Applicata (1863-1877), la Scuola professionale di Arti e Mestieri Aldini-Valeriani (1879-1913); inoltre, una parte dell'Archivio dell'Istituto Tecnico Industriale Aldini-Valeriani (1939-1954). In deposito vi \u00e8 anche quanto resta dell'Archivio dell'Officina Comunale del Gas di Bologna (1928-1961).\nNell'Archivio fotografico vi sono album e stampe fotografiche sciolte (due nuclei, 1865-1900 e 1930-1960) di macchine, apparati didattici, officine e spazi dell'Aldini-Valeriani nella sede storica, la chiesa sconsacrata di Santa Lucia, ora aula magna dell'Universit\u00e0 di Bologna. Inoltre, una raccolta di lastre in vetro appartenute alla Fototecnica Bolognese (1930-1960), ditta attiva nell'ambito della fotografia pubblicitaria.\nLa Biblioteca \u00e8 composta da una parte storica, proveniente dalla biblioteca interna all'Aldini-Valeriani (seconda met\u00e0 '800-primi decenni '900) e da un fondo di testi e riviste in dotazione alle diverse sezioni della scuola (1920-1960). La parte contemporanea \u00e8 incentrata sulla storia economica, dell'industria e della tecnica, oltre che sulle esperienze museografiche italiane ed estere in ambito tecnico-scientifico. \nI materiali a stampa, grafici, fotografici e multimediali prodotti o acquisiti dal Museo sono raccolti in un Centro di documentazione sulla museografia del patrimonio industriale.\nAttivit\u00e0.\nServizi educativi.\nAttivi sin dal 1982, hanno l'obiettivo di divulgare le conoscenze relative ai processi di produzione ed innovazione legati all'industrializzazione del territorio bolognese. \nVengono proposti: \n- percorsi tematici interdisciplinari legati ai contenuti delle esposizioni che si propongono di individuare i diversi momenti della storia industriale di Bologna; \n- attivit\u00e0 di laboratorio che consentono approfondimenti di carattere tecnico-scientifico delle tematiche affrontate.\nSulla base di un'esperienza consolidata, i servizi educativi offrono la propria collaborazione ai progetti formativi elaborati dalle scuole (attivit\u00e0 al Museo con le classi, consulenza agli insegnanti). Propongono, inoltre, altre opportunit\u00e0 al pubblico scolastico ed extrascolastico (stages, visite domenicali, eventi culturali, ecc.), oltre ad offrire una produzione specifica di materiali a stampa.\nRivista \u201cScuolaOfficina\u201d.\nNata nel 1982, \u201cScuolaOfficina\u201d \u00e8 la rivista semestrale edita dal Museo del Patrimonio Industriale che ne illustra le attivit\u00e0 ed ospita articoli relativi ad esperienze locali, nazionali ed internazionali di valorizzazione del patrimonio industriale.\nEsposizioni temporanee.\nPrimo allestimento del Museo nella Fornace Galotti, ha ricostruito la storia del comparto bolognese del packaging, dei tecnici e imprenditori che lo hanno animato, delle tecnologie impiegate, della cultura tecnica che lo hanno reso possibile. In esposizione: 15 macchine prodotte negli anni 1920-'60 da ACMA, Carle &amp; Montanari, Corazza, G.D., IMA, MG2, SASIB, Zanasi.\nAllestita per ricordare i 150 anni della prestigiosa scuola tecnica comunale, la mostra \u00e8 stata l'occasione per raccogliere testimonianze, documenti, fotografie e materiali didattici appartenuti ad insegnanti ed ex allievi.\nPrimo appuntamento espositivo di un percorso pluriennale di studio e ricerche volto a ricostruire le radici storiche del comparto locale della motoristica, ancora oggi tra i pi\u00f9 significativi in Italia e leader mondiale in alcuni settori specifici dei mezzi a due ruote. Nel decennio nascono alcune delle ditte che, anche per le vittorie sportive, sono entrate nel mito degli appassionati. In mostra: biografie ed immagini di 16 marche attive in quegli anni (ABRA, Aquila, Augusta-F.I.A.B., Beyer, Biavati, Bonora, C.M., [all'Oglio, De Togni, Diana, G.D, M.B.R., M.M., R.A., Saturnia, Villani), 13 motocicli, 2 motori.\nSono gli anni che consolidano l'importanza di questo settore dell'industria bolognese, pur condizionato dalle difficolt\u00e0 politiche ed economiche. In mostra: biografie ed immagini di 16 marche attive in quegli anni (Augusta-F.I.A.B., Bondi, Bonfiglioli, C.M., DEMM-S.A.C.M.E.R.A., De Togni, Diana, F.B., G.D., Maglietta, M.M., Moto Morini, O.M.A., Paselli, S.A.M.E.M., Sita, Zappoli), 26 motocicli, 3 motocarri, 2 motori.\nOrganizzata in occasione del 60\u00ba anniversario della casa automobilistica bolognese, fondata nel 1947 dai fratelli Maserati dopo la cessione dell'azienda che portava il loro nome. In esposizione, sei esemplari degli anni 1948-'63.\nLa ricostruzione del dopoguerra vede una fervente attivit\u00e0 anche nel campo delle moto, con numerosi artigiani che si cimentano nella costruzione o nell'utilizzo di micromotori, rivolti ad un mercato che si orienta anche verso le piccole cilindrate. In esposizione: biografie ed immagini di 49 marche attive in quegli anni (A.C.S.A., Albertazzi, Avoni, Bertocchi, B.M.-Bonvicini, CARDA, Casa del Ciclo, Ceneri, Cimatti, C.M., Cremonini, Dardo, Albino De Togni, Luigi De Togni, DKW-Cavani, Ducati, Eolo, F.B-Mondial, Futuro, G.B., Gordio, Grillo, I.M.C., IBIS, Idroflex, Invicta, M.A.B.-ALBOR, Malaguti, MB-Baruffaldi, Meotti, Mingotti, MI-VAL, M.M., Moto Morini, M\u00fcller, Nettunia-Busi, O.C.C., O.M.A., O.M.B., O.R.A.M., Puledro, Rondine, S.A.C.I.E., Sangiorgi, Testi, Tigli, Veggetti, Verlicchi, Zironi), 53 motocicli, un side-car, un triciclo furgoncino, 4 motori.\nL'Esposizione \u00e8 dedicata al bolognese Mario Mazzetti (1895-1964), fondatore della M.M., uno dei pi\u00f9 importanti tecnici del motociclismo bolognese della prima met\u00e0 del secolo scorso, allora ben conosciuto ed apprezzato in ambito nazionale, del quale oggi si \u00e8 persa la memoria.\nDi modeste origini, giovanissimo aveva lavorato come fabbro e meccanico, frequentando la sera i corsi all'Aldini-Valeriani. Progettato un suo motore a 2 tempi, nel 1924 aveva dato vita con Alfonso Morini e due soci alla M.M. nella quale impegner\u00e0 la sua vita e le sue conoscenze tecniche, progettandone tutti i modelli fino alla chiusura, alla fine degli anni '50.\nLa M.M. \u00e8 stata nella prima met\u00e0 del '900 la pi\u00f9 importante azienda motociclistica bolognese arrivando ad impiegare 80 operai nella realizzazione di moto eccellenti nelle prestazioni, veloci, affidabili, eleganti. Il successo commerciale era stato favorito da quello sportivo che l'aveva vista rivaleggiare con le grandi marche nazionali conquistando 461 podi con 264 vittorie dal 1924 al 1957, 7 Campionati Italiani Piloti e Marche, 10 Record Mondiali Velocit\u00e0. \nNata nel 1960, in pieno boom economico, l'azienda denominata Italemmezeta e poi, dal 1967, Italjet ha fedelmente rispecchiato, per tutto il suo percorso produttivo, le qualit\u00e0 del suo fondatore, Leopoldo Tartarini, pilota acclamato negli anni '50 per la sfrontatezza ed il coraggio che lo avevano portato a vincere le classiche dell'epoca, la Milano-Taranto ed il MotoGiro. Spaziando in tutte le cilindrate ed in tutte le tipologie, nel corso di 4 decenni l'Italjet ha realizzato per gli appassionati italiani e stranieri una grande variet\u00e0 di modelli, alla continua ricerca dell'innovazione nello stile, nei materiali impiegati e nelle caratteristiche costruttive.\nNel cinquantenario della fondazione, vengono quindi esposti i pi\u00f9 significativi modelli della casa bolognese, resi disponibili da collezionisti privati.\nUn nuovo, affascinante percorso espositivo per approfondire la nascita, lo sviluppo, gli utilizzi e le sopravvivenze legate all'antico sistema idraulico artificiale di Bologna realizzato tra il XII e il XV secolo.\nPannelli, plastici ed exhibits consentiranno di ripercorrere la mappa dei canali che hanno caratterizzato lo sviluppo urbanistico di Bologna: dalle chiuse a Casalecchio di Reno e a San Ruffillo, fino al Sostegno di Corticella.\nParticolare attenzione verr\u00e0 dedicata ai manufatti idraulici che ancora recano tracce degli antichi utilizzi come la pellacaneria di Via della Grada e i Sostegni lungo il Canale Navile, utilizzato per secoli per la navigazione da Bologna a Malalbergo sino al Po, a Venezia e al commercio internazionale. \nPer cinque generazioni, dal 1875 al 1984, la famiglia Giordani ha dato vita, con impegno e passione, ad una ditta che, dall'originaria lavorazione del ferro, si \u00e8 specializzata nella produzione di giocattoli sportivi e carrozzine. Questa \u201cfabbrica della felicit\u00e0\u201d al servizio delle famiglie e dei bambini ha lasciato un segno indelebile nel loro immaginario ed una fama che ancora sopravvive, tanto da rendere oggi quegli oggetti particolarmente ambiti nel mercato del modernariato e del collezionismo.\nGli anni compresi tra la stampa del primo catalogo, nel 1915, ed il trasferimento dell'Azienda da Bologna al nuovo stabilimento di Casalecchio di Reno, nel 1961, dove regner\u00e0 la produzione in plastica, hanno rappresentato l'epoca pionieristica del giocattolo, costruito all'inizio in ferro e legno e poi in lamiera stampata, durante la quale il marchio Giordani si \u00e8 accreditato dapprima in Italia, quindi in ambito internazionale.\nL'apporto dei collezionisti del settore ha reso disponibili 37 giocattoli tra i pi\u00f9 rappresentativi della produzione Giordani, alcuni dei quali rari o particolari, costruiti in ferro, legno e lamiera stampata: tricicli, biciclette con e senza ruotine, ciclo side-car, automobili a pedali, automobile elettrica, reattore, autoareoplano, ciclopattino, carrettino, carrozzine per bambino e per bambola."}
{"id": "2293885", "revid": "287204", "url": "https://it.wikipedia.org/wiki?curid=2293885", "title": "Cristo dolente (Maestro Francke Amburgo)", "text": "Il Cristo dolente del Maestro Francke \u00e8 un dipinto su tavola (92\u00d767 cm) del 1425-1435 circa, conservato oggi alla Hamburger Kunsthalle.\nDescrizione e stile.\nL'opera \u00e8 emblematica della sensibilit\u00e0 tardo-gotica verso i dettagli macabri e patetici: il Cristo \u00e8 infatti raffigurato come un giovane dolente ed emaciato, profondamente ferito dai fori nelle mani, dalla corona di spine e dal taglio nel costato, dai quali esce copioso il sangue, raffigurato con estremo realismo. La testa \u00e8 pateticamente reclinata verso sinistra, per muovere a compassione il fedele, secondo i canoni dell'arte nordica. La monumentalit\u00e0 levigata del corpo del Cristo sembra ispirarsi alla coeva scultura della Borgogna.\nContrasta invece lo sfondo, composto da un ricco broccato sorretto da angeli, gli stessi che reggono il mantello del Cristo: bianco all'esterno e rosso all'interno, in modo da far risaltare il candore del corpo ferito. In basso altri due angeli sorreggoono un altro drappo che copre la met\u00e0 inferiore del corpo divino e reggono in mano un giglio, simbolo di purezza, e la spada fiammeggiante, simbolo apocalittico che allude al giudizio universale. La piattezza dello sfondo ha l'effetto di proiettare pi\u00f9 vicino allo spettatore la figura del Cristo sofferente. La serena compostezza degli angeli contrasta con il soggetto principale e sembra alludere al sacrificio necessario di Ges\u00f9, ma riprende anche l'aristocratica idealizzazione tipica dell'arte cortese.\nDell'autore resta un altro \"Cristo dolente\" a Lipsia, anteriore e databile al 1425 circa."}
{"id": "2293887", "revid": "226458", "url": "https://it.wikipedia.org/wiki?curid=2293887", "title": "Marwanidi", "text": "Col termine Marwanidi ci si riferisce ai Califfi omayyadi che, da Marwan ibn al-Hakam in poi, governarono la \"Umma\" islamica fino alla caduta della dinastia nel 750.\nGli storici usano questo termine per distinguere questa branca califfale degli Omayaydi da quella \"sufyanide\" (cos\u00ec definita dal nome di Abu Sufyan b. Harb, padre di Mu'awiya, primo califfo omayyade (\"reg.\" 661-680)."}
{"id": "2293893", "revid": "80339", "url": "https://it.wikipedia.org/wiki?curid=2293893", "title": "Gu\u01cengd\u014dng", "text": ""}
{"id": "2293894", "revid": "1305772", "url": "https://it.wikipedia.org/wiki?curid=2293894", "title": "Home for Christmas", "text": "Home for Christmas (\"a casa per Natale\" in lingua inglese) pu\u00f2 riferirsi a:"}
{"id": "2293896", "revid": "116367362", "url": "https://it.wikipedia.org/wiki?curid=2293896", "title": "Madonna e santi nel giardino del Paradiso", "text": "La Madonna e santi nel giardino del Paradiso (\"Paradiesg\u00e4rtlein\" in tedesco) \u00e8 un dipinto a tecnica mista su tavola (26,3\u00d733,4\u00a0cm) di un ignoto \"Maestro dell'alto Reno\", databile al 1410 circa e conservato nello St\u00e4delsches Kunstinstitut di Francoforte.\nDescrizione e stile.\nIn un giardino fiorito cinto da alte mura merlate, la regina Vergine \u00e8 seduta presso un tavolo esagonale con cibi e bevande, mentre sfoglia un libro d'ore; sulla sinistra una delle Pie Donne coglie frutti da un albero, in primo piano un'altra attinge acqua, con un mestolo d'oro, alla fontana di vita e la terza, forse Santa Caterina d'Alessandria, regge un salterio dinanzi al Bambino, che lo suona. In primo piano sulla destra sorvegliano la scena amena tre cavalieri, che tengono una sorta di antesignana sacra conversazione: sono san Giorgio, identificabile dal drago morto riverso sotto di lui, san Michele arcangelo, con accanto una scimmia incatenata simbolo del demonio domato e san Sebastiano, quest'ultimo addossato a un albero.\nL'opera \u00e8 tra le realizzazioni pi\u00f9 significative della pittura tardogotica europea, che ben esemplifica l'attenzione verso i dettagli pi\u00f9 minuti degli artisti dell'epoca, sacrificando magari la coerenza spaziale e la corretta disposizione compositiva delle figure.\nLa scena sacra qui \u00e8 solo un pretesto per mostrare un gruppo di giovani intenti alle pi\u00f9 varie occupazioni: la lettura (Maria), la musica, la raccolta di frutti, la conversazione, l'abbeverarsi a una fresca fonte. Il giardino murato pullula di fiori e uccelli rappresentati con notevole realismo ed \u00e8 ricco di dettagli ameni ispirati al mondo cortese: la scimmietta, la tavola imbandita, il giardino recintato coi giaggioli e altre piante da fiore."}
{"id": "2293899", "revid": "729019", "url": "https://it.wikipedia.org/wiki?curid=2293899", "title": "Alvik (metropolitana di Stoccolma)", "text": "Alvik \u00e8 una stazione della metropolitana di Stoccolma.\n\u00c8 situata nel quartiere di Traneberg, nei pressi dell'omonimo quartiere Alvik, all'interno della circoscrizione di Bromma. La stazione \u00e8 posizionata fra le stazioni Kristineberg e Stora mossen, e rappresenta uno snodo per il traffico cittadino grazie all'interconnessione con le ferrovie tranviarie Tv\u00e4rbanan e Nockebybanan. Le stazioni di queste due linee sono rispettivamente utilizzate da una media di 4.800 e 4.300 persone durante una normale giornata lavorativa, mentre la stazione della metropolitana conta circa 17.200 passeggeri medi.\nAlvik rappresenta un capolinea della linea verde T18, che collega Farsta strand alla stessa Alvik: nonostante ci\u00f2, presso la stazione fanno tappa anche i treni delle altre due tratte della linea verde, in quanto il percorso dei binari continua verso ovest fino ad \u00c5keshov e H\u00e4sselby strand.\nLa stazione fu aperta ufficialmente il 26 ottobre 1952, lo stesso giorno in cui fu inaugurata la tratta H\u00f6torget-V\u00e4llingby.\nLe due piattaforme in superficie sono accessibili da due ingressi: uno \u00e8 ubicato sul viale \"Vid\u00e4ngsv\u00e4gen\" e sulla piazza \"Alviks torg\", mentre l'altro \u00e8 ubicato sul viale \"Tranebergsv\u00e4gen\". L'architetto Peter Celsing si \u00e8 occupato della progettazione della stazione mentre lo scultore giapponese H. N. Koda ha apportato alcune opere personali nel 1999, in contemporanea con la ristrutturazione avvenuta in quell'anno.\nTempi di percorrenza.\nMetropolitana:\nAltre linee:"}
{"id": "2293904", "revid": "1983214", "url": "https://it.wikipedia.org/wiki?curid=2293904", "title": "No Strings Attached", "text": ""}
{"id": "2293906", "revid": "1632387", "url": "https://it.wikipedia.org/wiki?curid=2293906", "title": "Christian Dior (azienda)", "text": "Christian Dior SE (o pi\u00f9 comunemente Dior) \u00e8 una societ\u00e0 europea (precedentemente francese come Christian Dior S.A.) specializzata nell'alta moda. Venne fondata da Christian Dior ed \u00e8 di propriet\u00e0 di Bernard Arnault, che \u00e8 anche a capo di LVMH, il pi\u00f9 grande gruppo di lusso al mondo. Dior detiene il 42,36% delle azioni e il 59,01% dei diritti di voto all'interno di LVMH.\nDior vende solo scarpe e abbigliamento e pu\u00f2 essere acquistato solo nei negozi Dior. I vestiti di alta moda sono sotto la divisione \"Christian Dior Couture\". Pietro Beccari \u00e8 CEO di \"Christian Dior Couture\" dal 2018.\nI prodotti sono venduti in negozi al dettaglio in tutto il mondo, nonch\u00e9 attraverso il suo negozio online.\nStoria.\nI primi anni ed il successo.\n Christian Dior nasce e cresce a Parigi, dimostrandosi fin da giovanissimo amante dell'arte e dell'architettura, con uno spiccato gusto estetico.\nIl padre Alexandre Louis Maurice Dior \u00e8 un produttore di fertilizzanti, e lo spinge nel 1925, a iscriversi all'\u00c9cole des sciences politiques per diventare diplomatico. Ci\u00f2 nonostante la famiglia lo supporta anche economicamente quando nel 1928 apre una piccola galleria d'arte che a breve diventa tra le pi\u00f9 quotate della capitale francese, proponendo artisti del calibro di Georges Braque, Jean Cocteau e Pablo Picasso.\nNel 1931 perde entrambi i genitori e un fratello, e si trova in gravi difficolt\u00e0 economiche a causa del crollo del business del padre, cos\u00ec inizia a vendere i suoi bozzetti e diventa illustratore per le Figaro. Inizia poi a collaborare, come assistente al disegno, con lo stilista Robert Piguet, fino agli anni della guerra mondiale in cui Dior \u00e8 chiamato al servizio militare e a servire al fronte della Francia meridionale.\nChristian Dior entr\u00f2 nel mondo della moda nel 1941, lavorando dapprima come stilista freelance, ed in seguito lavorando come assistente per Lucien L\u00e9long a Parigi. I suoi abiti furono indossati \"da alcune fra le pi\u00f9 ricche donne del mondo\". La maison Dior fu fondata il 16 dicembre 1946 al 30 di Avenue Montaigne a Parigi, grazie ai finanziamenti dell'uomo d'affari Marcel Boussac.\nCapitali iniziale dell'azienda fu di sei milioni, ed 80 impiegati. Il 12 febbraio 1947, Dior lanci\u00f2 le sue prime collezioni moda, presentando i propri capi nei saloni della casa di moda. La collezione presentata si componeva di due parti, \"Corolle\" ed \"En Huit\", ma fu universalmente riconosciuta come \"New Look\", in seguito ad una affermazione entusiasta di Carmel Snow, editore di \"Harper's Bazaar\". La rivoluzionaria collezione \"New Look\" ebbe un immediato e grandissimo successo, influenzando la moda a venire, e riportando lustro a Parigi, come capitale della moda, reputazione appannata dopo la seconda guerra mondiale. Le linee di Dior sono mai viste per l'epoca: le spalle sono arrotondate e la vita viene messa in evidenza da forme fluide ed allungate e voluminose gonne a corolla.I tessuti sono pregiati e sfarzosi, oltre 20 metri di stoffa erano necessari per realizzare un abito da sera. Collezione dopo collezione Dior rimodella il corpo delle donne riportando alla luce la bellezza e la spensieratezza del piacere. Le curve tornano ad essere protagoniste, oggetto di seduzione e armonia: la linea tulipano del 1953 evidenzia il seno e propone giacche dalle falde arrotondate. Dior rilancia la sensualit\u00e0 femminile riportando in auge indumenti del passato come corsetti e gu\u00eapi\u00e8re, abbandonati prima della guerra, e si inserisce nel panorama modaiolo parigino come innovatore rivoluzionario.\nNel 1947 vide la luce \"Miss Dior\", primo profumo della maison, che prendeva il proprio nome da Catherine, sorella di Christian Dior. L'anno successivo \"Miss Dior\" fu commercializzato anche negli Stati Uniti, grazie ad un negozio aperto fra la 5th Avenue e la 57th Street. Alla fine dell'anno, l'azienda Dior fatturava il 75% delle esportazioni moda francesi ed il 5% delle esportazioni totali francesi. Dagli anni cinquanta la produzione Dior si espanse alle calze, pellicce, cappelli, guanti, borse, gioielleria, lingerie e sciarpe. Nel 1951 Dior disegn\u00f2 l'abito per Marlene Dietrich per il film \"Paura in palcoscenico\" di Alfred Hitchcock. Dal 1953 cominci\u00f2 un piano di espansione del marchio con la distribuzione dei prodotti Dior in Messico, Cuba, Canada, ed in Italia. Nel 1954 fu aperta la prima boutique Dior a Counduit Street, per poi aprire la \"Grande Boutique\", aperta fra Avenue Montaigne e Rue Francois nel 1955. Nello stesso anno viene commercializzato il rossetto Dior, primo prodotto di cosmetica del marchio. Nel 1956 vengono disegnati gli abiti di Ava Gardner per il film \"La capannina\". Christian Dior appare sulla copertina di \"Time\" del 4 marzo 1957, ma da l\u00ec a pochi mesi lo stilista morir\u00e0 per un attacco di cuore.\nGli anni successivi alla morte di Christian Dior.\nQuello stesso anno verr\u00e0 promosso direttore artistico della maison Yves Saint Laurent, all'epoca appena ventunenne, e da tre anni in forze all'azienda. La sua prima collezione, intitolata \"trapezio\" fu un trionfo. La collezione \"Souplesse, L\u00e9g\u00e8ret\u00e9, Vie\" fu aspramente criticata perch\u00e9 considerata troppo alternativa e ribelle per un brand come Dior, anche grazie ai numerosi piena di riferimenti alla cultura dei biker. Saint Laurent nel 1960 dovette assolvere gli obblighi di leva e fu costretto a lasciare l'incarico per servire la Francia nella Guerra d'Algeria. Al termine del servizio di leva e superata una brutta depressione, Yves Saint Laurent avvier\u00e0 con grande successo la propria attivit\u00e0. Il posto lasciato vacante dal giovane stilista fu immediatamente rilevato da Marc Bohan. Bohan riport\u00f2 il marchio nella tradizione del suo fondatore, ottenendo grande riconoscenza dalle riviste di moda come \"Women's Wear Daily\" e da personaggi di grande spicco internazionale come Elizabeth Taylor. nel 1963 fu commercializzato il profumo \"Diorling\", il primo dalla morte di Christian Dior, e nel 1966 il celebre \"Eau sauvage\". Ci\u00f2 nonostante nel 1969 la linea profumi Dior fu venduta al gruppo Mo\u00ebt-Hennessy. Nel 1967, Philippe Guibourg\u00e9 braccio destro di Bohan disegn\u00f2 la prima collezione di pr\u00eat-\u00e0-porter del marchio \"Miss Dior\", mentre nuove boutique furono aperte nel mondo.\nNel 1970 fu lanciato il marchio \"Dior Homme\", destinato alla moda maschile mentre nel 1975 fu la volta di \"Black Moon\", primo orologio Dior licenziato da Benedom.\nGli anni ottanta rappresentano un periodo di forte crisi per il marchio.\nPer tale ragione, nel 1985 Bernard Arnault diventa, presidente del consiglio di amministrazione, amministratore delegato e managing director dell'azienda. Sotto la guida di Arnault, che focalizza la produzione Dior sull'haute couture, il marchio, diventato \"Christian Dior S.A.\" acquisisce il 32% dell'intero capitale di LVMH, e viene nuovamente rilevato il marchio di \"Christian Dior Parfums\". Nel 1988 la maison Dior, e Bernard Arnault vengono celebrati da una retrospettiva organizzata nel Mus\u00e9e des Arts de la Mode al Louvre.\nNel 1989 il posto di direttore artistico di Marc Bohan, viene preso dall'italiano Gianfranco Ferr\u00e9, la cui prima collezione viene premiata con il D\u00e9 d'Or. Ferr\u00e8 riporta l'opulenza e lo sfarzo che la maison aveva nei tempi del suo fondatore, non solo nei vestiti ma anche nelle performance finanziarie. Altre boutique vengono aperte negli Stati Uniti ed in Giappone e nel 1990 viene commercializzata una nuova linea di orologi \"Bagheera.\" Nel 1995 si vede per la prima volta in mano alla Principessa Diana la Chouchou bag, poi rinominata \"\"Lady Dior Bag\" per la frequenza con cui veniva vista addosso all'amata principessa del popolo. Nel 1996 viene lanciata la prima linea di occhiali e nel 1997 Ferr\u00e8 \u00e8 sostituito da John Galliano. Nel 2000 viene assunto per la collezione pr\u00eat-\u00e0-porter maschile, al posto di Patrick Lavoix, lo stilista Hedi Slimane, che nel 2002 verr\u00e0 riconosciuto come miglior stilista dell'anno dal Council of Fashion Designers of America. Nel 2005 la casa di moda festeggia il centesimo anniversario della nascita di Christian Dior, con la mostra \"Christian Dior: Man of the Century\"\", tenuta al \"Dior Museum\" di Granville. Nello stesso anno Galliano disegna \"Dior Christal\", nuova collezione di orologi impreziositi da zaffiri. A seguito di un video in cui Galliano era ubriaco e rilasciava affermazioni antisemite lo stilista \u00e8 stato licenziato.\nNel 2012 Raf Simons viene nominato direttore creativo dopo un anno dal licenziamento di John Galliano.\nSuccessivamente nel 2016 Maria Grazia Chiuri diviene il nuovo direttore creativo della maison dopo la sua brillante carriera da Fendi e Valentino. Nel 2017 il gruppo Lvmh completa l'acquisizione del brand francese per 12 miliardi di euro rilanciandone le sorti ed i titoli sul mercato azionario. Oggi il brand \u00e8 possieduto al 100% dal gruppo di Bernard Arnault, dal 2016 il direttore creativo \u00e8 Maria Grazia Chiuri, prima donna a capo del brand di moda. La Chiuri ha dato al brand del lusso francese nuova linfa vitale, focalizzandosi non solo sugli abiti ma anche sui messaggi che portano con s\u00e9. La maglia con scritto \"we all should be feminist\" \u00e8 diventata iconica ed il tema dell'emancipazione femminile \u00e8 molto caro alla stilista che nel 2020 ha affidato all'artista Judy Chicago la scenografia della sfilayta, tra i pannelli spiccava la domanda: \"e se le donne governassero il mondo?\". Maria Grazia Chiuri ha realizzato l'abito da sposa di Chiara Ferragni e Miranda Kerr. La stilista promuove un nuovo approccio al mondo della moda, che si traduce in sfilate che diventano spettacoli, collezioni di alta moda che diventano cortometraggi e decorazioni che diventano veri e propri messaggi per una generazione.\nNel 2021 Dior decide di presentare la sua collezione Haute Couture con un cortometraggio girato da Matteo Garrone che reinterpreta le figure dei Tarocchi marsigliesi, grande passione dello stilista francese, ed estrapola il concetto del gender fluid e della libert\u00e0 di autodefinizione.\nIl concetto di \"New Look\".\nIl 12 febbraio 1947 Christian Dior present\u00f2 la sua collezione \"Corolle\", fatta di abiti opulenti e romantici, che ottennero una istantanea popolarit\u00e0. Gli abiti Dior volevano in qualche modo rappresentare una svolta rispetto agli anni della seconda guerra mondiale. Il giorno successivo alla sfilata Carmel Snow, caporedattrice della rivista statunitense \"Harper's Bazaar\", parl\u00f2 di Dior utilizzando l'espressione \"New look\" (\"nuovo look\"), usando per la prima volta un termine in lingua inglese per definire ci\u00f2 che ella considerava il massimo della \"haute couture\" francese. Il concetto di New look diverr\u00e0 col tempo indelebilmente associato allo stile Dior.\nNel 2020 il brand Dior \u00e8 stato il protagonista della mostra \"Christian Dior: Designer of Dreams\" tenutasi al Museo delle arti decorative di Parigi e in versione online per via delle misure anti covid. Il brand \u00e8 stato raccontato con oltre 70 creazioni che hanno fatto la storia della moda e bozzetti dello stilista.\nPersonaggi famosi in Dior.\nDior \u00e8 stato scelto da Melania Trump, ex First Lady d'America, come stilista personale per le sue nozze. L'abito disegnato per lei da John Galliano \u00e8 passato alla storia della moda non solo per il valore di 200.000 dollari, ma anche per essere stato adornato con 1.500 cristalli e per aver richiesto 550 ore di lavoro. Maria Grazia Chiuri ha curato anche la mise da sposa di Chiara Ferragni, realizzando un abito iconico e particolarissimo che si \u00e8 aggiudicato decine di copertine e un record tra i dieci vestiti da sposa pi\u00f9 costosi mai realizzati. L'influencer infatti ha speso 370.570 euro per l'abito con cui ha sposato Fedez nel 2018.\nTra gli abiti iconici firmati dalla maison c'\u00e8 quello che Sophia Loren indossa nel film Arabesque, del 1966. Il vestito, diventato iconico e copiatissimo per i red carpet, \u00e8 stato disegnato apposta per la star da Marc Bohan, all'epoca direttore cteativo di Dior.\nProfumi.\nDi seguito un elenco incompleto dei principali profumi lanciati sul mercato da Christian Dior.\nFra i profumieri ad aver lavorato con Dior si ricordano Annick Menardo, Fran\u00e7ois Demachy, Thierry Wasser, Edmond Roudnitska, Olivier Polge, Francis Kurkdjian, Beatrice Piquet, Guy Robert, Pierre Bourdon, Maurice Roger, Jean-Louis Sieuzac, Olivier Cresp, Max Gavarry, Domitille Michalon, Bertrand Duchaufour, Louise Turner, Olivier Gillotin, Olivier Pescheux, Nathalie Gracia-Cetto, Carlos Vinals, Jean Martel, Calice Becker, Florence Idier, Jacques Cavallier, Jean Carles, Paul Vacher, Christine Nagel, Edouard Flechier, Carlos Benaim, Dominique Ropion e Nathalie Lorson.\nLe fragranze Dior hanno ottenuto in pi\u00f9 di dieci occasioni il prestigioso riconoscimento FiFi Award. Fra le fragranze premiate si ricordano \"Poison\", \"Dune\", \"Higher\", \"Fahrenheit\" e \"J'adore\" e \"Dolce Vita\".\nTestimonial.\nNel corso degli anni l'azienda Dior ha sempre affidato la promozione dei propri prodotti a testimonial particolarmente prestigiosi. Non soltanto supermodelle come Maryna Linchuk, Elle Macpherson, Gemma Ward, Carla Bruni, Adriana Lima, Eva Riccobono, Alex Prv (Alessandro Privitera), Karen Elson, Gisele B\u00fcndchen, Stella Tennant o Carmen Kass sono apparse sulle passerelle e negli spot di Dior, ma anche attori ed attrici come Monica Bellucci (per il rossetto \"Dior Rouge\", insieme a Samuele Riva), Milla Jovovich (per il profumo \"Hypnotic Poison\"), Jude Law (per il profumo \"Dior Homme\"), Charlize Theron (per J'adore), Eva Green (per Midnight Poison) , Marion Cotillard (per la borsa \"Lady Dior\"), Natalie Portman (per il profumo \"Miss Dior \") e Jennifer Lawrence (per la borsa \"Miss Dior\", i rossetti \"Dior Addict\" e il profumo \"Joy by Dior\"). Fra le altre celebrit\u00e0 a vestire Dior si possono ricordare Gwen Stefani, Beyonc\u00e9, Paris Hilton, Linda Evangelista, Nicole Kidman, Hilary Swank, Melania Knauss e Victoria Beckham.\nDistribuzione.\nIl marchio Christian Dior \u00e8 distribuito in tutto il mondo, attraverso una capillare rete di punti vendita, disseminati praticamente sull'intero territorio internazionale, e suddivisi fra grande distribuzione organizzata e boutique monomarca. In tutto si contano circa 160 punti vendita Christian Dior in tutto il mondo.\nNegozi Dior possono essere trovati in Arabia Saudita, Australia, Bahrein, Belgio, Brasile, Canada, Cina, Emirati Arabi Uniti, Francia, Giappone, Grecia, Guam, Hawaii, Hong Kong, India, Indonesia, Irlanda, Italia, Kuwait, Macao, Malesia, Marocco, Messico, Nuova Zelanda, Principato di Monaco, Porto Rico, Qatar, Regno Unito, Repubblica Ceca, Russia, Saint Barthelemy, Saipan, Singapore, Spagna, Stati Uniti, Sud Corea, Svizzera, Thailandia, Taiwan e Turchia.\nIl paese con pi\u00f9 punti vendita \u00e8 gli Stati Uniti, con circa 30 negozi Dior. In Italia il marchio \u00e8 venduto nei negozi di Roma, Milano, Portofino, Isola di Capri|Capri, Venezia e Firenze.\nMus\u00e9e Christian Dior.\nIl 22 giugno 1988 la \"Villa Les Rhumbs\", casa natale di Christian Dior, a Granville, nella Bassa Normandia, \u00e8 stata trasformata in un museo dedicato alla vita ed alle opere dello stilista francese, chiamato semplicemente \"Mus\u00e9e Christian Dior\"."}
{"id": "2293910", "revid": "110157", "url": "https://it.wikipedia.org/wiki?curid=2293910", "title": "Mus\u00e9e Christian Dior", "text": "Il Mus\u00e9e Christian Dior \u00e8 un museo in Francia, fondato nel 1988 e dedicato allo stilista Christian Dior.\nStoria.\nIl 22 giugno 1988 la \"Villa Les Rhumbs\", casa natale di Christian Dior, a Granville, nella Bassa Normandia, \u00e8 stata trasformata in un museo dedicato alla vita ed alle opere dello stilista francese, chiamato semplicemente \"Mus\u00e9e Christian Dior\". Il museo \u00e8 situato in cima ad una scogliera all'ingresso della citt\u00e0, con vista sulle isole Anglo-Normanne ed \u00e8 circondato da un grande giardino.\nIl museo propone esposizioni a tema, e quella inaugurale era dedicata alle attrici che erano state \"vestite\" da Dior, con l'esposizione di 50 modelli indossati da attrici come Olivia de Havilland, Ava Gardner, Elizabeth Taylor e Marlene Dietrich.\nNel 2008 si \u00e8 tenuta una mostra dedicata al dandysmo intitolata \"Dandysmes 1808-2008, de Barbey d'Aurevilly \u00e0 Christian Dior\", in cui si \u00e8 prestata particolare attenzione anche al mondo del profumo maschile."}
{"id": "2293912", "revid": "125053206", "url": "https://it.wikipedia.org/wiki?curid=2293912", "title": "Gianni Di Gregorio", "text": "Biografia.\nHa curato la sceneggiatura di numerosi film, contribuendo anche nel ruolo di attore e regista del film \"Pranzo di ferragosto\", per cui ai David di Donatello 2009 ha ottenuto il David di Donatello per il miglior regista esordiente e nella stessa edizione anche il premio come migliore sceneggiatura per il film \"Gomorra\".\nTra le sue sceneggiature pi\u00f9 popolari: \"Gomorra\", \"Gianni e le donne\", \"Sembra morto... ma \u00e8 solo svenuto\" e \"Stazione di servizio\"."}
{"id": "2293913", "revid": "130823", "url": "https://it.wikipedia.org/wiki?curid=2293913", "title": "Karel Stamic", "text": ""}
{"id": "2293917", "revid": "130823", "url": "https://it.wikipedia.org/wiki?curid=2293917", "title": "Karl Stamitz", "text": ""}
{"id": "2293923", "revid": "1543377", "url": "https://it.wikipedia.org/wiki?curid=2293923", "title": "Scandal (gruppo musicale giapponese)", "text": "Le sono un gruppo musicale femminile j-rock giapponese formatosi a Osaka nel 2006 e composto da quattro membri: Haruna (voce e chitarra), Tomomi (basso e voce), Mami (chitarra solista e voce) e Rina (batteria e voce).\nDopo aver pubblicato i primi singoli con un'etichetta indipendente, nel settembre 2008 hanno firmato un contratto con la Epic Records Japan, sotto-etichetta della Sony Music Japan, ricevendo inviti ad esibirsi negli Stati Uniti, in Europa e in Asia.\nNel 2009 il loro album di debutto, \"Best Scandal\", ha esordito al quinto posto della classifica Oricon, facendo delle Scandal la prima girl-band giapponese a classificare un album di esordio nelle prime cinque posizioni ed eguagliando cos\u00ec il record del 2002 appartenuto alle Zone. Nel 2012, con l'uscita di \"\", le Scandal sono diventate l'unica girl-band giapponese i cui primi quattro album abbiano debuttato entro le prime cinque posizioni della Oricon; record ulteriormente migliorato con l'uscita dei successivi due album, \"Standard\" e \"Hello World\".\nAutodefinitesi \u00abla pi\u00f9 potente girl-band pop-rock giapponese\u00bb, fanno della capacit\u00e0 di alternarsi il ruolo di vocalist principale tra esse una delle loro principali caratteristiche. Possiedono inoltre un numeroso seguito di fan internazionali, grazie soprattutto ai brani utilizzati come sigle di anime quali \"Bleach\" e \"Fullmetal Alchemist: Brotherhood\".\nStoria del gruppo.\nFormazione e prime esibizioni dal vivo (2006).\nLa band si \u00e8 formata nell'agosto del 2006, quando un insegnante della scuola di canto e danza che le ragazze frequentavano a Osaka, facente parte dell'agenzia Kitty Films, ha suggerito loro di provare a cimentarsi nello suonare uno strumento musicale.\nNelle vicinanze della sala prove dove erano solite esercitarsi vi era un hostess club che recava una grande insegna con la scritta \"SCANDAL\" e le ragazze hanno deciso di utilizzarlo come nome ufficiale della band.\nIl gruppo si \u00e8 esibito per la prima volta dal vivo in un locale di Osaka chiamato Namba Hatch, appena dopo una settimana dalla formazione, dopo aver passato le precedenti dodici ore a esercitarsi in una sala prove. Dopo quella serata le Scandal hanno deciso di continuare la carriera musicale in qualit\u00e0 di gruppo,\ncontinuando a esibirsi ogni fine settimana allo Shiroten, una mecca delle esibizioni di strada all'Osaka Castle Park. In poco tempo hanno iniziato ad acquisire un seguito di varie centinaia di fan, autopubblicizzandosi tramite la distribuzione di volantini scritti a mano. In seguito hanno incomiciato a ricevere offerte per esibirsi anche da altri locali di Osaka e Kyoto, suscitando critiche positive e salendo alla ribalta nazionale.\nPeriodo indie (2007-2008).\nNel 2007 hanno firmato il loro primo contratto della carriera con l'etichetta indipendente Kitty Records, dopo essere state notate da un produttore durante la loro prima esibizione in quel di Tokyo, in occasione di un evento speciale allo Club Asia, noto club sito a Shibuya, quartiere speciale della capitale giapponese. Questa accordo viene bissato pochi mesi dopo da un'ulteriore partnership commerciale con la Tower Records.\nIl loro primo singolo indipendente, \"Space Ranger\", \u00e8 stato pubblicato il 3 marzo 2008 e messo in vendita esclusivamente presso la Tower Records. Il singolo ha riscosso un buon successo, venendo reso disponibile anche tramite iTunes per fare fronte alla grande richiesta. Successivamente il gruppo ha pubblicato altri due singoli, \"Koi moy\u014d\" e \"Kager\u014d\", rispettivamente il 4 aprile e 5 maggio dello stesso anno, col primo di questi scelto come \"single of the week\" su iTunes Giappone.\nNell'aprile 2008 le Scandal si sono recate per la prima volta all'estero, nell'ambito del \"Japan Nite US Tour 2008\", suonando in otto citt\u00e0 degli Stati Uniti e partecipando a numerose convention sul Giappone, tra cui l'evento d'animazione Sakura-Con. Nel luglio successivo si sono invece esibite a Parigi (Francia), in occasione del Japan Expo, mentre in agosto hanno suonato all'Animation Comic Game di Hong Kong.\nL'8 agosto hanno pubblicato il loro primo EP, \"Yah! Yah! YAH! Hello Scandal\", ultimo lavoro in qualit\u00e0 di artiste indipendenti, a cui \u00e8 seguito il loro primo tour nazionale chiamato \"Give me P.P. Tour 2008 Summer\". Sempre nel 2008, le Scandal sono diventate un personaggio animato che le ha viste protagoniste di un cortometraggio distribuito sul web.\nContratto con la Epic Records e \"Best Scandal\" (2008-2009).\nNel settembre 2008 le Scandal hanno firmato un contratto con l'etichetta discografica Epic Records Japan, sotto-etichetta della major Sony Music Japan.\nIl primo singolo pubblicato con la nuova casa discografica \u00e8 stato \"Doll\", uscito nel novembre 2008. Il singolo, usufruendo della grande promozione e dei frequenti passaggi in radio e televisione, \u00e8 entrato in rotazione continua in quaranta stazioni radio e televisive giapponesi, tra cui JOQR, oltre a trovare grande spazio in programmi musicali come \"Music Station\" della TV Asahi, nonostante avesse esordito alla 26\u00aa posizione della classifica Oricon.\nAnche il debutto dal vivo sotto la nuova etichetta, tenutosi al KDDI Designing Studio di Harajuku, si \u00e8 rivelato un successo, con gli organizzatori costretti a posizionare dei megaschermi al di fuori dell'edificio per tutti i fan che non avevano avuto la possibilit\u00e0 di aggiudicarsi i pochi biglietti disponibili, andati esauriti il primo giorno di vendita. Verso la fine dell'anno la band ha inoltre firmato il suo primo contratto pubblicitario, divenendo testimonial della Nike.\nIl 4 marzo 2009 la band ha pubblicato il singolo \"Sakura Goodbye\", la cui title track \u00e8 un brano nato al fine di rendere omaggio e festeggiare il diploma di scuola media superiore di Mami e di Tomomi. Il singolo ha debuttato al 30\u00ba posto della classifica Oricon con 3\u00a0698 copie vendute nella prima settimana, mentre la title track \u00e8 stata scelta come sigla di chiusura del popolare variet\u00e0 della Fuji TV \"Mecha mecha iketeru!\".\nIl 17 giugno 2009 \u00e8 la volta di \"Sh\u014djo S\", singolo che ha segnato un'importante tappa nella carriera della band. La title track del singolo \u00e8 stata infatti utilizzata come decima opening del popolare anime \"Bleach\", oltre a entrare a far parte della colonna sonora del videogioco da esso tratto, \"\". Il singolo ha debuttato al 6\u00ba posto nella classifica Oricon, venendo certificato disco d'oro per quanto riguarda le copie digitali. I biglietti per la prima dal vivo del brano sono andati esauriti nei primi tre minuti di messa in vendita.\nIl 27 agosto, all'MTV Student Voice, le Scandal hanno presentato \"Beauteen!!!\", brano contenuto all'interno del singolo \"Yumemiru tsubasa\", pubblicato il 14 ottobre. Il singolo ha debuttato alla 12\u00aa posizione della classifica Oricon con 5\u00a0850 copie vendute, venendo scelto come sigla iniziale del programma \"Ongaku senshi Music Fighter\".\nCi\u00f2 ha preceduto di una settimana l'uscita del loro primo album in studio, \"Best Scandal\", che, piazzandosi al 5\u00ba posto della classifica settimanale Oricon, ha reso le Scandal la prima girl-band giapponese a classificare un album di debutto nella Top 5 dai tempi delle Zone. L'album contiene i singoli usciti precedentemente quali \"Space Ranger\", \"Koi moy\u014d\" e \"Kager\u014d\", risalenti al periodo indie della band.\nIn dicembre hanno partecipato alla 51\u00aa edizione dei Japan Record Awards in qualit\u00e0 di nominate nella categoria \"Best New Artist\", non riuscendo tuttavia a conquistare il premio.\n\"Temptation Box\" (2010).\nIl 3 febbraio 2010 le Scandal hanno pubblicato il singolo \"Shunkan Sentimental\", scelto come quarta ending dell'anime \"Fullmetal Alchemist: Brotherhood\". Il singolo ha ottenuto un buon successo tra i download digitali, venendo certificato disco d'oro grazie ai pi\u00f9 di 100\u00a0000 download effettuati. Il formato fisico del singolo ha riscosso invece meno successo, vendendo 16\u00a0672 copie nella prima settimana e classificandosi al 7\u00ba posto della Oricon.\nA marzo le Scandal hanno preso parte a un tour primaverile dal nome , durante il quale i fan hanno avuto la possibilit\u00e0 di scegliere tramite un sondaggio su Twitter un brano di cui la band avrebbe dovuto eseguire una cover durante il tour. La canzone scelta \u00e8 risultata essere \"\" delle Zone, che verr\u00e0 poi pubblicata come singolo digitale. Nel maggio del 2010 il gruppo si \u00e8 esibito all'Animax Musix Spring, mentre in giugno hanno pubblicato il singolo \"Taiyo to kimi ga egaku Story\", il quale ha esordito al 10\u00ba posto della classifica Oricon con 12\u00a0359 copie vendute.\nNello stesso mese hanno pubblicato il loro primo DVD dal vivo, dal titolo \"\". Il successivo singolo, \"Namida no Regret\", ha debuttato al 14\u00ba posto della classifica Oricon con 9\u00a0304 copie vendute.\nDal 2 luglio al 24 settembre 2010 le componenti delle Scandal sono state protagoniste di un documentario in cinque episodi a cura della TBS intitolato , mentre in agosto hanno partecipato nuovamente all'Animation Comic Game di Hong Kong, dove si sono esibite davanti a 5\u00a0000 persone. Per l'occasione sono state premiate per aver raggiunto il primo posto nella classifica j-pop locale con il singolo \"Taiyo to kimi ga egaku Story\", oltre a ricevere il terzo premio nella categoria \"Artista giapponese rivelazione\" degli RTHK Awards.\nFatto ritorno in Giappone, hanno pubblicato il loro secondo album in studio, \"Temptation Box\", distribuito a partire dall'11 agosto 2010 in quarantadue Paesi in tutto il mondo, tra cui Regno Unito, Germania e Francia. L'album ha debuttato alla 3\u00aa posizione nella classifica Oricon, sostando in classifica per tredici settimane. Nello stesso periodo il gruppo ha curato la colonna sonora del film d'animazione \"Loups=Garous\" con i brani \"Midnight Television\", \"Koshi-tantan\" e \"Sayonara My Friend\", oltre ad apparire nel film come cameo.\nTra il 18 settembre e il 2 ottobre le Scandal hanno tenuto un tour chiamato durante il quale hanno girato tutto il Giappone, toccando citt\u00e0 quali Tokyo, Sapporo e Hiroshima per promuovere il nuovo album.\n\"Baby Action\" (2010-2011).\nIl 6 ottobre 2010 il gruppo ha pubblicato il singolo \"Scandal nanka buttobase\", il quale ha esordito al 3\u00ba posto della classifica settimanale della Oricon con 27\u00a0553 copie vendute. A questo \u00e8 seguita la pubblicazione del loro primo EP di cover, \"R-Girl's Rock!\", da cui \u00e8 stato estratto il singolo digitale \"Secret Base: Kimi ga kureta mono\", cover delle Zone. Il disco ha esordito al 9\u00ba posto della classifica Oricon, vendendo 13\u00a0555 copie nella prima settimana. Il 3 novembre hanno partecipato all'Animax Musix 2010 esibendosi davanti a 11\u00a0700 persone interpretando, tra gli altri brani, anche l'ending del popolare anime \"K-On!\" \"Don't Say \"Lazy\"\", insieme a Sh\u014dko Nakagawa. Verso la fine dell'anno il gruppo ha collaborato col centro commerciale 109 di Shibuya, che per l'occasione ha rivestito la facciata anteriore dell'edificio con delle foto promozionali della band, oltre a erigere una grande insegna luminosa con la scritta \"Scandalous Winter Holydays\".\nIl 9 febbraio 2011 il gruppo ha pubblicato il singolo \"Pride\", la cui title track \u00e8 stata utilizzata come seconda sigla di chiusura dell'anime \"\". Il singolo ha esordito al 7\u00ba posto della classifica Oricon e al 1\u00ba posto della classifica Billboard Japan nella categoria animazione, con 16\u00a0579 copie vendute nella prima settimana.\nIl singolo \"Haruka\", uscito il 20 maggio successivo, \u00e8 stato incluso nella colonna sonora del film in animazione digitale \"T\u014dfu koz\u014d\", mentre il brano \"Satisfaction\" (incluso nel singolo) \u00e8 stato scelto come inno del tour di beneficenza organizzato dalla JVB in favore delle vittime della criminalit\u00e0 organizzata dopo il terremoto e maremoto del T\u014dhoku del 2011. Il singolo ha esordito al 3\u00ba posto sia nella classifica Oricon sia nella classifica Billboard nella categoria animazione, vendendo 21\u00a0974 copie nella prima settimana. In luglio le Scandal hanno partecipato al Colors Rock Festival di Tokyo e all'AM\u00b2 di Anaheim in California, prima di pubblicare il singolo \"Love Survive\", piazzatosi all'11\u00ba posto nella classifica Oricon con 13\u00a0507 copie vendute nella prima settimana.\nIl 10 agosto il gruppo ha pubblicato il terzo album in studio, \"Baby Action\", presentato in anteprima al centro commerciale Tsutaya di Tokyo. Il disco ha debuttato al 4\u00ba posto della classifica Oricon, mentre il brano \"Burn\", incluso nell'album, \u00e8 stato utilizzato come tema musicale del film \"Rabbit Horror 3D\" di Takashi Shimizu. Lo stesso giorno \u00e8 stato pubblicato anche \"Zone Tribute: Kimi ga kureta mono\", album tributo delle Zone a cui le Scandal hanno partecipato interpretando il brano \"Secret Base: Kimi ga kureta mono\". In settembre ha preso via il loro primo tour asiatico denominato \"Scandal Asia Tour 2011 \"Baby Action\"\", durante il quale le SCANDAL hanno suonato in Paesi quali Taiwan, Hong Kong e Singapore, oltre a fare tappa in varie parti del Giappone. Un documentario fotografico sul tour \u00e8 stato poi inserito nel libro \"Girls Be Scandalous!\", pubblicato il 20 ottobre.\nNel novembre 2011 le Scandal sono diventate testimonial del noto marchio di accendini Zippo, pubblicizzando un'edizione limitata del prodotto per il mercato giapponese, mentre in dicembre hanno partecipato a un concerto di beneficenza in favore delle vittime del terremoto del T\u014dhoku, insieme ad altre due girl-band, le Stereopony e le Zone, queste ultime riunitesi per l'occasione. A fine 2011 le Scandal si sono posizionate al 4\u00ba posto nella classifica delle band pi\u00f9 richieste all'estero secondo la trasmissione \"J-Melo\" della NHK, in ascesa di cinque posizioni rispetto all'anno precedente, confermando il numero sempre maggiore di fan stranieri della band.\n\"Queens Are Trumps: Kirifuda wa Queen\" (2012).\nNella primavera del 2012 le Scandal hanno pubblicato il singolo \"Harukaze\", la cui title track \u00e8 stata composta appositamente per l'anime \"Bleach\" e utilizzata come quindicesima opening. Il singolo ha debuttato al 6\u00ba posto della classifica Oricon e al 2\u00ba posto nella categoria animazione della classifica Billboard Japan, vendendo 25\u00a0921 nella prima settimana. Nello stesso periodo hanno pubblicato il loro primo greatest hits, dal titolo \"Scandal Show\", il quale ha venduto 42\u00a0246 copie nella prima settimana, debuttando al 3\u00ba posto della classifica Oricon.\nNonostante i problemi alla voce della leader Haruna, che hanno messo per qualche tempo in dubbio il futuro del gruppo, le Scandal hanno debuttato al Nippon Budokan il 28 marzo, diventando la band femminile che ha impiegato meno tempo in assoluto, dal giorno della sua formazione, a esibircisi. Il concerto ha attirato un seguito di 8\u00a0000 persone, mentre i biglietti sono andati esauriti nel giro di quindici minuti.\nTra il 19 maggio e il 17 giugno hanno tenuto una serie di diciassette concerti nell'ambito del \"Scandal \"Live Ido Live\" Tour 2012\", mentre il 19 giugno hanno pubblicato in formato digitale il singolo \"Taiy\u014d Scandalous\", scritto in collaborazione con Naoto degli Orange Range, e che ha debuttato al numero uno della classifica giornaliera della Rekochoku. Il singolo nel suo formato fisico \u00e8 stato pubblicato l'11 luglio successivo, con all'interno due brani inediti (\"Dobon dobondo - Cherry Jam\" e \"Koi no hajimari wa diet\") nei quali le Scandal sperimentano nuove sonorit\u00e0 avvicinandosi all'elettropop e all'hip-hop. Il singolo ha debuttato al 2\u00ba posto della classifica Oricon.\nIl 22 agosto 2012 le Scandal hanno pubblicato il loro terzo DVD dal vivo, dal titolo \"Japan Title Match Live 2012 - Scandal vs Budokan\". Il DVD, registrato in occasione del primo concerto delle Scandal al Budokan, ha debuttato al 2\u00ba posto della classifica Oricon relativa ai DVD musicali.\nIl 12 settembre hanno pubblicato il singolo \"Pin Heel Surfer\", che ha debuttato al 9\u00ba posto della classifica Oricon con 11\u00a0300 copie vendute nella prima settimana.\nIl 26 settembre 2012 \u00e8 uscito il loro quarto album in studio, dal titolo \"\". L'album, vendendo 35\u00a0424 copie nella prima settimana, ha debuttato al 4\u00ba posto della classifica Oricon, facendo delle Scandal l'unica girl-band i cui primi quattro album abbiano debuttato entro le prime cinque posizioni della Oricon.\nDal 12 ottobre al 22 novembre hanno tenuto una serie di concerti in occasione dello \"Scandal Hall Tour\", partito da Saitama e conclusosi Tokyo, mentre a partire dal 21 ottobre il brano \"Satisfaction\" \u00e8 stato utilizzato come sottofondo nel promo ufficiale giapponese di Windows 8, facendo delle Scandal le prime artiste giapponesi a fornire la propria musica per una pubblicit\u00e0 della Microsoft Windows. Il 24 ottobre \u00e8 uscito nei negozi \"She Loves You\", album tributo della cantante Yui al quale le Scandal hanno partecipato interpretando il brano \"How Crazy\".\nVerso la fine del 2012 si sono esibite al KL Live Center di Kuala Lampur, in Malaysia, davanti a 1\u00a0500 persone, suonando un totale di quattordici brani.\n\"Standard\" (2013).\nIl 6 febbraio 2013 le Scandal hanno pubblicato la raccolta \"Encore Show\", la quale include al suo interno tutti i lati B dei singoli pubblicati fino a quel momento, con l'aggiunta del brano inedito \"Happy Collector\", quest'ultimo facente parte della colonna sonora del film \"Ky\u014d, koi o hajimemasu\". La compilation ha esordito al primo posto della classifica giornaliera della Oricon, vendendo 14\u00a0171 copie.\nIl 3 marzo 2013 hanno tenuto un concerto all'Osaka-j\u014d Hall davanti a 10\u00a0000 persone, realizzando cos\u00ec il desiderio di esibirsi a pochi passi dal luogo nel quale la loro carriera ha avuto inizio nel 2006. I biglietti per lo spettacolo sono andati esauriti nei primi cinque minuti di messa in vendita. A questo concerto \u00e8 seguita una tourn\u00e9e asiatica che ha visto le Scandal esibirsi in Indonesia, Thailandia e Singapore, seguita a sua volta dalla pubblicazione del quarto DVD dal titolo \"Osaka-j\u014d Hall 2013 \"Wonderful Tonight\"\", registrato in occasione del concerto di Osaka del 3 marzo.\nIl 22 maggio 2013 hanno pubblicato il singolo \"Awanai tsumori no, genki de ne\", tema musicale del film \"I'll Give It My All... Tomorrow\". Il singolo ha venduto 32\u00a0533 copie nella prima settimana, esordendo al 4\u00ba posto della classifica Oricon, al 10\u00ba posto della Billboard Japan Hot 100 e al 64\u00ba posto della Billboard Adult Contemporary Airplay. Il 14 agosto hanno pubblicato il singolo \"Kangen no tsuki\", con all'interno il brano \"Kimi to mirai kanzen d\u014dki\", facente parte del progetto \"Robot Scandal\" che ha visto la band collaborare con Tomotaka Takahashi, creatore del robot Robi, quest'ultimo protagonista nel video musicale della canzone.\nStile musicale e influenze.\nLo stile musicale delle Scandal viene solitamente associato ai generi pop-rock e pop-punk, bench\u00e9 alcuni brani presentino elementi accomunabili alla musica elettronica, al classico rock n' roll, al garage rock o all'hip-hop. Una delle particolarit\u00e0 della band \u00e8 che tutte le quattro componenti sono in grado di cantare come vocalist principali, alternandosi spesso all'interno dei brani del disco. Alexey Eremenko di \"AllMusic\" le ha definite \u00absfacciatamente commerciali\u00bb, ma anche \u00abirresistibilmente brave in quello che fanno\u00bb, oltre a definire il loro sound \u00absorprendentemente difficile se comparato ad altre band j-rock simili\u00bb. Secondo alcuni organi di stampa giapponesi le Scandal hanno avuto un ruolo chiave nel \"boom delle girl-band\" verificatosi in Giappone nella seconda met\u00e0 del 2000. La band stessa si \u00e8 autodefinita \u00abla pi\u00f9 potente girl-band pop-rock giapponese\u00bb e ha ammesso di essere stata influenzata sia nella musica che nello stile da diverse band anglofone, quali i Nirvana, i Red Hot Chili Peppers, i Sum41, dai quali hanno tratto ispirazione nel rapporto col pubblico nelle esibizioni live, e i Kiss, dai quali hanno imparato in che modo ci si comporta sul palco. In particolare Haruna ha ammesso di essere stata influenzata dalla musica di Yui, Avril Lavigne e Miley Cyrus, Tomomi dai Rage Against the Machine, Mami ha citato come suo chitarrista preferito Takuya dei Judy and Mary e Rina ha tratto ispirazione da Steve Gadd e Keith Moon degli Who.\nLa band si \u00e8 formata quando le ragazze erano in et\u00e0 scolastica e frequentano la scuola superiore, andando a influenzare il loro stile e modo di vestirsi, attraverso l'uso degli stessi fuku alla marinara utilizzati nel periodo scolastico. Ci\u00f2 inizialmente stonava con l'immagine che le Scandal intendevano dare alla band, per loro stessa ammissione distante dallo stile \"kawaii\" e dal fenomeno delle idol giapponesi, tant'\u00e8 che inizialmente le ragazze avevano pensato di rifarsi al look dei Kiss dipingendosi i volti con della vernice, ma l'idea venne accantonata quasi subito. Dal 2011 hanno deciso di rinunciare definitivamente alle divise scolastiche, ma il loro stile \u00e8 mutato a poco a poco, passando dal cambiamento del solo colore delle divise, poi sostituite da camicette abbinate a delle classiche cravatte e gilet, fino alla sostituzione dei mocassini con Dr. Martens o stivali militari. Con lo scorrere degli anni sono passate sempre di pi\u00f9 a una personalizzazione dei vestiti, con lo stile che si differenzia da ragazza a ragazza. Haruna ha dichiarato di non essere preoccupata di perdere dei fan a causa della loro rinuncia alle divise scolastiche, in quanto vorrebbe che i fan andassero ai loro concerti per la loro musica e non solo per vedere quattro ragazze in uniforme."}
{"id": "2293928", "revid": "287204", "url": "https://it.wikipedia.org/wiki?curid=2293928", "title": "Copa do Nordeste", "text": "La Copa do Nordeste \u00e8 una competizione calcistica brasiliana a cui partecipano le squadre del Nordest del Brasile: Alagoas, Bahia, Cear\u00e1, Maranh\u00e3o, Para\u00edba, Pernambuco, Piau\u00ed, Rio Grande do Norte e Sergipe.\nStoria.\nDal 1997 al 1999, il vincitore della Copa do Nordeste si aggiudicava l'accesso alla Coppa CONMEBOL.\nDal 2000 al 2002, il vincitore della Copa do Nordeste si aggiudicava l'accesso alla Copa dos Campe\u00f5es.\nDal 2014 al 2016 il vincitore del torneo ottiene l'accesso alla Coppa Sudamericana dell'anno successivo ma solamente nel caso in cui non si qualifichi per gli ottavi di finale della Coppa del Brasile.\nDal 2017, il vincitore acceder\u00e0 agli ottavi di finale della Coppa del Brasile.\nFormula.\nAlla manifestazione partecipano 20 squadre che si qualificano secondo i piazzamenti nei campionati statali:"}
{"id": "2293930", "revid": "426330", "url": "https://it.wikipedia.org/wiki?curid=2293930", "title": "Arzachena Academy Costa Smeralda", "text": "L'Arzachena Academy Costa Smeralda, meglio nota come Arzachena, \u00e8 una societ\u00e0 calcistica italiana con sede nella citt\u00e0 di Arzachena, in provincia di Sassari. Milita in Serie D, la quarta divisione del campionato italiano.\nFondata nel 2019, prosegue la tradizione sportiva iniziata nel 1964 con la fondazione del \"Gruppo Sportivo Luisiana\" (divenuta \"Polisportiva Arzachena\" nel 1974) e interrottasi con la cessata attivit\u00e0 dell\"Arzachena Costa Smeralda Calcio\", che al termine della stagione 2018-2019 ha rinunciato all'iscrizione in Serie C per manchevolezze finanziarie.\nL'Arzachena vanta 20 campionati al massimo livello dilettantistico, di cui 14 consecutivi, culminati con la vittoria del torneo di Serie D e la conseguente promozione in Serie C nell'annata 2016-2017. La terza serie, disputata per due stagioni consecutive, \u00e8 il massimo livello raggiunto dal club e, tale traguardo, lo posiziona tra le uniche cinque squadre sarde (insieme a Cagliari, Torres, Olbia e\nCarbonia) ad aver raggiunto tale categoria.\nI colori sociali sono il bianco e il verde. Disputa le gare interne allo stadio Biagio Pirina.\nStoria.\nAd Arzachena il calcio arriv\u00f2 all'inizio degli anni '30, grazie a un giovane universitario, Nico Baffigo, che costituisce l\"'Unione Sportiva Arzachena\" e nello stesso anno riesce ad organizzare la prima partita, il 12 ottobre 1930 contro il , terminata 3-1 per gli ospiti. Questa squadra giocher\u00e0 per tre decenni nei campionati regionali CSI e FIGC, fino al 1958 quando pur piazzandosi prima nel girone A del campionato di Prima Categoria, si ritira dal girone finale e termina le attivit\u00e0 federali, continuando solo in CSI fino alla smobilitazione del 1963. Al termine di quella stagione infatti l'allenatore Ivo Zonza si trasferisce al Palau portandosi con se diversi membri della rosa. Uno dei dirigenti, Pasquale Demuro, per non disperdere il patrimonio cittadino e non lasciare inattivi i giocatori rimasti, crea nel 1964 una nuova societ\u00e0 con la denominazione di \"Gruppo Sportivo Luisiana\", di fatto una fusione con la gi\u00e0 esistente \"Luisiana\" che partecipava ai campionati CSI, e la iscrive al campionato di Seconda Categoria. Dieci anni dopo, dal 1974 cambi\u00f2 denominazione in \"Polisportiva Arzachena\".\nIl club dopo aver iniziato la sua attivit\u00e0 agonistica nei campionati regionali, si conquist\u00f2 per la prima volta la promozione nel Campionato Interregionale al termine dell'annata 1982-1983, poi, dopo diversi anni nelle divisioni regionali, a partire dalla stagione 1999-2000 prese parte alla nuova Serie D, tuttavia retrocedendo dopo appena un anno. Il ritorno nella massima divisione dilettantistica, per gli smeraldini, arriv\u00f2 dopo la vittoria del campionato di Eccellenza Sardegna 2002-2003, militandovi fino alla stagione 2016-2017 al termine della quale ottenne il primo posto nel proprio girone maturando il diritto ad iscriversi al successivo campionato di Serie C. Dopo 18 stagioni in Serie D, di cui 14 consecutive, si tratta della prima partecipazione ad un campionato professionistico per il sodalizio sardo.\nDall'estate 2017, con l'approdo nel mondo professionistico cambia ragione sociale e passa alla denominazione \"Arzachena Costa Smeralda Calcio\".\nDopo aver conquistato due salvezze consecutive fra i professionisti (quindicesimo posto nel campionato 2017-2018 e quattordicesimo nel campionato 2018-2019), il sodalizio non si iscrive alla Serie C. Il titolo sportivo viene rilevato dal fondo olandese \"Stichting Social Sport\" che fa capo al gruppo dell'imprenditore Gabriele Volpi, gi\u00e0 proprietario dello Spezia Calcio e della Pro Recco Waterpolo 1913, blasonata societ\u00e0 di pallanuoto. La nuova \"Arzachena Academy Costa Smeralda Societ\u00e0 Sportiva Dilettantistica\" viene dunque ammessa in sovrannumero al campionato di Serie D.\nColori e simboli.\nColori.\nI colori della maglia dell'Arzachena sono il bianco ed il verde: tale combinazione cromatica risulta piuttosto comune tra le varie squadre sportive basate nell'area della Costa Smeralda.\nSimboli ufficiali.\nStemma.\nLo stemma dell'Arzachena Costa Smeralda \u00e8 uno scudo con bordato di giallo con all'interno due fasce, rispettivamente di colore bianco e verde, sopra di esse \u00e8 presente nella parte superiore la denominazione societaria, al centro un pallone da calcio e in basso l'anno di fondazione.\nInno.\nL'inno dell'Arzachena si chiama \"Cuore Biancoverde\", ed \u00e8 cantato da Pierpaolo Bibb\u00f2 e Simone Spano.\nStrutture.\nStadio.\nL'Arzachena disputa normalmente le sue partite interne presso lo stadio Biagio Pirina, inaugurato nel 1999.\nDal 2017 al 2018, onde permettere all'amministrazione comunale di Arzachena di effettuare i lavori di omologazione del Pirina ai canoni della Serie C, i biancoverdi hanno transitoriamente adottato come campo interno lo stadio Bruno Nespoli di Olbia.\nTifoseria.\nStoria.\nNel corso degli anni la tifoseria arzachenese \u00e8 stata capeggiata dai gruppi \"Onda d'Urto\", \"Vecchia Guardia\" e \"Cuore Bianco Verde\". Attualmente l'unico gruppo organizzato attivo \u00e8 l\"'Onda d'Urto\".\nGemellaggi e rivalit\u00e0.\nI principali rapporti di amicizia della tifoseria biancoverde si registrano con i tifosi del Rieti e di reciproco rispetto con l'altra formazione gallurese del Tempio.\nLa rivalit\u00e0 pi\u00f9 sentita \u00e8 con la squadra dell'Ilvamaddalena, principale squadra dell'isola di La Maddalena, contro la quale la squadra biancoverde si \u00e8 scontrata decine di volte con sfide particolarmente accese le quali in pi\u00f9 occasioni sono sfociate in disordini anche fuori dal rettangolo di gioco. \nAltre rivalit\u00e0 degne di nota sono quelle con le altre formazioni galluresi del Calangianus e, in misura minore, dell'Olbia, sebbene i precedenti con tale formazione sono relativamente recenti. Il primo match fu infatti disputato nella stagione 1998-1999."}
{"id": "2293933", "revid": "1543377", "url": "https://it.wikipedia.org/wiki?curid=2293933", "title": "Qualificazioni al campionato mondiale di calcio 2006 - UEFA (gruppo 6)", "text": ""}
{"id": "2293938", "revid": "339392", "url": "https://it.wikipedia.org/wiki?curid=2293938", "title": "Campeonato do Nordeste", "text": ""}
{"id": "2293940", "revid": "1234826", "url": "https://it.wikipedia.org/wiki?curid=2293940", "title": "Cambiago", "text": "Cambiago (\"Cambiagh\" in dialetto brianzolo) \u00e8 un comune italiano di abitanti della citt\u00e0 metropolitana di Milano in Lombardia. Possiede una frazione denominata \"Torrazza dei Mandelli\", che nei secoli passati fu anche comune autonomo. Fa parte del territorio della Martesana.\nMonumenti e luoghi d'interesse.\nSpicca certamente la chiesa parrocchiale intitolata al patrono San Zenone, inaugurata nel 1911, che sorge nell'omonima piazza. Essa contiene anche tre vetrate di padre Ambrogio Fumagalli, monaco artista nativo proprio di Cambiago. A pochi metri di distanza, in uno dei cortili che caratterizza Cambiago come tante localit\u00e0 della pianura lombarda, sorge invece la chiesa di San Giuseppe, restaurata e riportata in funzione nel 1993. In frazione Torrazza sorge infine la chiesa dedicata alla Beata Vergine del Rosario. Fra i principali edifici civili spicca Villa Perani, recentemente restaurata, il cui giardino \u00e8 stato adibito a parco pubblico. Altro edificio storico \u00e8 Palazzo Cottini, del secolo XVIII, oggi sede di abitazioni private. Di notevole interesse anche lo stabilimento della Colnago, azienda creata dall'artigiano Ernesto Colnago, che ha reso Cambiago famosa nel mondo tra gli appassionati di biciclette.\nSociet\u00e0.\nTradizioni e folclore.\nLa festa del paese si svolge tradizionalmente l'ultima domenica del mese di agosto e di fatto apre la serie delle feste di molti paesi della zona, che derivano dalle feste di fine estate per il raccolto e sono pi\u00f9 di frequente nel mese di settembre oppure ad inizio ottobre. Cade invece l'ultima domenica del mese di maggio la festa della frazione Torrazza, al culmine del mese dedicato a Maria: la tradizione pi\u00f9 sentita di questa festa, dal punto di vista religioso, \u00e8 infatti il pellegrinaggio che si svolge la sera del luned\u00ec immediatamente successivo alla festa, dal paese verso una edicola sacra nei campi attorno a Torrazza, raffigurante la Madonna.\nAltre ricorrenze da ricordare sono la festa dell'oratorio nel mese di settembre, la festa di San Giuseppe il 19 marzo nel cortile che ospita l'omonima chiesa ed inoltre nel mese di giugno la Festa del Frumento organizzata dal Comune e il torneo del Calcione, riservato agli abitanti di Cambiago, rinato nell'anno 2008 rilanciando l'iniziativa che aveva caratterizzato gli anni Settanta-Ottanta del Novecento.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 376 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStrade.\nCambiago \u00e8 attraversata dall'autostrada A4 Torino-Trieste e condivide con il vicino Comune di Cavenago di Brianza il casello di Cavenago-Cambiago. Con l'apertura della Tangenziale Est Esterna, avvenuta il 16 maggio 2015, \u00e8 entrato in funzione il casello di Pessano con Bornago, posto nei pressi della frazione cambiaghese di Torrazza.\nMobilit\u00e0 urbana.\nSul territorio sono presenti tre linee di autobus. Due attraversano il centro abitato e sono servite dalla compagnia NET (Nord Est Trasporti): la linea Z312 che collega Cambiago ai capolinea di Vimercate e Gessate M2 (stazione della metropolitana che sorge a circa 3\u00a0km da Cambiago); la linea Z314 invece collega Monza e Gessate M2. Inoltre si deve ricordare l'Autostradale, la linea Z301 che unisce Milano Lampugnano e Bergamo, servita sempre dalla compagnia NET, che effettua regolare fermata anche al casello di Cavenago-Cambiago.\nAmministrazione.\nIn seguito al risultato delle elezioni amministrative del 3-4 ottobre 2021, l'attuale sindaco \u00e8 Maria Grazia Mangiagalli della Lista civica Uniti per Cambiago, terza donna ad esercitare la carica a Cambiago.\nSi deve segnalare che nel 2005 si svolse un referendum circa la possibilit\u00e0 di passare alla costituenda provincia di Monza-Brianza, ma la maggioranza dei cambiaghesi decise di rimanere nella provincia di Milano."}
{"id": "2293948", "revid": "438678", "url": "https://it.wikipedia.org/wiki?curid=2293948", "title": "Lancio delle carte", "text": "Il lancio delle carte o card throwing \u00e8 l'arte di lanciare normali carte da gioco. Inizialmente questa tecnica era diventata popolare in occidente, dove veniva praticata dai prestigiatori, ed era anche chiamata \"scaling\".\nStoria.\nIl card throwing ha origine con i prestigiatori in occidente, nelle leggende e nel cinema dedicate alle arti marziali in oriente. Chi praticava le arti marziali in oriente aveva raffinato la tecnica di lanciare oggetti leggeri fino a che questi non acquisissero la velocit\u00e0 e la precisione di un'arma, anche se la maggior parte degli effetti che venivano proclamati erano assolutamente esagerati.\nLe tecniche occidentali del lancio di carte, cos\u00ec come vengono praticate attualmente, sono state elaborate dai prestigiatori vissuti nel XIX secolo. Le origini precise dei trucchi della \"flying card\", la carta volante, sono sconosciute, ma Alexander Herrmann viene visto da molti come colui che ha elevato questi trucchi ad un livello molto sofisticato. Howard Thurston ed Herrmann facevano uso di carte pi\u00f9 pesanti delle carte da gioco standard di oggi.\nMolti prestigiatori ordinavano per i loro show carte con stampe speciali, denominate throwing cards, throwouts, scaling cards o souvenir cards. Generalmente, le carte portavano le immagini e i nomi dei prestigiatori che le usavano, e spesso riproducevano illusioni ottiche, simboli mistici, testi e grafiche particolari.\nLa velocit\u00e0 impressionante con la quale i prestigiatori potevano lanciare le carte ha dato origine al mito che una carta da gioco possa uccidere o ferire seriamente qualcuno se lanciata in modo adeguato da una persona che abbia la forza sufficiente. Tuttavia, la leggenda \u00e8 stata messa alla prova, e poi sfatata, nel programma di Discovery Channel, MythBusters. Una carta da gioco manca della massa sufficiente a trasferire energia al proprio obiettivo con l'impatto, e perfino se sottoposta all'accelerazione meccanica di un potente motore elettrico portandone la velocit\u00e0 ad oltre 150 mph, \u00e8 a malapena sufficiente ad infliggere un taglio come quello che pu\u00f2 produrre un foglio di carta.\nTecnica.\nMolte sono le tecniche di lancio della carta, ma tutte comprendono la rotazione del polso. Nel momento in cui si riesce ad usare bene il polso, allora si potr\u00e0 aggiungere nel lancio anche il movimento del braccio e del corpo.\nLa tecnica di lancio di Jay.\nLa tecnica di Jay, cos\u00ec come viene insegnata nel libro Cards as Weapons (1977), di Ricky Jay, consiste nel tenere il centro della carta orizzontalmente, tra il police e il medio, mantenendo l'indice all'angolo della carta pi\u00f9 vicino alla mano e lontano dal resto del corpo.\nIl polso viene girato verso l'interno in un angolo di 90\u00b0, e poi roteato con forza verso l'esterno, nel lancio della carta. Per imprimere distanza e potenza, la tecnica aggiunge il movimento dell'avambraccio, che forma con il gomito un angolo di 90\u00b0 simultaneo al movimento del polso nel lancio.\nLa presa di Thurston.\nHoward Thurston, un prestigiatore, \u00e8 stato il primo ad introdurre il card throwing negli spettacoli in occidente. Con la presa di Thurston, la carta che viene lanciata viene tenuta tra il primo ed il secondo dito, in genere della mano sinistra.\nAltre tecniche.\nCi sono altri modi di lanciare le carte, la pi\u00f9 popolare comprende la posa del mignolo sul fondo della carta, con anulare e medio sulla parte superiore. L'indice ed il medio vanno all'estremit\u00e0 pi\u00f9 esterna della carta posta orizzontalmente, mentre il pollice sta sull'estremit\u00e0 inferiore. Poi, si preme verso il basso con il dito medio, anche se non al punto di farlo piegare in su, il dito medio dovrebbe servire da una delle estremit\u00e0 di un'altalena, con il pollice all'estremo opposto, con il dito indice al centro. Una volta in posizione, la carta va girata con il polso in modo che il lato opposto sia a faccia in su. Questa tecnica viene considerata da molti come poco comoda. Per il lancio, si preme rapidamente con il pollice, in modo che faccia uscire la carta, ed allo stesso momento, l'indice ed il medio vanno piegati verso il palmo. Facendo entrambe queste operazioni, la mano con la carta va tenuta vicina alla testa, muovendola in gi\u00f9 a formare una \"C\" quando la si allontana. Alla fine della C, il pollice si libera. La carta dovrebbe roteare, e con un po' di pratica, volare rapidamente in avanti.\nUn altro metodo consiste nel posizionare il pollice sopra l'angolo inferiore sinistro della carta, con indice e medio ai lati opposti dell'angolo superiore destro della carta. Chi lancia deve premere il pollice verso il basso e fuori dalla carta, facendo roteare indice e medio, girando la carta e lanciandola avanti. Questa \u00e8 una delle tecniche pi\u00f9 efficaci.\nAltra tecnica abbastanza diffusa \u00e8 quella che consiste nel tenere tutto il mazzo nella mano sinistra, facendo roteare l'indice della mano sinistra attorno all'angolo superiore destro della carta superiore, lanciando poi la carta con la mano destra. Questo fa guadagnare alla carta un gran numero di giri laterali, che la spingono ulteriormente in avanti.\nRecord.\nNell'ottobre 2005, Chris Linn ha superato il primato Guinness del \"maggior numero di carte lanciate con un dito in un minuto\". Per superare il record, Linn ha teneva un mazzo di carte in una mano, usando il pollice per lanciarle ad una distanza minima di 12 piedi. Linn fu in grado di lanciare in questo modo 114 carte in un minuto, battendo il precedente record di 104 carte, stabilito dal prestigiatore Jeff McBride. Il tentativo di battere il record ha avuto luogo al Cedar Point Amusement Park di Sandusky, Ohio.\nNel 2008, il record mondiale di card throwing \u00e8 stato raggiunto da Rick Smith Jr., con il suo lancio di 216 piedi a 92 miglia orarie. Il record precedente era stato conseguito da Ricky Jay e da Jim Karol."}
{"id": "2293950", "revid": "1444396", "url": "https://it.wikipedia.org/wiki?curid=2293950", "title": "Capannoli", "text": "Capannoli (pronuncia ) \u00e8 un comune italiano di abitanti della provincia di Pisa in Toscana.\nGeografia.\nSorge nella valle del fiume Era nel territorio dell'Alta Valdera.\nIl territorio del comune \u00e8 compreso tra i 25 e i 148 metri sul livello del mare, con un'escursione altimetrica complessiva pari a 123 metri.\nLe colline circostanti al paese sono composte di sabbie e sabbie argillose gialle (del Pliocene) e di un'argilla caratteristica, mista a salgemma e gesso, detta \"mattaione\", che rappresenta i sedimenti del mare del Pliocene che copriva l'area tra 2.5 e 4.5 milioni di anni fa.\nNella nuova classificazione sismica, recentemente rivista dalla Regione Toscana, il comune ricade nella Zona Sismica 3. Il territorio comunale \u00e8 stato anche l'epicentro di alcuni terremoti, di cui si ricorda ancora oggi quello verificatosi nel gennaio 1911.\nOrigine del nome.\nIl toponimo, menzionato nel Medioevo come \"Capannule\" (anno 839) \u00e8 un derivato di \"capanna\" nel senso di \u2018casupola\u2019 e va confrontato con altri nomi locali toscani come \"Capannole\" (Bucine), \"Capannule\" (Montespertoli), \"Capannori\". L'uscita in -\"i\" invece di -\"e\" va considerata morfema di plurale femminile.\nStoria.\nL'origine di Capannoli sembra risalire al periodo longobardo, come testimoniano dei documenti dell'archivio arcivescovile di Lucca sotto gli anni 843 e 1051.\nNell'anno 843 Capannoli viene menzionata in un documento in cui Eriprando I degli Aldobrandeschi permutava con il vescovo di Lucca cinque \"petie de terra\" in cambio di un grande appezzamento di terra.\nNel documento datato 1051 si ritrova invece una promessa fatta dal vescovo lucchese Giovanni ai fratelli Ugo e Teudicio figli del conte Teudici Della Gherardesca \"...di non fare alcuna composizione senza loro consenso con il C. Guido, figlio del fu conte Teudici, zio dei sunnominati (\"Actum infra castello illo qui dicitur Rustica prope Castello veclo de Capannule)\"\".\nCome testimoniato da Ludovico Antonio Muratori, intorno all'anno mille diversi ricchi possidenti di origine longobarda dominavano nei dintorni di Capannoli. Uno di questi fu il marchese Alberto figlio del marchese Opizzo di Casalmaggiore che, nel 1061, fece un atto di donazione a favore della Badia di Poggibonsi, alla quale lasci\u00f2 vari possedimenti e giuspadronati ereditati dal padre nei contadi di Lucca, di Pisa e di Volterra, tra cui risultano anche le propriet\u00e0 di Capannoli, Forcoli, Peccioli e Cesano.\nLa fondazione del borgo di Capannoli avvenne in epoca medievale sotto la giurisdizione dei Conti Della Gherardesca, i quali eressero un castello attorno al quale inizi\u00f2 a formarsi la comunit\u00e0 di Capannoli, che sorge lungo la direttrice medio-collinare che attraverso Volterra congiunge la Valdera con il Valdarno.\nIl 14 giugno 1099 per volere della Contessa Matilde di Canossa una parte del castello dei conti della Gherardesca posto \"infra Comitatum Lucense, prope Camullianum\", fu ceduto a Rangerio Vescovo di Lucca con la facolt\u00e0 di tenerla \"imperandi...inquirendi, requirendi, causas exinde agendi, querimoniam facendi, responsum retolendi, finem ponendi\". Ciononostante, intorno alla fine del XII secolo la dinastia dei Della Gherardesca ritorn\u00f2 a dominare Capannoli con Ugolino III.\nNel XIII e XIV secolo vi ebbero signoria i Gambacorti e la Repubblica pisana; nel 1406 pass\u00f2 a Firenze. \nNel 1420 statuti speciali dettati dai fiorentini trattano della conservazione e del restauro delle mura del castello, ancora oggi infatti il punto pi\u00f9 alto del paese porta il nome di \"Castello\".\nI nuclei abitativi di Santo Pietro e Solaia furono territori autonomi fino alla riforma comunitativa del 1776, quando vennero inclusi nella comunit\u00e0 di Capannoli.\nIl periodo della dominazione lorenese venne interrotta dall'invasione delle truppe francesi guidate da Napoleone Bonaparte, che rimasero stanziate sul territorio di Capannoli fino al 1814, anno in cui il Congresso di Vienna assegn\u00f2 la citt\u00e0 al Granducato di Toscana. \nNel 1834 a Capannoli cos\u00ec come in tutta la Valdera scoppi\u00f2 un'epidemia di colera che caus\u00f2 molte vittime nella popolazione fino al maggio 1855.\nNel 1861 Capannoli venne annessa al Regno d'Italia ad opera del Re Vittorio Emanuele II di Savoia. \nA partire dalla met\u00e0 del secolo scorso Capannoli, ha avuto delle trasformazioni nell'impianto urbanistico.\nTutto questo spiega la naturale saturazione delle aree lungo la principale direttrice di sviluppo \"(Via Volterrana)\" e delle aree immediatamente limitrofe \"(Via di Solaia)\".\nSimboli.\nLo stemma \u00e8 d'azzurro, alla banda d'oro, caricata da una stella di otto raggi. La blasonatura del Gonfalone \u00e8 costituita da un drappo di colore azzurro ornato di ricami d'argento e caricato dello stemma comunale con la iscrizione centrata in argento. \nL'antica bandiera di questo comune era costituita da un drappo azzurro sul quale risaltava uno scudo dello stesso colore, attraversato da una banda d'oro delimitante una stella azzurra.\nMonumenti e luoghi d'interesse.\nChiese e luoghi di culto.\nChiesa della Santissima Annunziata.\nRisale al 1631. Di origine tardo gotica, fu completamente rinnovata nel 1714 in stile barocco.\nAll'interno si conservano un dipinto settecentesco raffigurante l'\"Angelo custode\" ed il \"\"Martirio di San Sebastiano\",\" attribuito a Ranieri del Pace.\nIn una cappella vicina vi sono due statue attribuite al Cieco di Gambassi.\nChiesa di San Bartolomeo.\nRisale alla fine del Trecento, ma il suo aspetto attuale \u00e8 il risultato dei profondi interventi di met\u00e0 Ottocento che cancellarono completamente le strutture medievali.\nAll'interno si ritrovano un interessante crocifisso ligneo seicentesco; il \"\"Martirio di San Bartolomeo\",\" opera di Giovanni Stefano Marucelli (XVII secolo); l'\"Eucaristia\" (fine XVII-inizi XVIII secolo).\nChiesa di Santo Pietro Belvedere.\nCitata dal 1260, nel 1680 ebbe il titolo di pieve fino al 1720 quando gli fu riconosciuto il titolo di propositura. Alla met\u00e0 dell'Ottocento fu ingrandita e rinnovata su progetto di Pietro Bernardini. L'attuale aspetto si deve ai restauri del 1955-1958.\nOratorio di San Rocco.\nAll'interno dell'antico oratorio \u00e8 custodito un interessante affresco staccato, raffigurante la \"\"Madonna con Bambino\",\" attribuito alla scuola di Benozzo Gozzoli.\nVille.\nVilla e Parco Baciocchi.\nLa Villa \"Bourbon del Monte-Baciocchi\" venne edificata in stile tardo-barocco e neoclassico sul luogo dove si sviluppava l'antico nucleo del castello citato fin dall'843, e fu completamente ristrutturata alla met\u00e0 del secolo XVIII.\nNel 1833 l'edificio fu acquistato dal Conte Felice Baciocchi dove saltuariamente visse con la consorte Elisa Bonaparte, sorella di Napoleone Bonaparte.\nOggi il Comune ne \u00e8 proprietario ed ospita al suo interno un Museo Zoologico ed un Centro di Documentazione Archeologica.\nVilla La Torre.\nCostruita secondo canoni architettonici cinquecenteschi, \u00e8 probabilmente la risultanza della trasformazione di un antico edificio militare. La villa fu edificata dalla famiglia pisana degli Upezzinghi per passare, nel patrimonio dei Lanfreducci al momento della morte, nel 1748, di Jacopo Upezzinghi.\nVilla Masi (ex Berzighelli).\nAttualmente propriet\u00e0 privata, la villa si trova lungo la strada che da Capannoli porta a Santo Pietro Belvedere.\nLa villa risulta registrata nell'Estimo di Capannoli del 1580 come propriet\u00e0 della nobile famiglia fiorentina Berzighelli, e costituisce l'edificio pi\u00f9 rilevante di un insediamento sviluppatosi tra i secoli XVI e XVII nelle immediate adiacenze dell'antico castello. La villa possiede annessa la cappella dell'Annunziata (1714), realizzata su disegno dell'architetto Felice Palma.\nL'aspetto attuale \u00e8 il frutto di una ristrutturazione ordinata nel 1771 da Francesco Del Rosso all'architetto pisano Niccol\u00f2 Stassi; ad egli si deve l'esaltazione della parte centrale del prospetto principale, rimarcato dall'andamento verticale delle lesene e dal fastigio con l'orologio che ricorda la facciata interna della Certosa di Calci.\nDa segnalare la cappella che nello schema a simmetria centrale ricorda tipologie architettoniche rinascimentali. \nL'altare, come ricorda anche Filippo Baldinucci, ospita un bassorilievo realizzato dal celebre scultore Desiderio da Settignano, raffigurante la \"Beata Vergine con nostro Signore e l'arcangelo Gabriele\".\nDa notare inoltre il sarcofago romano sotto il porticato del cortile e il bassorilievo in marmo del secolo XV sul fronte della cappella. Nell'interno sono presenti statue di terracotta attribuite al Cieco di Gambassi ed una copia della statua greca detta dell\u2019\"Arrotino\", il cui originale \u00e8 esposto agli Uffizi.\nVilla Martelli Orlandini.\nFu la residenza fino al 1865 di Diego Martelli, mecenate dei pittori \"Macchiaioli\". La facciata rivolta sulla \"chiostra\" e sul giardino, realizzata con la tecnica del Trompe-l'\u0153il, raffigura un balcone che si affaccia su una campagna tipicamente toscana. La fattoria e la villa furono acquistate il 25/11/1865 da Rutilio Orlandini, e furono unificate alla villa gi\u00e0 abitata dalla sua famiglia a partire dal 1400.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 363 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nRientra all'interno del consorzio Bibliolandia, che gestisce e coordina l'attivit\u00e0 di buona parte delle biblioteche dei comuni della Valdera, del Basso Valdarno e dell'Alta Valdicecina: Bientina, Buti, Calci, Calcinaia, Capannoli, Casciana Terme, Cascina, Crespina, Lari, Montopoli in Val d'Arno, Palaia, Peccioli, Pomarance, Ponsacco, Ponte a Egola, San Giuliano Terme, San Miniato, Santa Maria a Monte, Terricciola, Vecchiano, Vicopisano, Volterra.\nEconomia.\nL'economia locale si basa prevalentemente sulla produzione vitivinicola e sull'allevamento di bestiame. Rilevante \u00e8 stata l'attivit\u00e0 di numerose industrie per la produzione di mobili per la casa.\nInfrastrutture e trasporti.\nAviosuperficie Valdera.\nL'Aviosuperficie Valdera \u00e8 situata a 10\u00a0km a sud-sudest da Pontedera, tra i paesi di Capannoli e Forcoli, lungo la strada della Fila, in direzione di Peccioli e Volterra. Ha una pista in erba di 750\u00a0m (coordinate 43\u00b035'31\" N e 10\u00b041'44\" E GW) orientamento 12/30. Frequenza radio 119.0. Possibilit\u00e0 di rifornimento ed angaraggio."}
{"id": "2293956", "revid": "7336", "url": "https://it.wikipedia.org/wiki?curid=2293956", "title": "Serie acetilenica", "text": ""}
{"id": "2293959", "revid": "7336", "url": "https://it.wikipedia.org/wiki?curid=2293959", "title": "Acheulano", "text": ""}
{"id": "2293960", "revid": "33689", "url": "https://it.wikipedia.org/wiki?curid=2293960", "title": "Maestro di Boucicaut", "text": "Deve il suo nome al \"Libro d'ore del maresciallo di Boucicaut\", commissionato dal maresciallo di Francia Jean le Meingre de Boucicaut e realizzato tra il 1410 e il 1415. A partire da una prima indicazione di Paul Durrieu, venne, seppure su basi differenti, da molti studiosi identificato come Jacques Coene, artista originario di Bruges, noto solo attraverso fonti scritte, che fu direttore del cantiere per il Duomo di Milano nel primo decennio del Quattrocento.\nMaestro indipendente, ossia non legato ad alcuna committenza particolare, direttore di una frequentatissima bottega parigina, la sua opera fu importante per la pittura italiana e fiamminga del Quattrocento, ponendosi come diretto antecedente per il nuovo approccio spaziale e per le innovazioni nel trattamento della luce e del colore nei fiamminghi a partire da Jan van Eyck. Form\u00f2 lo stile di generazioni di miniatori che si mossero dopo di lui verso una maggiore caratterizzazione delle fisionomie. Jean Fouquet deriv\u00f2 dalle miniature del Maestro di Boucicaut la predilezione per la luce chiara e universale e per gli equilibri cromatici basati sui contrasti tra i blu e i rossi.\nIl Maestro di Boucicaut viene spesso paragonato al Maestro di Bedford ed al Maestro delle Ore di Rohan.\nBiografia.\nGli unici dati biografici relativi al maestro sono quelli desumibili dalle opere attribuite alla sua mano o alla bottega. L'identificazione con Jacques Coene permette di fornire basi documentarie alle innovazioni formali introdotte dal maestro, sia per quanto riguarda l'uso del colore, sia per le novit\u00e0 nella rappresentazione spaziale. La notizia pi\u00f9 antica relativa al Coene \u00e8 datata 1398 e riguarda le indicazioni fornite a Johannes Alcherius sulla produzione dei colori, le quali saranno utilizzate da Alcherius, insieme a quelle fornite da altri artisti francesi e italiani, in due trattati del 1398 giunti a noi nella trascrizione di Jehan Le B\u00e8gue. La tradizione italiana all'interno della quale sembra inserirsi la rappresentazione realistica dello spazio nei manoscritti del Maestro di Boucicaut sarebbe in parte dovuta ad un soggiorno milanese presso i Visconti, avvenuto su suggerimento di Alcherius nel 1399, dove sarebbe stato incaricato, insieme ad altri due artisti, di fornire suggerimenti relativi alla costruzione della cattedrale milanese. Tale soggiorno spiegherebbe anche la presenza insolita, all'interno delle opere attribuite alla bottega del maestro, di manoscritti di commissione italiana: un manoscritto in italiano recante le armi dei Visconti (Torino, Biblioteca Reale, MS Var. 77) e un messale appartenente alla famiglia Trenta di Lucca, famiglia particolarmente legata a Jacopo della Quercia (Lucca, Biblioteca statale, MS 3122). Lo stesso maresciallo de Boucicaut svolse ruoli ufficiali a Genova tra il 1401 e il 1407.\nStile.\nFu Panofsky a evidenziare gli aspetti innovativi nell'opera del Maestro di Boucicaut dal punto di vista prospettico, architettonico come paesaggistico, e la sua capacit\u00e0 di utilizzare in funzione spaziale effetti ottenuti con l'uso sapiente della luce e del colore. Grazie alla scoperta di nuove sostanze agglutinanti, egli seppe disporre di colori pi\u00f9 brillanti, capaci di creare trasparenze e pi\u00f9 precisi nella resa minuziosa dei dettagli. Nelle miniature del Maestro di Boucicaut, come in quelle dei suoi collaboratori, il cielo si schiarisce all'orizzonte, il prato \u00e8 reso vibrante da piccoli fiori e screziature dorate e si perde in un bruno chiaro sul fondo, gli alberi hanno tronchi dorati contenuti entro una linea di contorno bruna, mentre chiome color verde chiaro presentano rialzi in giallo nella parte alta e ombreggiature in verde scuro. Anche l'interazione tra le figure \u00e8 studiata e curata e l'azione principale \u00e8 attentamente incorniciata da elementi paesaggistici. Diverse sono inoltre le prospettive empiriche impiegate per la resa spaziale delle architetture e ingegnosi gli espedienti ottici, come l'arcatura nella linea del terreno per il paesaggio, anticipazione della prospettiva circolare di Jean Foquet; una sorta di prospettiva aerea van eyckiana \u00e8 ottenuta con la scarsa definizione degli oggetti pi\u00f9 lontani che risultano come avvolti nella nebbia. Anche i margini vengono coinvolti nel gioco prospettico quando tralci vegetali si curvano a formare medaglioni che contengono scene collegate alla principale.\nOltre alla cultura figurativa italiana, punto di partenza del Maestro di Boucicaut dovette essere Jean Pucelle. La corrente italianizzante all'interno della quale si situa il maestro aveva tra i suoi principali esponenti un autore come Jacquemart de Hesdin di cui il maestro anonimo recep\u00ec il gusto per la monumentalit\u00e0. Da Hesdin deriv\u00f2 anche l'uso di diaframmi architettonici posti tra la scena e l'osservatore, elementi di origine italiana che il Maestro di Boucicaut adatt\u00f2 trasformando la tradizionale forma ad arco in una apertura architravata traducibile come vera e propria finestra aperta sulla scena, dotata talvolta di davanzale con fiori annessi. Oltre il diaframma lo spazio si definisce su numerosi piani, tra i quali si dispongono figure di osservatori, sacre o profane, che si affacciano dalle aperture aumentando la spazialit\u00e0 della scena e ponendosi come presenze attualizzanti, riflessi dell'osservatore reale. In opere come le miniature delle \"Demandes \u00e0 Charles VI\" (Ms. Fran\u00e7ais 165 della Biblioteca Universitaria di Ginevra) spicca, oltre alla precisione ottica nel riprodurre la realt\u00e0 (le venature del legno, le decorazioni nei pavimenti...) e le fisionomie, il nuovo senso della spazialit\u00e0 che anticipa gli sviluppi successivi della pittura fiamminga: l'episodio di Pierre Salmon in conversazione con il re, delimitato ai lati da due colonnine e un architrave, \u00e8 un esempio di impiego di quel diaframma da cui si svilupper\u00e0 in ambito teatrale il boccascena. Il ritratto realistico di Carlo VI di Francia \u00e8 ispirato alla cura dei particolari dal vero. \nLa bottega.\nLe caratteristiche delle opere che in base a considerazioni di ordine stilistico sono state riunite attorno al manoscritto eponimo, indicano all'interno della bottega del maestro una produzione di manufatti librari sia lussuosi sia molto comuni. Il Maestro di Boucicaut era affiancato da numerosi collaboratori istruiti ad una produzione standardizzata e omogenea, capace di adattarsi alla domanda di una clientela varia e numerosa. Lo stile omogeneo della bottega permise agli studiosi di raccogliere intorno al manoscritto eponimo, l'unico interamente autografo, 59 manoscritti. L'attivit\u00e0 della bottega coincise con due decadi di intense lotte interne tra membri dell'aristocrazia francese; non essendo essa legata a nessun committente particolare continu\u00f2 a lavorare indisturbata durante questi anni di turbolenza. Tutti i manoscritti datati facenti parte del gruppo sono stati prodotti dopo il 1407 e molti di essi su incarico di importanti membri dell'aristocrazia francese, ad esempio parte delle \"Grandes Heures\" di Jean de Berry, il testo di Pierre Salmon per Carlo VI, i \"Livres des merveilles\" (Parigi, BNF, MS fr. 2810) donati da Giovanni di Borgogna a Jean de Berry, il manoscritto Visconti, il \"Messale di Lorenzo Trenta\" e un libro d'ore prodotto per un committente avignonese, proveniente dalla collezione Bradfer-Lawrence.\nNel gruppo \u00e8 possibile riconoscere mani diverse, non solo tra diversi manoscritti, ma anche all'interno di una stessa opera. I 27 libri d'ore che fanno parte del gruppo di Boucicaut costituiscono, da un punto di vista stilistico, un insieme molto coeso: le figure tendono a conformarsi ad una tipologia comune, sono vestite elegantemente, fanno gesti riservati e contenuti, limitandosi a inclinare la testa o ad alzare una mano. Ci\u00f2 che varia \u00e8 la qualit\u00e0; la disponibilit\u00e0 economica del committente e quindi il tempo dedicato al lavoro che si rispecchia nella minore accuratezza prestata alla definizione dei volti e ai dettagli presenti negli sfondi. Nove tra i 27 libri d'ore mostrano variazioni rispetto al ciclo standard, normalmente fissato dalla tradizione e dalla singola bottega; vi si trovano talvolta tracce di quei disegni eseguiti al margine, che fornivano indicazioni al miniatore sul contenuto e sulla composizione della pagina, normalmente cancellati al termine del lavoro, ma talvolta ancora presenti. Vi \u00e8 in questi casi un legame molto esile tra il disegno al margine e la miniatura eseguita. Le differenze tra i volumi, oltre che legate alla possibilit\u00e0 di sperimentare formule nuove, dipendevano dalle scelte del committente, relative ai testi come alle illustrazioni."}
{"id": "2293975", "revid": "4175", "url": "https://it.wikipedia.org/wiki?curid=2293975", "title": "Jos\u00e8 Froil\u00e0n Gonz\u00e0les", "text": ""}
{"id": "2293982", "revid": "36426", "url": "https://it.wikipedia.org/wiki?curid=2293982", "title": "Ex-voto di Carlo VI", "text": ""}
{"id": "2293983", "revid": "36426", "url": "https://it.wikipedia.org/wiki?curid=2293983", "title": "Maestro del Maresciallo Boucicaut", "text": ""}
{"id": "2293985", "revid": "36426", "url": "https://it.wikipedia.org/wiki?curid=2293985", "title": "Giardinetto del Paradiso", "text": ""}
{"id": "2293987", "revid": "536103", "url": "https://it.wikipedia.org/wiki?curid=2293987", "title": "Neofobia", "text": "La neofobia (dal greco \u03bd\u03ad\u03bf\u03c2, nuovo, e \u03c6\u03cc\u03b2\u03bf\u03c2, paura) \u00e8 la paura di ci\u00f2 che \u00e8 nuovo.\nIl termine viene utilizzato per definire l'atteggiamento di avversione che un bambino assume nei confronti di alimenti che vengono introdotti nella sua dieta/alimentazione.\nMolte specie animali mostrano diffidenza nei confronti di oggetti o situazioni che risultano loro nuovi. Questo comportamento \u00e8 ben conosciuto, per esempio, per i topi e i ratti che tendono a evitare oggetti introdotti nel loro territorio e alimenti non conosciuti. La neofobia pu\u00f2 quindi salvare esemplari di questi animali da trappole ed esche avvelenate. Dall'altra parte, in uno studio svolto su esemplari di ratti \"Rattus norvegicus\", quelli con comportamento neofobico hanno avuto una durata della vita pi\u00f9 breve di quelli con comportamento neofilico, risultato che gli autori della ricerca hanno attribuito alla diversa attivit\u00e0 surrenale.\nNella psicologia umana si parla di neofobia per indicare una paura non motivata di esperienze non incluse in una routine consolidata e in generale di cambiamenti nella vita di un individuo."}
{"id": "2293989", "revid": "767487", "url": "https://it.wikipedia.org/wiki?curid=2293989", "title": "Rolf Geiger", "text": "Carriera.\nClub.\nRolf Geiger inizia la carriera nell'FC Marbach, la squadra della sua citt\u00e0. Passa poi allo Stuttgarter Kickers nel 1955 per andare, due anni dopo, al dove rester\u00e0 fino al 1962, vincendo, nel 1958, la Coppa di Germania. Nel 1962 passer\u00e0 nelle file dell'A.C. Mantova, con la quale avr\u00e0 una breve parentesi in Serie A per poi tornare in Germania, al VfB Stuttgart, l'anno dopo. Concluder\u00e0 la carriera nel 1967.\nNazionale.\nCon la Nazionale scender\u00e0 in campo 8 volte, segnando 2 reti.\nNel 1956 partecipa ai Giochi olimpici giocando per la Squadra Unificata Tedesca."}
{"id": "2293996", "revid": "1543377", "url": "https://it.wikipedia.org/wiki?curid=2293996", "title": "Municipalit\u00e0 metropolitana di Buffalo City", "text": "La municipalit\u00e0 metropolitana di Buffalo City (in inglese Buffalo City Metropolitan Municipality) \u00e8 una municipalit\u00e0 metropolitana del Sudafrica situata nella provincia del Capo Orientale. In base al censimento del 2001 la sua popolazione \u00e8 di 702.281 abitanti.\nLa sede amministrativa e legislativa \u00e8 la citt\u00e0 di East London e il suo territorio si estende su una superficie di ed \u00e8 suddiviso in 45 circoscrizioni elettorali (\"wards\"). Il suo codice di distretto \u00e8 EC125.\nGeografia fisica.\nConfini.\nLa municipalit\u00e0 metropolitana di Buffalo City confina a nord con la municipalit\u00e0 locale Amahlathi, a est con quella di Great Kei, a ovest con quelle di Ngqushwa e Nkonkobe e a sud con l'Oceano Indiano."}
{"id": "2293997", "revid": "599013", "url": "https://it.wikipedia.org/wiki?curid=2293997", "title": "Suore benedettine di carit\u00e0", "text": "Le suore benedettine di carit\u00e0 sono un istituto religioso femminile di diritto pontificio: i membri di questa congregazione pospongono al loro nome la sigla O.S.B.\nStoria.\nLa congregazione venne fondata dalla religiosa polacca Colomba Gabriel (1858-1926): gi\u00e0 badessa del monastero benedettino di Leopoli, nel 1900 si trasfer\u00ec in Italia ed entr\u00f2 nel cenobio femminile di Subiaco; inizi\u00f2 poi a dedicarsi a varie opere di apostolato attivo nei quartieri popolari della citt\u00e0 di Roma.\nSu suggerimento di Vincenzo Ceresi (1869-1958), missionario del Sacro Cuore, e grazie al sostegno economico di vari benefattori, nel 1908 la Gabriel apr\u00ec a Roma una casa per ospitare e proteggere le giovani donne che si trasferivano nella capitale per cercare lavoro: per assicurare la continuit\u00e0 dell'opera, con l'aiuto dell'abate primate dell'Ordine di San Benedetto, madre Colomba cre\u00f2 una congregazione di religiose di voti semplici per dirigere l'istituto.\nIl cardinale vicario Basilio Pompilj eman\u00f2 il decreto di erezione canonica dell'istituto delle suore benedettine di carit\u00e0 il 5 marzo 1926; la congregazione ricevette il pontificio decreto di lode nel 1978.\nLa fondatrice \u00e8 stata beatificata da papa Giovanni Paolo II nel 1993.\nAttivit\u00e0 e diffusione.\nLe benedettine di carit\u00e0 si dedicano a varie opere in favore dell'infanzia, dei giovani e degli anziani e alle opere parrocchiali.\nSono presenti in Italia, Madagascar e Romania: la sede generalizia \u00e8 a Roma.\nAl 31 dicembre 2005 l'istituto contava 121 religiose in 18 case."}
{"id": "2293998", "revid": "767487", "url": "https://it.wikipedia.org/wiki?curid=2293998", "title": "Nagylengyel", "text": "Nagylengyel \u00e8 un comune dell'Ungheria di 479 abitanti (dati 2001). \u00c8 situato nella provincia di Zala."}
{"id": "2293999", "revid": "372624", "url": "https://it.wikipedia.org/wiki?curid=2293999", "title": "Perle veneziane", "text": ""}
{"id": "2294002", "revid": "767487", "url": "https://it.wikipedia.org/wiki?curid=2294002", "title": "Nagyp\u00e1li", "text": "Nagyp\u00e1li \u00e8 un comune dell'Ungheria di 362 abitanti (dati 2001). \u00c8 situato nella provincia di Zala."}
{"id": "2294004", "revid": "767487", "url": "https://it.wikipedia.org/wiki?curid=2294004", "title": "Nagyrada", "text": "Nagyrada \u00e8 un comune dell'Ungheria di 552 abitanti (dati 2001). \u00c8 situato nella provincia di Zala."}
{"id": "2294005", "revid": "1371684", "url": "https://it.wikipedia.org/wiki?curid=2294005", "title": "Bigla Cycling Team 2008", "text": "Questa voce raccoglie le informazioni riguardanti la Bigla Cycling Team nelle competizioni ufficiali della stagione 2008.\nStagione.\nLa squadra ciclistica svizzera Bigla Cycling Team partecip\u00f2, nella stagione 2008, alla UCI Women's Road World Cup, senza ottenere alcuna vittoria, e chiuse al sesto posto nella classifica della Coppa del mondo UCI.\nClassifiche.\nUCI Women's World Cup.\nPiazzamenti delle atlete del Bigla Cycling Team classifica individuale dell'UCI Women's World Cup 2008.\nLa Bigla Cycling Team chiuse in sesta posizione con 244 punti."}
{"id": "2294006", "revid": "110157", "url": "https://it.wikipedia.org/wiki?curid=2294006", "title": "Iv\u00e1d", "text": "Iv\u00e1d \u00e8 un comune dell'Ungheria di 435 abitanti (dati 2001). \u00c8 situato nella provincia di Heves."}
{"id": "2294007", "revid": "216401", "url": "https://it.wikipedia.org/wiki?curid=2294007", "title": "2008 UCI Women's Road World Cup", "text": ""}
{"id": "2294008", "revid": "287204", "url": "https://it.wikipedia.org/wiki?curid=2294008", "title": "Nada (romanzo)", "text": ""}
{"id": "2294009", "revid": "339392", "url": "https://it.wikipedia.org/wiki?curid=2294009", "title": "Parfums Christian Dior", "text": ""}
{"id": "2294010", "revid": "223320", "url": "https://it.wikipedia.org/wiki?curid=2294010", "title": "Parfums Givenchy", "text": ""}
{"id": "2294011", "revid": "767487", "url": "https://it.wikipedia.org/wiki?curid=2294011", "title": "K\u00e1l", "text": "K\u00e1l \u00e8 un comune dell'Ungheria di 3.752 abitanti (dati 2001). \u00c8 situato nella provincia di Heves."}
{"id": "2294013", "revid": "339392", "url": "https://it.wikipedia.org/wiki?curid=2294013", "title": "Janey Powell", "text": ""}
{"id": "2294014", "revid": "767487", "url": "https://it.wikipedia.org/wiki?curid=2294014", "title": "K\u00e1polna", "text": "K\u00e1polna \u00e8 un comune dell'Ungheria di 1.614 abitanti (dati 2001). \u00c8 situato nella provincia di Heves."}
{"id": "2294016", "revid": "834", "url": "https://it.wikipedia.org/wiki?curid=2294016", "title": "Nada Malanima", "text": ""}
{"id": "2294019", "revid": "287204", "url": "https://it.wikipedia.org/wiki?curid=2294019", "title": "Nada (album)", "text": ""}
{"id": "2294022", "revid": "767487", "url": "https://it.wikipedia.org/wiki?curid=2294022", "title": "Kar\u00e1csond", "text": "Kar\u00e1csond \u00e8 un comune dell'Ungheria di 3.190 abitanti (dati 2001). \u00c8 situato nella provincia di Heves."}
{"id": "2294023", "revid": "767487", "url": "https://it.wikipedia.org/wiki?curid=2294023", "title": "Kerecsend", "text": "Kerecsend \u00e8 un comune dell'Ungheria di 2.258 abitanti (dati 2001). \u00c8 situato nella provincia di Heves."}
{"id": "2294026", "revid": "767487", "url": "https://it.wikipedia.org/wiki?curid=2294026", "title": "Kisf\u00fczes", "text": "Kisf\u00fczes \u00e8 un comune dell'Ungheria di 168 abitanti (dati 2001). \u00c8 situato nella provincia di Heves."}
{"id": "2294029", "revid": "466539", "url": "https://it.wikipedia.org/wiki?curid=2294029", "title": "Bibiana Beglau", "text": "Biografia.\nIl suo ruolo pi\u00f9 famoso \u00e8 quello di Rita Vogt in \"Il silenzio dopo lo sparo\", film che le face guadagnare l'Orso d'argento per la migliore attrice al Festival di Berlino nel 2000."}
{"id": "2294035", "revid": "287204", "url": "https://it.wikipedia.org/wiki?curid=2294035", "title": "Nada (film)", "text": ""}
{"id": "2294036", "revid": "1543377", "url": "https://it.wikipedia.org/wiki?curid=2294036", "title": "Qualificazioni al campionato mondiale di calcio 2006 - UEFA (gruppo 7)", "text": ""}
{"id": "2294044", "revid": "1782831", "url": "https://it.wikipedia.org/wiki?curid=2294044", "title": "United Blood", "text": "United Blood \u00e8 l'EP di debutto del gruppo hardcore punk statunitense Agnostic Front, pubblicato nel 1983. Ne furono stampate solo 1.000 copie."}
{"id": "2294061", "revid": "278830", "url": "https://it.wikipedia.org/wiki?curid=2294061", "title": "Bruce Lee", "text": "Fondatore del Jeet Kune Do, Bruce Lee \u00e8 generalmente considerato il pi\u00f9 grande ed influente artista marziale di tutti i tempi, nonch\u00e9 l'attore pi\u00f9 ricordato per la presentazione delle arti marziali cinesi al mondo. I suoi film, prodotti a Hong Kong e a Hollywood, elevarono a un nuovo livello di popolarit\u00e0 e gradimento le pellicole di arti marziali e l'interesse per questo tipo di discipline in Occidente. La direzione e il tono delle sue opere influenzarono profondamente i film di arti marziali di Hong Kong che, fino ad allora, avevano mostrato pi\u00f9 un senso teatrale che realistico delle scene.\nBiografia.\nPenultimo dei cinque figli di Lee Hoi-chuen, un attore e cantante d'opera cantonese di Canton (Cina) che si era affermato poi anche nel cinema, Lee era nato nella Chinatown di San Francisco durante una \"tourn\u00e9e\" negli Stati Uniti della compagnia della quale facevano parte i genitori. Tornata a Hong Kong tre mesi dopo la nascita di Lee, la famiglia fece vivere gran parte dell'adolescenza del figlio fra Hong Kong e gli Stati Uniti, dove Lee frequent\u00f2 un corso di laurea in filosofia.\nEbbe come fratello il cantante Robert e da parte della madre Grace Ho (1907-1996) fu pronipote del ricco uomo d'affari e filantropo hongkonghese Robert Hotung (1862-1956).\nTra i nomi datogli dai genitori, \"Li Yuen Kam\", \"Jun-fan\" (che significa letteralmente \"ritorna ancora\") e \"Xiao Feng\" (\"piccola fenice\"). Un altro nome, \"Xiao Long\" (\"piccolo drago\", in quanto nato nell'ora e nell'anno cinese del drago) ne sottolineava il carattere esuberante, che durante l'infanzia trascorsa a Hong Kong lo portava a scontrarsi con la piccola criminalit\u00e0 giovanile. Per questo decise di volere imparare le tecniche di difesa marziali iscrivendosi alla prestigiosa scuola di Wing Chun sotto gli insegnamenti del Maestro Yip Man, nella cui palestra studi\u00f2 solo cinque anni, tre dei quali sotto la guida di Wong Shun-leung, allievo-istruttore di Man. Da allora Bruce non abbandon\u00f2 pi\u00f9 lo studio delle arti marziali, che prosegu\u00ec per suo conto una volta emigrato in America.\nAll'et\u00e0 di 12 anni entr\u00f2 alla scuola cattolica La Salle College. Successivamente frequent\u00f2 il Francis Xavier's College, finch\u00e9 il suo temperamento esuberante, i continui battibecchi coi compagni, la scarsa voglia di applicarsi nello studio, nonch\u00e9 il rischio che potesse rovinare la reputazione della famiglia medio-borghese, indussero il padre a mandarlo a vivere da un vecchio amico negli Stati Uniti. Ma dopo un breve periodo vissuto a San Francisco si trasfer\u00ec a Seattle, dove lavor\u00f2 come cameriere. Qui, nel 1962 riusc\u00ec a terminare la sua formazione di scuola superiore ottenendo il diploma alla Edison Technical School. Si iscrisse quindi alla facolt\u00e0 di filosofia dell'Universit\u00e0 di Washington, ma abbandon\u00f2 gli studi al penultimo anno. Qui conobbe Linda Emery che sposer\u00e0 nell'agosto del 1964 e dalla quale ebbe due figli: Brandon nel 1965 e Shannon Emery nel 1969.\nDall'et\u00e0 di diciotto anni ebbe doppia cittadinanza hongkonghese e statunitense.\nIl Kung fu e gli allenamenti.\nNonostante le credenze, Lee non studi\u00f2 mai il Tai Chi seriamente, in quanto non si confaceva alle sue caratteristiche peculiari, prima fra tutte, la sua notevole velocit\u00e0. Dal padre impar\u00f2 i concetti fondamentali di questa antica arte. Lee studi\u00f2 assiduamente Kung fu nello stile Wing Chun col Maestro Yip Man per cinque anni. Bruce sarebbe stato presentato a Yip da William Cheung, sedicente studente di Yip, ma in anni recenti la federazione ufficiale del Wing Chun di Hong Kong ha ufficialmente smentito la cosa chiarendo che William Cheung non ha mai studiato con Yip, bens\u00ec con un istruttore delegato dal Maestro. Bruce comunque studi\u00f2 nella scuola fino ai diciotto anni nel 1959, anno in cui part\u00ec per gli Stati Uniti. Uno degli studenti di maggior livello fu Wong Shun-leung, che si ritiene abbia avuto una grande influenza sull'allenamento di Lee.\nAttratto da qualsiasi disciplina da combattimento, Lee si allen\u00f2 anche nel pugilato occidentale come amatoriale. Impar\u00f2 anche rudimenti di scherma occidentale dal fratello minore Peter, all'epoca campione di questa disciplina. Questo approccio a 360\u00ba distinse via via sempre pi\u00f9 Lee da ogni altro praticante di arti marziali, tanto che nel 1966, decise di dare un nome al suo \"stile senza stile\", ovvero Jeet Kune Do, \"via del pugno che intercetta\".\nIl suo allenamento includeva tutti gli elementi di fitness, forza e resistenza muscolare, resistenza cardiovascolare e flessibilit\u00e0. Utilizz\u00f2 le tecniche tradizionali del culturismo per scolpire e aumentare la massa muscolare. Tuttavia, fu sempre attento nel sottolineare quanto la preparazione mentale e spirituale fossero fondamentali per il successo dell'allenamento fisico e nella pratica delle arti marziali. Al fine di allenare specifici gruppi di muscoli, Lee si avvalse di attrezzature appositamente progettate e costruite.\nIl 13 agosto del 1970, a causa di un errato preriscaldamento dei muscoli in un allenamento di sollevamento pesi, sub\u00ec un grave infortunio: gli esami clinici mostrarono uno stiramento al quarto nervo sacrale, nella parte inferiore della schiena. Durante il periodo di convalescenza, inizi\u00f2 a dedicarsi alle religioni, alla filosofia, alle arti da combattimento e agli scritti di Jiddu Krishnamurti. Il periodo di inattivit\u00e0 fisica gli offre anche l'opportunit\u00e0 di documentare i metodi di allenamento, che in seguito verranno raccolti e pubblicati dalla moglie Linda nel libro \"The Tao of Jeet Kune Do\". Nell'arco dei successivi sei mesi, riusc\u00ec a recuperare agilit\u00e0, velocit\u00e0 e potenza.\nCarriera cinematografica.\nIl suo debutto nel mondo cinematografico di Hong Kong avvenne all'et\u00e0 di tre mesi, quando fu scelto per il ruolo del neonato nel film \"Golden Gate Girl\" del 1941. Fra i sei ed i diciassette anni partecip\u00f2 come attore bambino a sedici pellicole, anche se il primo film di un certo riguardo, \"The Orphan\" del 1958 lo interpret\u00f2 all'et\u00e0 di diciotto anni.\nIl produttore della serie televisiva \"Batman\", William Dozier, ebbe l'occasione di visionare i filmati di Lee al Campionato Internazionale di karate, tenutosi a Long Beach il 2 agosto del 1964. L'esibizione incluse varie dimostrazioni, tra le quali flessioni su pollice ed indice e il suo noto \"pugno a un pollice\". Colpito dalle notevoli capacit\u00e0 fisiche, Dozier invit\u00f2 Lee per un'audizione, grazie alla quale si aggiudic\u00f2 una parte nella serie televisiva \"Il calabrone verde\", per la stagione 1966-1967, in \"Batman\". Successivamente ottenne ruoli anche nelle serie \"Ironside\", \"Longstreet\", \"Here Come the Brides\", \"Blondie\" e, nel 1969 nel film: \"L'investigatore Marlowe\".\nLee interpret\u00f2 il suo primo ruolo da protagonista nei film \"Il furore della Cina colpisce ancora\" del 1971 e \"Dalla Cina con furore\" del 1972, grazie ai quali ottenne vasta celebrit\u00e0 internazionale. Successivamente fond\u00f2 una propria casa di produzione, la Concord Production Inc., in societ\u00e0 con Raymond Chow della Golden Harvest. Sotto tale egida co-produsse, scrisse, diresse e interpret\u00f2 \"L'urlo di Chen terrorizza anche l'Occidente\" nel 1972, in cui fece comparsa anche Chuck Norris in una scena, quella del duello nel Colosseo, che divenne la pi\u00f9 celebre di arti marziali nella storia del cinema. Richiese tre giorni di riprese, e venti pagine di sceneggiatura scritte e disegnate da Lee.\nNel 1973 ottenne il ruolo di protagonista in \"I 3 dell'Operazione Drago\", che uscir\u00e0 postumo in prima mondiale al Graumann's Chinese Theatre di Los Angeles il 24 agosto 1973, per il quale fece anche da coreografo per le scene di combattimento e co-produttore con la sua Concord Production Inc. Il film fu il secondo maggior incasso della Warner Bros. dopo \"L'esorcista\" in quella stagione e consolid\u00f2 l'immagine di Lee come leggenda delle arti marziali.\nLa morte.\nIl 10 maggio 1973, negli studi della Golden Harvest, durante le sessioni di doppiaggio de \"I 3 dell'Operazione Drago\", Lee si allontan\u00f2 per andare alla toilette, dove fu colto da un attacco di vomito, febbre alta e forti convulsioni. Venne immediatamente trasportato all'ospedale pi\u00f9 vicino, dove riscontrarono la presenza di un edema cerebrale. Gli fu cos\u00ec somministrato del mannitolo, un medicinale atto a ridurre il gonfiore al cervello, che gli salv\u00f2 la vita. Lo stesso male, tuttavia, gli tolse la vita due mesi pi\u00f9 tardi, la sera del 20 luglio 1973, mentre si trovava a Hong Kong a casa di Betty Ting Pei. Era arrivato assieme al suo socio Raymond Chow, che pi\u00f9 tardi se ne era andato per precederli al ristorante Miramar, dove li attendeva l'attore australiano George Lazenby, in citt\u00e0 per un ruolo nel nuovo film di Lee come attore-autore, \"Game of Death\". Andato via Chow, sempre secondo Betty, Lee lament\u00f2 una forte emicrania. Per cercare di alleviarla assunse una pastiglia, datagli da Betty, di Equagesic, contenente sia aspirina che meprobamato, e si and\u00f2 a sdraiare per un breve riposo, senza pi\u00f9 svegliarsi. Tutto ci\u00f2 secondo le dichiarazioni di Betty in tribunale, giacch\u00e9 non vi erano altri testimoni in casa sua. Fu trasportato con molto ritardo al Queen Elizabeth Hospital dove verso le 22 fu dichiarato \"giunto deceduto\", dopo che la stessa Betty aveva perso tempo prezioso chiamando prima il produttore Raymond Chow e poi il proprio medico generico, che si adoperarono per tentare di rianimare Lee.\nL'autopsia non fug\u00f2 del tutto il dubbio sulla causa del decesso, poich\u00e9 nel verbale seguito all'inchiesta si parl\u00f2 di \"probabile\" reazione allergica a una o pi\u00f9 sostanze contenute in un'aspirina, con tutta probabilit\u00e0 al meprobamato. Il cervello, che mediamente in un adulto pesa attorno ai 1.400 grammi, pesava nel caso di Lee 1.575 (un aumento del 13%). I due edemi cerebrali che lo avevano colpito forse potevano attribuirsi all'eccessivo lavoro dei mesi precedenti: \"...tanta profusione di energie ebbe come risultato un'ulteriore perdita di peso, e un allarmante ritmo di disidratazione...\". Linda racconta con questi termini nel suo libro \"Dragon\", ci\u00f2 che accadde durante le riprese de \"I 3 dell'Operazione Drago\". Tra le conseguenze della disidratazione grave, c'\u00e8 l'edema cerebrale, che pu\u00f2 derivare per\u00f2 anche da ripetuti traumi o infiammazioni. L'autopsia evidenzi\u00f2 non solo il sintomo pi\u00f9 evidente del malore che port\u00f2 al decesso (\"...il cervello di Lee era gonfio come una spugna...\" segno inequivocabile di un accumulo repentino di liquidi), ma una possibile disfunzione renale, oltre alla presenza nei polmoni di modesta quantit\u00e0 di fluido e piccole quantit\u00e0 di sangue riversatesi negli alveoli. Tali fattori, come riportato dal giornalista Alex Ben Block, potevano essere anche conseguenze di un particolare colpo di Kung-Fu della tecnica Dim Mak, di cui Lee poteva essere stato vittima inconsapevole, giacch\u00e9, come lo stesso produttore Chow ammise all'inchiesta, l'attore aveva ricevuto durissimi colpi non previsti dal copione durante i combattimenti sul set, bench\u00e9 il Dim Mak fosse ritenuto solo folklore dagli esperti di Arti Marziali. Ma ancora molte settimane dopo il funerale la \"causa mortis\" restava ignota e ci\u00f2 provoc\u00f2 tumulti di folla nelle strade di Hong Kong che richiesero l'intervento di agenti in tenuta anti-sommossa. I fan ebbero l'impressione che si stesse nascondendo qualcosa o che le autorit\u00e0 non sapessero esattamente quali pesci pigliare. Il mannitolo iniettato in vena a Bruce Lee aveva invece, secondo l'autopsia, come unico compito il fare riassorbire velocemente il liquido in eccesso causa sia del primo sia del secondo collasso.\nLe uniche due sostanze rinvenute nelle analisi del sangue durante l'autopsia, furono i due componenti dell'Equagesic, la summenzionata aspirina, ed anche 4 milligrammi di cannabis che Bruce aveva masticato, ma che come droga leggera non aveva nessun precedente mortale nella medicina forense.\nIl 15 ottobre 2005, Chow disse che Lee era morto per un'ipersensibilit\u00e0 al miorilassante contenuto nell'Equagesic, il meprobamato, ingrediente molto comune negli antidolorifici. Quando i dottori annunciarono ufficialmente la morte di Lee, il verdetto finale ne confut\u00f2, ossia ne mise in dubbio, la \u00abmorte accidentale\u00bb. Le cause della morte di Lee sono ancora oggi oggetto di discussione in quanto non vi \u00e8 assoluta certezza di quella fatale ipersensibilit\u00e0 al medicinale. E proprio ci\u00f2 secondo molti, incluso il campione di karate statunitense Mike Anderson, amico personale di Lee, ha avvalorato, fra le tante tesi omicidiarie, quella di un veleno erboristico orientale che non poteva essere rinvenuto in un'autopsia eseguita 36 ore dopo la morte. La distonia fra la lentezza nell'accertare la causa mortis - o quantomeno nel comunicarla al pubblico - e l'impennata di velocit\u00e0 che port\u00f2 poi a chiudere l'inchiesta nel settembre successivo, non fecero altro che avvalorare le voci di un precipitoso insabbiamento, giacch\u00e9 all'epoca tanto la polizia di Hong Kong - -, quanto la magistratura, erano sovente criticate per infiltrazioni mafiose da parte dei sindacati del crimine organizzato \"Hung\" (Triadi, in Occidente), ai quali erano affiliati produttori e registi con cui Lee era sovente entrato in contrasto.\nMolti fans di Hong Kong accusarono Betty Ting Pei, al punto che essa non pot\u00e9 partecipare al funerale, in quanto era nota per accompagnarsi spesso a boss delle Triadi nei locali notturni ed era famigerata per l'uso di alcool e droga e per debiti di gioco d'azzardo. Del decesso furono sospettati dai fans pi\u00f9 esagitati anche: Raymond Chow, dal quale Lee era in procinto di separarsi poich\u00e9 il produttore non gli aveva mai dato la percentuale pattuita sugli incassi dei film; il gi\u00e0 menzionato regista Lo Wei, contiguo alle Triadi, col quale il divo aveva avuto violente liti ampiamente pubblicizzate sui giornali; il produttore Run Run Shaw, al quale il rifiuto di Lee aveva fatto saltare una coproduzione internazionale con Carlo Ponti infliggendo anche una cocente umiliazione sul piano dell'immagine; infine, alcuni esponenti di arti marziali tradizionali sia cinesi che nipponiche, che l'attore aveva spesso criticato. \nL'opinione preliminare di Peter Wu, il neurochirurgo che salv\u00f2 la vita di Lee durante il primo attacco, fu che la causa della morte dovesse essere attribuita a una reazione alla cannabis della quale, come summenzionato, furono trovate tracce nello stomaco o all'Equagesic. Comunque, in seguito Wu ritratt\u00f2 questa posizione, affermando:\nBruce Lee giace nel lotto 276 del Lake View Cemetery accanto al figlio Brandon Lee. A portare il feretro nella cerimonia tenuta a Seattle furono tra gli altri Steve McQueen, James Coburn, Dan Inosanto, Chuck Norris, Taky Kimura e il fratello Robert.\nProduzioni postume.\nUn anno dopo la morte di Lee, il regista Sze Diang gira \"Bruce Lee Story\", la prima agiografia del divo. Nel 1975 il regista Lin Ping dirige \"Good Bye Bruce Lee\" (\"Yung chun ta hsiung\", 1975) utilizzando lo stesso attore della precedente agiografia, il pi\u00f9 somigliante dei sosia di Lee, Ho Chung Tao (nome d'arte: \"Bruce Li\"). La storia riprende le idee che Lee aveva per il suo \"Game of Death\", rimaneggiandole e privandole dell'aspetto filosofico. \u00c8 solo una delle decine di film speculanti su Lee ed interpretati da una pletora di sosia, tra Hong-Kong e Taiwan.\nNel 1977 la Golden Harvest di Raymond Chow, che possiede il 100% dei diritti dell'incompiuto \"Game of Death\", affida al regista Robert Clouse, lo stesso di \"I 3 dell'Operazione Drago\", il materiale girato dall'attore prima della morte per rimaneggiarlo e farne un film. Esce cos\u00ec nel 1978 \"L'ultimo combattimento di Chen\" (\"Game of Death/Xi wang youxi\"). Le scene di arti marziali aggiunte sono coreografate dall'allora esordiente Sammo Hung e, tra gli attori, compaiono gli amici ed allievi di Lee Dan Inosanto, maestro di Arti Marziali filippine, il campione americano di Karate Bob Wall ed il campione di pallacanestro Kareem Abdul-Jabbar. Il risultato \u00e8 un film apocrifo ma un grande successo commerciale sia negli States che in tutta Europa.\nOltre ai film di montaggio e quelli con sosia esistono anche produzioni totalmente estranee a Bruce Lee ma in cui le distribuzioni internazionali hanno forzatamente inserito il suo nome a scopo di sfruttarne la fama, ad esempio \"Il braccio violento del Thay-Pan\".\nNel 2000, il regista e scrittore John Little decide di rimasterizzare il materiale girato da Lee prima della sua morte e di montarlo seguendo le indicazioni che lo stesso Lee aveva lasciato, sulla base di alcuni appunti ricevuti dalla famiglia Lee e scritti di suo pugno da Bruce. A corredo, inserisce interviste inedite e filmati di repertorio. Il risultato \u00e8 il film-documentario \"Bruce Lee - La leggenda\" (\"Bruce Lee: A Warrior's Journey\"), che i puristi reputano per\u00f2 incompleto e parziale giacch\u00e9 i pochi e generici appunti lasciati da Lee sarebbero stati, a detta di alcuni esegeti, colmati da invenzioni ed opinioni dello stesso Little.\nCommemorazioni.\nNel 1993 \u00e8 stato anche onorato con una stella sulla Hollywood Walk of Fame a Los Angeles, e nell'occasione di quello che sarebbe stato il suo 65\u00ba compleanno (novembre 2005), una statua commemorativa \u00e8 stata posata sull'Avenue of the Stars a Kowloon, un quartiere di Hong Kong, in sua memoria: di colui che \u00e8 stato votato \"Star of the Century\" dagli addetti ai lavori del mondo del cinema di Hong Kong. Un'altra statua pi\u00f9 piccola ha preceduto di pochi mesi quest'ultima a Mostar, in Bosnia ed Erzegovina, mentre una molto pi\u00f9 grande, di venti metri, \u00e8 sorta successivamente in un parco a tema nella Cina continentale, il Bruce Lee Paradise, a Jun'an (\u5747\u5b89) (paese presso Foshan nel quale avrebbe avuto i natali il padre di Bruce, l'attore teatrale e caratterista cinematografico Li Hoi Chuen). In Italia la riscoperta di Lee e del cinema di Hong Kong \u00e8 iniziata nel 1990 con una serie di libri pubblicati dalla Edizioni Mediterranee e scritti dal saggista e sceneggiatore Lorenzo De Luca, anche autore di Dragonland-L'urlo di Chen terrorizza ancora l'Occidente, 2009, primo documentario italiano su Lee e sui film di Arti Marziali.\nFilm-biografia.\nIl clamore provocato dalla morte improvvisa dell'attore ha creato numerosi film-biografia, ognuno dei quali racconta una propria versione riguardo alla morte di Lee.\nApparizioni televisive.\nCome se stesso in documentari o talk show:\nFilmografia.\nAttore.\nCinema.\nOpere postume:\nSceneggiatore.\nOpere postume:\nRegista.\nOpere postume:\nOpere.\nEdizione italiana del primo volume di Bruce Lee sul suo metodo di combattimento, il Jeet Kune Do; originariamente pubblicato nel 1975. \nScritti ed appunti di Bruce Lee sul Jeet Kune Do, stesi durante la convalescenza nel 1970 ma pubblicati solo dopo la sua morte per volont\u00e0 della moglie Linda con l'aiuto di Dan Inosanto ed altri. \nLa prima parte del volume presenta i testi di Bruce Lee del 1963 e del 1964 (gli unici effettivamente pubblicati in vita), raccolti postumamente da John Little. Nella seconda parte sono incluse interviste e conversazioni di Lee dal 1958 sino alla sua morte nel 1973. \nPrimo dei quattro libri che approfondiscono il metodo di combattimento di Bruce Lee, tratto dai suoi scritti sul Jeet Kune Do del 1966, redatti da Mitoshi Uyeahara, fondatore della rivista \"Black Belt\". \nSecondo dei quattro libri che approfondiscono il metodo di combattimento di Bruce Lee, tratto dai suoi scritti sul Jeet Kune Do del 1966, redatti da Mitoshi Uyeahara.\nTerzo dei quattro libri che approfondiscono il metodo di combattimento di Bruce Lee, tratto dai suoi scritti sul Jeet Kune Do del 1966, redatti da Mitoshi Uyeahara.\nUltimo dei quattro libri che approfondiscono il metodo di combattimento di Bruce Lee, tratto dai suoi scritti sul Jeet Kune Do del 1966, redatti da Mitoshi Uyeahara. \nLe ultime e pi\u00f9 intime annotazioni di Bruce Lee sulle arti marziali e su vari aspetti dell'esistenza. \nRaccolta postuma di scritti su esercizi, regole alimentari e riflessioni tratte dai diari di allenamento e dagli appunti personali di Bruce Lee, compilata da John Little. \nCompendio di lettere private scritte da Bruce Lee.\nDoppiatori italiani.\nNelle versioni in italiano dei suoi film, Bruce Lee \u00e8 stato doppiato da:"}
{"id": "2294062", "revid": "729019", "url": "https://it.wikipedia.org/wiki?curid=2294062", "title": "Gran Premio degli Stati Uniti d'America-Est 1984", "text": "Il Gran Premio degli Stati Uniti d'America Est 1984 \u00e8 stata l'ottava prova della stagione 1984 del Campionato mondiale di Formula 1. Si \u00e8 corsa domenica 24 giugno 1984 sul Circuito di Detroit. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 del dodicesimo successo nel mondiale. Ha preceduto sul traguardo il britannico Martin Brundle su Tyrrell-Ford Cosworth e l'italiano Elio De Angelis su Lotus-Renault. In seguito alla scoperta di un'irregolarit\u00e0 tecnica della Tyrrell, Brundle venne squalificato, facendo cos\u00ec scalare tutti i piloti giunti dopo di lui, di una posizione in graduatoria. Il secondo posto venne perci\u00f2 assegnato a De Angelis, mentre il terzo fu attribuito a un altro italiano, Teo Fabi, anch'egli su Brabham-BMW. Per Fabi fu il primo podio in una gara valida per il campionato mondiale di Formula 1.\nGli organizzatori del gran premio vennero premiati dalla FOM col \"Race Promoters' Trophy\" per il 1984, quale gara meglio organizzata nella stagione. Gi\u00e0 due altre volte una gara disputata negli Stati Uniti d'America aveva vinto tale riconoscimento: il GP Usa Est 1976 e il Gran Premio di Las Vegas 1981.\nVigilia.\nAspetti tecnici.\nLa situazione del manto stradale del tracciato era alquanto critica, con diverse crepe e avvallamenti, dovuti al gelo dell'inverno.\nLa Williams modific\u00f2 le sospensioni anteriori della FW09, nel tentativo di combattere il sottosterzo della monoposto; la Ferrari present\u00f2 un cofano motore con delle nuove prese d'aria; sulla vettura italiana venne riproposta l'iniezione elettronica Marelli-Weber. A seguito delle ferite riportate, nella vittoriosa gara canadese, ai piedi di Nelson Piquet, dovute dell'alta temperatura del radiatore dell'olio, posto sul musetto della vettura, il radiatore stesso venne modificato. La novit\u00e0 pi\u00f9 importante fu il cambio di motore sulla Spirit: la monoposto britannica abbandon\u00f2, ma solo per questa gara, il motore turbo della Hart, per sostituirlo con un motore a pressione atmosferica, il Ford Cosworth DFV. Ci\u00f2 necessit\u00f2 di una modifica del retro della vettura. Ci\u00f2 fu deciso anche per la difficolt\u00e0 della Hart di produrre pezzi di ricambio, in quanto il motorista inglese era penalizzato dallo sciopero dei metalmeccanici in Germania Ovest, in cui erano presenti dei fornitori del motorista. Problemi coi ricambi vi erano anche per Toleman e RAM.\nAspetti sportivi.\nIl gran premio venne definito \"degli Usa Est\", per distinguerlo dall'altra gara in programma negli Stati Uniti d'America nello stesso anno, a Dallas. La gara venne anche denominata \"Gran Premio di Detroit\".\nA seguito delle precarie condizioni fisiche di Patrick Tambay, che aveva saltato il gran premio precedente per una frattura al perone, la Renault contatt\u00f2, quale suo sostituto, Mario Andretti; il pilota italoamericano aveva abbandonato la F1 al termine della stagione 1982. Le condizioni del pilota francese erano per\u00f2, nel frattempo, migliorate, tanto che pot\u00e9 prendere parte alla gara. Anche la presenza di Nelson Piquet, dopo le ustioni patite nella gara precedente, era stata messa in dubbio.\nTeo Fabi, dopo aver saltato due gare per contemporanei impegni nella serie nordamericane, torn\u00f2 al volante della Brabham, in luogo del fratello Corrado. Anche Jonathan Palmer, che non aveva disputato la gara del Canada, in quanto impiegato nella 24 Ore di Le Mans, rientr\u00f2 nel mondiale, quale pilota della RAM.\nQualificazioni.\nResoconto.\nNelle libere del venerd\u00ec Derek Warwick sbatt\u00e9 contro un muretto del tracciato. La sospensione entr\u00f2 nell'abitacolo della sua Renault: il pilota si lament\u00f2 dell'accaduto, e Niki Lauda, in qualit\u00e0 di presidente del sindacato dei piloti, chiese che venisse ridotta la potenza dei motori, e che la pedaliera venisse arretrata dietro la linea delle gomme anteriori, per meglio proteggere i piedi dei piloti, a seguito dei tanti incidenti gravi che si erano verificati gi\u00e0 in stagione.\nNella sessione ufficiale il miglior tempo fu di Nigel Mansell, su Lotus, che precedette Niki Lauda e Nelson Piquet; i tre erano racchiusi in appena tre decimi. Il tempo di Lauda venne poi cancellato in quanto l'alettone posteriore era pi\u00f9 largo di un millimetro, rispetto al consentito. Il turno venne interrotto per due volte, per degli incidenti. Il primo coinvolse Teo Fabi e Marc Surer, che si colpirono lateralmente mentre viaggiavano a 200 km/h, per poi finire contro le protezioni. Ayrton Senna, che fino a quel momento aveva il terzo tempo, usc\u00ec alla \"chicane\" prima dell'arrivo, terminando contro un \"guard-rail\". I piloti continuarono a protestare per le condizioni della pista.\nAl sabato Nelson Piquet strapp\u00f2 la \"pole position\" al britannico, ottenendo un tempo di 4 secondi pi\u00f9 rapido del tempo migliore dell'anno precedente. Il brasiliano precedette di sei decimi Alain Prost, mentre Mansell scal\u00f2 terzo, davanti a Michele Alboreto, in ripresa rispetto al venerd\u00ec. Arnoux chiuse solo quindicesimo, dopo aver anche effettuato un testacoda, nella parte iniziale delle qualifiche. Lauda chiuse decimo: l'austriaco gir\u00f2 molto, per cercare un tempo, dopo l'esclusione del venerd\u00ec, ma fu sempre penalizzato dal molto traffico presente in pista. Anche in questa sessione si registrarono diversi incidenti: Stefan Bellof danneggi\u00f2 la sua Tyrrell, Andrea De Cesaris urt\u00f2 diverse volte le protezioni.\nRisultati.\nI risultati delle qualifiche furono i seguenti:\nGara.\nResoconto.\nNella notte tra sabato e domenica un forte acquazzone colp\u00ec il tracciato, che cos\u00ec divenne ancora pi\u00f9 scivoloso, vista la mancanza dello strato di gomma lasciato dalla vetture nei giorni di prova.\nAl via, Nigel Mansell, dalla seconda fila, cerc\u00f2 di infilarsi tra Alain Prost e Nelson Piquet ma fin\u00ec schiacciato a tra le due vetture: il francese usc\u00ec indenne, mentre il brasiliano fin\u00ec in testacoda, andando a sbattere contro Michele Alboreto; una ruota si stacc\u00f2, andando a colpire la Toleman di Ayrton Senna, fortunatamente nella sospensione anteriore: Marc Surer si ritrov\u00f2, davanti, la Brabham di Piquet ferma, e non pot\u00e9 evitare l'urto. La gara venne sospesa: Piquet (che aveva preso un colpo al collo e aveva la nuca dolorante), Alboreto e Senna ripartirono con il muletto mentre all'Arrows l'assenza del muletto, costrinse al ritiro Surer. Alla Lotus Mansell prese la vettura di Elio De Angelis, che fu costretto a ripiegare sul muletto. Il gran premio riprese, con la griglia iniziale, e per la distanza prevista.\nAl secondo via Piquet prese il comando, seguito da Prost, Mansell e Alboreto. Nei primi giri si ritirarono Jonathan Palmer e Ren\u00e9 Arnoux, dopo degli errori di guida che li portarono a colpire i muretti attorno alla pista, mentre Andrea De Cesaris fu costretto a una sosta per sostituire un'asta danneggiata; Derek Warwick pass\u00f2 prima Eddie Cheever poi Michele Alboreto, installandosi in quarta posizione. Prost cerc\u00f2 di mantenere contatto da Piquet fino a quando le sue gomme non iniziano a degradarsi e al decimo giro venne superato da Mansell alla \"Congress\". Due giri dopo Cheever prese la quinta posizione ad Alboreto. Al quattordicesimo giro Warwick pass\u00f2 a gomme \"dure\", scendendo in sedicesima posizione.\nMansell si mise alla caccia di Piquet ma, al diciassettesimo giro, inizi\u00f2 a rallentare a causa di un problema al cambio. Poco dopo Prost si ferm\u00f2 per cambiare gli pneumatici, dopo essere stato passato da Cheever, Alboreto e De Angelis. La gara dello statunitense s'interruppe al giro 22, per un problema al motore. Nello stesso giro ci fu anche il ritiro per Ayrton Senna, dopo essere andato a sbattere contro le protezioni della prima curva. La gara era sempre comandata da Piquet, seguito da Mansell, Alboreto, De Angelis, Boutsen e Rosberg.\nAl ventisettesimo giro Mansell si ritir\u00f2 a causa del cambio, mentre Thierry Boutsen abbandon\u00f2 per un problema a uno scarico. Ora si trovavano le due Tyrrell di Brundle e Bellof in quinta e sesta posizione. Al giro 33 Martin Brundle si ferm\u00f2 ai box per il cambio gomme, scendendo ottavo, mentre, al trentaquattresimo giro il suo compagno di team Stefan Bellof, arriv\u00f2 largo all'uscita dell'ultima chicane, urt\u00f2 il muretto rompendo una sospensione ed fu costretto al ritiro. Nello stesso giro Warwick, in rimonta, prese la quarta posizione a Rosberg. Un giro dopo il britannico pass\u00f2 anche De Angelis, entrando sul podio virtuale della gara, dietro a Michele Alboreto. La sua gara venne per\u00f2 irrimediabilmente rovinata da un guasto al cambio che lo costrinse all'abbandono al giro 41.\nAl quarantacinquesimo giro Brundle sal\u00ec fino al quarto posto, dopo aver passato Keke Rosberg e inizi\u00f2 a rimontare su De Angelis, che soffriva anche lui di problemi al cambio. La gara di Rosberg termin\u00f2 al giro 48, col motore in fiamme, dovute a una perdita d'olio. Al giro 50 anche Alboreto, secondo, abbandon\u00f2 il gran premio, anche lui col motore fuori uso.\nAl cinquantaseiesimo giro Brundle super\u00f2 De Angelis, portandosi al secondo posto, con un distacco di 20 secondi da Piquet. Nell'ultimo giro Brundle inizi\u00f2 a vedere la Brabham di Piquet, ma il carioca controll\u00f2 senza problemi, andando a vincere davanti a Brundle (al primo podio), De Angelis, Teo Fabi (per la prima volta a punti), Prost e Jacques Laffite. La classifica sar\u00e0 poi stravolta dopo i controlli tecnici sulla Tyrrell.\nRisultati.\nI risultati del gran premio furono i seguenti:\nDecisioni della FISA.\nAl termine della gara le vetture della Tyrrell vennero sottoposte a verifica. Gi\u00e0 al termine del Gran Premio del Brasile, prima gara stagionale, la Tyrrell aveva subito un reclamo, inviato da Jackie Oliver, manager dell'Arrows, per il sospetto che la scuderia britannica avesse compiuto un rifornimento in gara, vietato dal regolamento. Il reclamo era stato respinto.\nIl peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 port\u00f2 a una redistribuzione dei punti, in quanto Martin Brundle era giunto secondo; la sua squalifica port\u00f2 sul secondo gradino del podio Elio De Angelis, mentre scal\u00f2 terzo Teo Fabi, quarto Alain Prost, quinto Jacques Laffite. Il punto per il sesto arrivato non fu attribuito in quanto solo 5 piloti erano stati classificati. L'altro pilota della scuderia, Stefan Bellof, si era ritirato durante la gara.\nIl 18 luglio Nigel Mansell venne multato di 6.000 dollari per la manovra compiuta alla prima partenza. Il britannico sub\u00ec anche l'esclusione da una gara, con la condizionale."}
{"id": "2294066", "revid": "767487", "url": "https://it.wikipedia.org/wiki?curid=2294066", "title": "Raw Unleashed", "text": "Raw Unleashed \u00e8 una raccolta di inediti, demo e materiale studio del gruppo hardcore punk statunitense Agnostic Front, pubblicata il 17 luglio 1995 da Grand Theft Audio."}
{"id": "2294067", "revid": "1846411", "url": "https://it.wikipedia.org/wiki?curid=2294067", "title": "Nick Jr. (Italia)", "text": "Nick Jr. \u00e8 un canale televisivo a pagamento italiano edito da Paramount Networks Italia. \u00c8 visibile alle numerazioni 603 e 604 (Nick Jr. +1) di Sky Italia con il pacchetto \"Sky Kids\".\nStoria.\nNick Jr. inizia le sue trasmissioni il 31 luglio 2009 sul canale 602 della piattaforma a pagamento Sky Italia, in sostituzione di RaiSat YoYo, che lascia la piattaforma satellitare per approdare come canale gratuito sul digitale terrestre.\nIl 1\u00ba aprile 2010 il canale subisce un restyling, rinnovando il logo e le grafiche adattandosi alla versione americana.\nIl 4 luglio 2011 Nick Jr. cambia numerazione, passando al canale 603 di Sky, mentre lo stesso giorno, al canale 604, viene lanciato Nick Jr. +1, che ritrasmette i programmi di Nick Jr. un'ora dopo.\nDal 10 giugno 2013 tutta la programmazione di Nick Jr. e del suo timeshift +1 \u00e8 trasmessa in . Inoltre, sempre in questa data, vengono rinnovati i bumper, la grafica e i promo.\nIl 3 settembre 2018 i bumper, la grafica e i promo del canale vengono nuovamente rinnovati.\nLo speaker del canale \u00e8 la doppiatrice Emanuela Pacotto."}
{"id": "2294069", "revid": "228587", "url": "https://it.wikipedia.org/wiki?curid=2294069", "title": "Spettroscopia riflettometrica per interferenza", "text": "La spettroscopia riflettometrica per interferenza (reflectometric interference spectroscopy - RIfS) \u00e8 una metodica fisica basata sulla interferenza in luce bianca che si osserva in corrispondenza di film sottili utilizzati per lo studio dell'interazione molecolare.\nPrincipio.\nIl principio di misura corrisponde a quello dell'interferometro di Michelson.\nRealizzazione.\nLuce bianca \u00e8 diretta perpendicolarmente su una struttura a pi\u00f9 strati costituita da uno strato di silice (SiO2), uno strato di pentossido di tantalio (Ta2O5) caratterizzato da un elevato indice di rifrazione e da un ulteriore strato di silice (che pu\u00f2 essere chimicamente modificato). Ad ogni interfaccia i raggi incidenti sono in parte riflessi e in parte rifratti. I fasci emergenti dalla struttura a multistrato interferiscono fra di loro dando vita ad una figura di interferenza che \u00e8 rivelata mediante uno spettrometro a diodi. Lo strato di silice pi\u00f9 esterno viene modificato chimicamente in modo da permetterne una interazione con le molecole da misurare. L'interazione tra questo strato modificato, lo strato sensibile, e le molecole esterne provoca una variazione dello spessore d dello strato e una variazione dell'indice di rifrazione n, che inducono una variazione del cammino ottico (n \u2022 d) dei raggi luminosi.&lt;br&gt;\nLa variazione del cammino ottico si traduce in una modulazione della figura di interferenza. La misura, anche in tempo reale, delle variazioni della figura di interferenza permette di analizzare e misurare l'interazione delle molecole con lo strato chimicamente modificato.\nApplicazione.\nLa spettroscopia riflettometrica per interferenza \u00e8 utilizzata principalmente come metodo di rivelazione in sensori di parametri chimici e biochimici.\nNel caso dei sensori chimici, tale approccio \u00e8 particolarmente utile per misure in condizioni ambientali difficili o per misure in fase gassosa. Come componenti dello strato sensibile che deve interagire con le molecole esterne, vengono principalmente utilizzati polimeri non chimicamente selettivi in grado di effettuare una selezione dei composti da misurare mediante una filtraggio dimensionale (i cosiddetti setacci molecolari tramite polimeri microporosi) oppure tramite polarit\u00e0 (ad esempio mediante l'utilizzo di polidimetilsilossani opportunamente funzionalizzati).\n\u00c8 chiaro che, nel caso di strati non selettivi, il segnale che viene misurato \u00e8 la risultante del contributo di pi\u00f9 specie chimiche, il che implica il ricorrere ad un'analisi dei dati multivariati per ottenere un risultato quantitativo, quale, ad esempio, l'analisi tramite reti neurali.\n\u00c8 possibile anche ricorrere a polimeri selettivi, i cosiddetti polimeri a stampo molecolare (molecular imprinted polymers - MIPs) che permettono un riconoscimento molecolare della specie analizzata.\nNel caso dei biosensori, vengono applicati sullo strato esterno polimeri quali polietilenglicoli o destrani e su questi vengono immobilizzati opportuni elementi di riconoscimento molecolare. Praticamente, qualunque molecola in grado di effettuare un riconoscimento molecolare pu\u00f2 essere utilizzata: proteine quali gli anticorpi, sequenze di DNA/RNA come gli aptameri, piccole molecole organiche come gli estroni, e anche lipidi come membrane fosfolipidiche.\nLa RIfS, come la risonanza plasmonica superficiale (SPR), \u00e8 una tecnica 'label-free', che permette l'osservazione risolta nel tempo di interazioni molecolari senza ricorrere all'utilizzo di marcatori fluorescenti o radioattivi.\nCollegamenti esterni.\nBarolo.ipc.uni-tuebingen.de"}
{"id": "2294070", "revid": "92723", "url": "https://it.wikipedia.org/wiki?curid=2294070", "title": "Terra di Ellsworth", "text": "La terra di Ellsworth \u00e8 quella porzione del continente antartico limitata a ovest dalla terra di Marie Byrd, a nord dal Mare di Bellingshausen, a nord-est dalla base della Penisola Antartica, e a est dal limite occidentale della piattaforma glaciale Ronne.\nSi estende fra i 103\u00b024'W e i 79\u00b045'W.\nL'area a ovest dei 90\u00b0W non \u00e8 stata reclamata, quella compresa tra i 84\u00b0W e i 90\u00b0W \u00e8 stata riconosciuta solamente dal Cile, mentre la rimanente parte \u00e8 reclamata dal Cile e dal Regno Unito come parte dei territori britannici dell'Antartide.\nLa costa di Eights si estende tra i 103\u00b024'W e i 89\u00b035'W, mentre la costa di Bryan tra i 89\u00b035'W e i 79\u00b045'W.\n\u00c8 in gran parte un altopiano ghiacciato, ma comprende i maestosi Monti Ellsworth e tutta una serie di gruppi montuosi sparpagliati: Hudson, Jones, Behrendt, Merrick, Sweeney e i Monti Scaife.\nQuest'area si estende nei pressi del centro dell'area attraversata dall'esploratore americano Lincoln Ellsworth durante un volo aereo nel periodo novembre-dicembre 1935.\nIl suo nome, assegnato nel 1962 dall'US-ACAN, \u00e8 un tributo all'esploratore statunitense Lincoln Ellsworth."}
{"id": "2294071", "revid": "124264836", "url": "https://it.wikipedia.org/wiki?curid=2294071", "title": "Il prezzo della giustizia", "text": "Il prezzo della giustizia \"(The Jack Bull)\" \u00e8 un film per la televisione del 1999.\nTrama.\nLa storia narra dell'allevatore di cavalli Myril Redding che viene continuamente deriso da Ballard, stanco della situazione sar\u00e0 lui stesso a far finire le ingiustizie subite."}
{"id": "2294075", "revid": "834", "url": "https://it.wikipedia.org/wiki?curid=2294075", "title": "Sterminate gruppo Zero", "text": ""}
{"id": "2294076", "revid": "486946", "url": "https://it.wikipedia.org/wiki?curid=2294076", "title": "BSkyB", "text": ""}
{"id": "2294080", "revid": "767487", "url": "https://it.wikipedia.org/wiki?curid=2294080", "title": "Poduridae", "text": "La famiglia delle Poduridae annovera un'unica specie, la Podura aquatica, che misura al massimo 2 millimetri di lunghezza ed \u00e8 un collembolo molto comune. Varia nel colore dal bruno o rosso brunastro al blu scuro o nero. La furcula, molto adatta alla vita sull'acqua, \u00e8 piuttosto appiattita e lunga, raggiungendo il tubo ventrale (che aiuta il collembolo ad aderire alla superficie dell'acqua).\nCiclo biologico.\nQuesta specie passa gran parte della vita sulla superficie dell'acqua. Le uova sono deposte fra la vegetazione che si trova dentro o intorno a specchi d'acqua.\nDistribuzione.\nEmisfero settentrionale. Sulla superficie delle acque dolci in fossati, stagni, canali e zone paludose.\nNote.\nLa furcula \u00e8 particolarmente sviluppata in questa specie perch\u00e9 un'ampia area di essa deve venire in contatto con il pelo dell'acqua per permettere alla podura di saltare efficientemente."}
{"id": "2294081", "revid": "666668", "url": "https://it.wikipedia.org/wiki?curid=2294081", "title": "Milko Kos", "text": "Nacque a Gorizia quando questa faceva ancora parte dell'Impero austro-ungarico e dove suo padre, il medievalista Franc Kos, insegnava al ginnasio. La madre era una friulana della Contea di Gorizia e Gradisca mentre il fratello Gojmir Anton Kos divenne un famoso pittore.\nStudi\u00f2 storia all'Universit\u00e0 di Vienna, specializzandosi nella storia sociale del Medioevo. Divenne un esperto sul modello dell'insediamento medievale nelle terre slovene. Scrisse anche sulla storia sociale delle citt\u00e0 medievali, e fece delle pubblicazioni sulla Storia della Slovenia includendo il principato di Carantania e i manoscritti Freising.\nNel 1928 cominci\u00f2 ad insegnare all'Universit\u00e0 di Lubiana, dove rimpiazz\u00f2 Ljudmil Hauptmann alla cattedra di storia slovena. Da quella posizione, influenz\u00f2 la maggior parte degli storici sloveni del periodo seguente alla seconda guerra mondiale, molti dei quali laureati sotto il suo diretto insegnamento, inclusi Fran Zwitter e Bogo Grafenauer.\nNel periodo tra il 1941 e il 1945, Kos fu rettore all'Universit\u00e0 di Lubiana. Durante il difficile periodo dell'occupazione italiana e tedesca della Slovenia, Kos mantenne un rapporto clandestino con il Fronte di liberazione del popolo sloveno.\nDopo la guerra divenne membro dell'accademia slovena delle arti e delle scienze. Nel 1955 ricevette il premio Pre\u0161eren, il pi\u00f9 alto premio per il successo culturale in Slovenia, per il suo lavoro sui registri del territori nel litorale sloveno."}
{"id": "2294083", "revid": "767487", "url": "https://it.wikipedia.org/wiki?curid=2294083", "title": "Jamal Woolard", "text": "Biografia.\nWoolard divenne noto al grande pubblico per l'interpretazione del defunto rapper The Notorious B.I.G. nel film \"Notorious B.I.G.\" nel 2009. Alto 1,90 m, per interpretare il ruolo del rapper di Brooklyn, dovette aggiungere 20 kg (circa 50 libbre) al suo peso normale.\nNel 2006, durante un'intervista con Funkmaster Flex alla radio Hot 97, venne colpito da un proiettile alle natiche. La radio decise cos\u00ec di eliminare la sua musica dai palinsesti, dato il regolamento interno che impediva di far ascoltare la musica di artisti che avessero avuto alterchi all'interno o nei pressi della radio.\nIl 16 gennaio 2009, poco prima dell'anteprima di Notorious a Greensboro, Carolina del Nord, vennero esplosi alcuni colpi di pistola contro di lui verso le 21:00, causandone il ricovero presso l'ospedale locale\nNel 2017 ha interpretato per la seconda volta Biggie nel film biografico All Eyez on Me, incentrato sulla vita del rapper Tupac Shakur."}
{"id": "2294087", "revid": "827882", "url": "https://it.wikipedia.org/wiki?curid=2294087", "title": "Gravy", "text": ""}
{"id": "2294092", "revid": "370382", "url": "https://it.wikipedia.org/wiki?curid=2294092", "title": "RIfS", "text": ""}
{"id": "2294098", "revid": "1543377", "url": "https://it.wikipedia.org/wiki?curid=2294098", "title": "Qualificazioni al campionato mondiale di calcio 2006 - UEFA (gruppo 8)", "text": ""}
{"id": "2294100", "revid": "344646", "url": "https://it.wikipedia.org/wiki?curid=2294100", "title": "Sminthuridae", "text": "Gli Sminthuridae sono una famiglia di artropodi esapodi (in passato ritenuti insetti apterigoti) appartenenti all'ordine collemboli. Contano circa 900 specie.\nDescrizione.\nMisurano da 1 a 3 millimetri di lunghezza e hanno una colorazione bruna o verde che va dal chiaro allo scuro. La segmentazione dell'addome \u00e8 indistinta e questo ha una forma globosa, quasi sferica. Le antenne sono lunghe e genicolate. Spesso c'\u00e8 dimorfismo sessuale.\nCiclo biologico.\nIn molti maschi le antenne sono fatte in modo da trattenere la femmina durante l'accoppiamento. Le uova sono deposte in piccoli gruppi nel suolo e lo sviluppo fino alla maturit\u00e0 sessuale pu\u00f2 durare soltanto un mese. Ci sono casi di cure materne.\nDistribuzione e habitat.\nGli sminthuridae sono cosmopoliti. Si trovano in una gran quantit\u00e0 di ambienti, sugli alberi, nella lettiera, sui corpi fruttiferi dei funghi e sulla superficie delle acque dolci in fossati, paludi e stagni. Sono molto comuni in luoghi umidi come le caverne.\nInteresse agrario.\nParecchie specie sono nocive ai semenzai. \"Sminthurus viridis\" \u00e8 molto diffuso e dannoso all'erba medica e ad alcune piante ortive (ben 70000 sminturidi sono stati contati in un metro quadrato di pascolo)."}
{"id": "2294107", "revid": "1086846", "url": "https://it.wikipedia.org/wiki?curid=2294107", "title": "Club Atl\u00e9tico de Madrid 1976-1977", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1976-1977.\nStagione.\nNella stagione 1976-1977 l'Atl\u00e9tico Madrid sfior\u00f2 il \"doble\", andando a vincere per l'ottava volta nella sua storia il campionato e venendo eliminato in semifinale di Coppa delle Coppe dall', che riusc\u00ec a rimontare nella gara di ritorno il 3-1 subito a Madrid. Tra i risultati, fu memorabile il 4-0 col quale sconfisse il Real Madrid. Questo risultato non si ripeter\u00e0 al Calder\u00f3n fino al 2015. In Coppa di Spagna i \"Rojiblancos\" furono eliminati agli ottavi di finale dal .\nMaglie e sponsor.\nVenne confermata la classica impostazione stilistica della divisa, bianca con strisce rosse verticali e colletto con scollo a V. Durante questo periodo fecero le loro prime comparse, limitatamente alle divise da allenamento, gli sponsor tecnici, Puma nel caso dell'Atl\u00e9tico Madrid.\nOrganigramma societario.\nArea direttiva\nArea tecnica"}
{"id": "2294108", "revid": "266115", "url": "https://it.wikipedia.org/wiki?curid=2294108", "title": "Giuseppe Bellusci", "text": "Caratteristiche tecniche.\nGiocatore forte fisicamente, bravo nella marcatura e deciso nei contrasti. Si dimostra abile nel gioco aereo e nei lanci lunghi che utilizza molto spesso per impostare il gioco. Pu\u00f2 essere schierato sia come difensore centrale, ruolo prediletto, sia come terzino destro.\nCarriera.\nClub.\nGli inizi nell'Ascoli.\nDi famiglia \"arb\u00ebreshe\" di Plataci (CS) in Calabria, cresce nelle giovanili dell'. Il 13 maggio 2007, a 17 anni e nove mesi, esordisce in Serie A in Ascoli-Palermo (3-2), entrando nel primo tempo al posto di Di Biagio. Nella stagione 2006-07 colleziona 3 presenze in A con il tecnico Nedo Sonetti. L'anno successivo, con la squadra bianconera retrocessa, conta 2 presenze in Serie B e con la formazione Primavera raggiunge i quarti di finale del campionato giovanile.\nNella stagione 2008-09 diventa titolare in prima squadra, sotto la direzione del tecnico Franco Colomba.\nCatania.\nIl 25 giugno 2009 viene acquistato a titolo definitivo dal Catania, con cui sottoscrive un contratto quinquennale. Il 13 settembre debutta contro l'Udinese allo stadio Friuli.\nNella stagione 2011-2012 diventa uno dei tasselli inamovibili tanto che alla fine del campionato fa 32 presenze con i \"rossazzurri\".\nLeeds Utd.\nIl 14 agosto 2014 passa in prestito con diritto di riscatto agli inglesi del Leeds. Nella partita d'esordio contro il Watford viene espulso. Il 16 settembre firma il suo primo gol \"inglese\" nella partita contro il Bournemouth.\nEmpoli.\nDopo aver trascorso due stagioni in Inghilterra, il 1\u00ba luglio 2016 fa ritorno in Italia, venendo acquistato in prestito con diritto di riscatto dall'Empoli. Il 12 settembre 2016, durante la partita Empoli - Crotone, firma il suo primo gol in azzurro, segnando di testa al minuto 31.\nPalermo.\nIl 2 agosto 2017 firma un contratto col Palermo fino al 2020. Segna il suo primo goal in maglia rosanero il 22 settembre 2018, nella sfida casalinga vinta per 4-1 contro il Perugia valevole per la quarta giornata di Serie B.\nMonza e ritorno all'Ascoli.\nRimasto svincolato, il 25 luglio 2019 viene tesserato dal Monza, con cui firma un contratto triennale. Con la formazione Brianzola raggiunge la promozione in Serie B dopo 19 anni.\nIl 4 gennaio 2022 viene ceduto in prestito fino al termine della stagione all', ritornando nella squadra in cui era cresciuto.\nNazionale.\nIl 25 marzo 2009 esordisce in Nazionale Under-21, con il tecnico Casiraghi, giocando titolare nella partita amichevole Austria-Italia (2-2) disputata a Vienna.\nStatistiche.\nPresenze e reti nei club.\n\"Statistiche aggiornate al 16 febbraio 2022.\""}
{"id": "2294109", "revid": "1782831", "url": "https://it.wikipedia.org/wiki?curid=2294109", "title": "Working Class Heroes", "text": "Working Class Heroes \u00e8 uno split live tra il gruppo hardcore punk statunitense Agnostic Front e il gruppo street punk olandese Discipline, pubblicato il 29 aprile 2003 da Knockout Records.\nTracce.\nTracce 1-15 suonate dagli Agnostic Front, 16-29 dai Discipline."}
{"id": "2294110", "revid": "281901", "url": "https://it.wikipedia.org/wiki?curid=2294110", "title": "Eosentomidae", "text": "La famiglia Eosentomidae comprende circa 90 specie di proturi lunghi da 0,5 a 2\u00a0mm.\nDescrizione.\nQuesti esapodi chiari e molli hanno il capo conico e il corpo allungato. Le zampe non sono lunghe e ci\u00f2 permette loro di passare in stretti passaggi. Le zampe anteriori sono pi\u00f9 robuste delle medie e delle posteriori, con numerosi peli e organi sensoriali. Gli stigmi sono visibili sul segmento medio e posteriore del torace.\nCiclo biologico.\nLe uova sono sferiche e colorate oppure provviste di tubercoli in rilievo; sono in genere deposte nel suolo o nella lettiera. I giovani somigliano a piccoli adulti.\nDistribuzione.\nCosmopoliti. In molti ambienti, soprattutto umidi e freschi. Gli eosentomidi si rinvengono in grandi numeri nel suolo, nella lettiera, nel muschio, nell'humus e nel legno marcescente."}
{"id": "2294112", "revid": "1543377", "url": "https://it.wikipedia.org/wiki?curid=2294112", "title": "Buffalo (famiglia)", "text": "La famiglia di Buffalo, conosciuta anche come famiglia Magaddino o The Arm (:\"Il Braccio\") o Famiglia Todaro, \u00e8 una potente famiglia mafiosa che segue le proprie attivit\u00e0 illecite a Buffalo, nello stato di New York, negli Stati Uniti d'America.\nOrigini.\nIl primo boss noto di Buffalo \u00e8 stato Angelo \"Buffalo Bill\" Palmeri, emigrato dalla cittadina siciliana di Castellammare del Golfo. Palmeri era un noto mafioso siciliano che assunse il controllo della Little Italy di Buffalo, guadagnando soldi tramite la \"protezione\" dei proprietari dei negozi di generi alimentari, venditori ambulanti e ristoranti italiani. Guidava anche un gruppo della Mano Nera che predavano le imprese sia legali che illegali, tra cui protettori e spacciatori di narcotici.\nPalmieri era un capodecina del Clan Castellammarese, che aveva partecipazioni e componenti in quasi tutti gli USA, in citt\u00e0 come New York, Filadelfia, Boston, Detroit e Chicago.\nEra Maggadino.\nStefano Magaddino era nato il 10 ottobre 1891 ed emigr\u00f2 anch'egli negli Stati Uniti da Castellammare del Golfo. Si stabil\u00ec nella comunit\u00e0 siciliana di Williamsburg a Brooklyn, New York. Magaddino proveniva da una famiglia di mafiosi potenti e ben noti e gi\u00e0 aveva la reputazione di un killer spietato al suo arrivo negli Stati Uniti. Magaddino rapidamente si integr\u00f2 nella malavita di New York e divenne un leader di una banda che si occupava di rapine, estorsioni, truffe e furti, che gli permisero di fare una piccola fortuna.\nIn poco tempo cre\u00f2 un vero e proprio gruppo composto da castellammaresi, conosciuto come \"I bravi killer\", divenuto una potente presenza nella mafia. Nel 1921 fu arrestato a New York, insieme allo stretto collaboratore e collega Castellammarese Gaspare Milazzo, per il loro presunto coinvolgimento nell'omicidio di un uomo ad Avon, New Jersey. La vittima era un membro del clan Buccellato di Castellammare, un clan rivale della famiglia dei Maggadino, con cui aveva combattuto pi\u00f9 volte i Sicilia.\nDopo essere stato rilasciato dalla polizia di New York, Milazzo si trasfer\u00ec in un'altra grande comunit\u00e0 Castellammarese di Detroit, mentre Magaddino spost\u00f2 la sua base di operazioni nella zona superiore dello Stato di New York, stabilendosi prima nella citt\u00e0 di Buffalo, poi nella zona delle Cascate del Niagara nel 1922.\nMagaddino divenne uno stretto collaboratore di Angelo Palmeri, e dopo la morte del suo viceboss Joseph Peter DiCarlo, Palmeri convinse Maggadino a prendere la sua posizione come boss. Magaddino accett\u00f2 e nomin\u00f2 Palmeri suo consigliere.\nSotto Magaddino, la famiglia di Buffalo divenne un gruppo influente durante il proibizionismo, beneficiando della vicinanza con il confine canadese e delle molte connessioni con la criminalit\u00e0 organizzata a livello nazionale. Per tutto il proibizionismo, la famiglia di Buffalo ebbe forti legami con gruppi mafiosi canadesi dell'Ontario, che rifornivano di liquori molte gang della malavita americana, che a loro volta li contrabbandavano per tutti gli Stati Uniti.\nLa famiglia di Buffalo crebbe in potenza e influenza durante gli anni venti e cominci\u00f2 ad affermarsi a livello nazionale attraverso i legami affaristici che Maggadino aveva stretto con la Chicago Outfit e la Detroit Partnership nel Midwest, con la famiglia di Los Angeles nella West Coast e con la famiglia Bonanno di New York, guidata dal cugino Joe Bonanno.\nLe \"Guerre di Zucchero\".\nMagaddino e la sua famiglia diventarono estremamente ricchi durante il proibizionismo, e durante gli anni venti fece in modo che i suoi interessi criminali e territori fossero protetti dai rivali. Tra questi c'erano i Porello di Cleveland. Cos\u00ec nacque un conflitto tra la Famiglia Magaddino e la Famiglia Porrello di Cleveland.\nLa guerra scoppi\u00f2 quando i mafiosi di Cleveland hanno cercato di espandere il loro business sullo zucchero di mais a Sud in Pennsylvania e a Nord a New York, a discapito di Magaddino e il suo gruppo.\nDi conseguenza scoppi\u00f2 una guerra tra i due gruppi che per\u00f2 si concluse in fretta. Infatti l'enorme potere dei Magaddino li favor\u00ec nello scontro, cacciando i Porrello da New York.\nGuerra castellammarese.\nVerso la fine del Proibizionismo la mafia di New York e in misura minore l'intera Mafia americana fu coinvolta nella famosa \"guerra Castellammarese\" del 1930-1931, che aveva da una parte il Clan Castellammarese guidato da Salvatore Maranzano, che voleva mantenere inalterati i riti di Cosa Nostra, e dall'altra la Famiglia Masseria, guidata da Joe Masseria, che voleva aprire Cosa Nostra a tutti gli italiani e fare affari con gli ebrei e gli irlandesi.\nMaggadino, per via della stessa origine castellammarese, si schier\u00f2 con Maranzano.\nLa guerra si concluse nel 1931, quando il giovane Charles \"Lucky\" Luciano elimin\u00f2 il suo boss Masseria, e successivamente Maranzano, per poter finalmente riorganizzare Cosa Nostra, creare la Commissione e porre fine alle guerre tra le famiglie. Per fare questo per\u00f2, Luciano dovette spazzar via tutti i \"Mustache Pete\" (\"Baffo Pietro\") di Cosa Nostra, ossia la vecchia guardia della mafia.\nMaggadino, durante la guerra, aveva finanziato massicciamente i suoi alleati, vedendoli poi vanificati quando questi furono spazzati via uno dopo l'altro, costringendolo ad allearsi con Luciano per evitare la stessa sorte.\nGrazie a questa decisione, quella di Maggadino fu tra le prime a sedere nella Commissione, assieme alle Cinque Famiglie di New York, la Chicago Outfit e le famiglie di Cleveland, Detroit, Boston, Filadelfia e New Orleans.\nAnni d'oro.\nLa Famiglia Magaddino controllava il ricco giro di scommesse illegali a Western New York fino al sud dell'Ontario gestendo la maggior parte dei casin\u00f2 illegali. Nel corso del 1920 la Famiglia incominci\u00f2 a trafficare droga e divenne importante nel 1957 dopo l'incontro tra mafiosi americani e siciliani che avvenne al Grand Hotel des Palmes a Palermo.\nLa Famiglia Magaddino con gli alleati di lunga data della Famiglia Bonanno di New York, utilizzarono i loro contatti siciliani e i loro gruppi satelliti canadesi a Montreal e in Ontario per importare grandi spedizioni di eroina dalla Turchia facendolo arrivare proprio a Montreal. Da qui la facevano entrare in America attraverso i valichi di frontiera canadesi-americani di Niagara Falls e Fort Erie-Buffalo e quindi distribuire la droga in tutta la Costa Orientale portando enormi guadagni alle due Famiglie che diventarono enormemente ricchi.\nQuesta rete fu mantenuta nel corso del 1960 e 1970, e anche nel 1980: infine culminer\u00e0 con il famosissimo caso \"Pizza Connection\" nel 1987.\nGuerra delle Banane.\nDal 1964 fino alla fine del 1968 il boss Stefano Magaddino si vide profondamente coinvolto in un cruento conflitto di New York, noto come \"Guerra delle Banane\", che vedeva protagonisti il boss dei Bonanno, e cugino di Magaddino, Joe \" Joe Bananas \" Bonanno contro una fazione ribelle all'interno della sua stessa famiglia, guidata dal cognato di Magaddino, Gaspar di Gregorio. Magaddino sosteneva il cognato Gaspar insieme a quasi tutti gli altri capi della Commissione dato che il cugino Joe era diventato molto arrogante.\nDunque per mettere fine ai conflitti il boss di Buffalo la notte del 20 ottobre 1964, mand\u00f2 il figlio Peter e il fratello Nino, a New York per rapire il cugino Joe fin quando non si sarebbe ritirato e consegnato il trono dei Bonanno a Di Gregorio.\nA quanto pare il rapimento ebbe successo e Joe rest\u00f2 in mano a Magaddino per 6 settimane, dopodich\u00e9 decise di ritirarsi, solo temporaneamente, e il comando dei Bonanno and\u00f2 al cognato di Magaddino, Gaspar Di Gregorio. Tuttavia Bonanno nel 1965 torn\u00f2 a New York per comandare le sue forze nella guerra con Di Gregorio.\nMagaddino perse molto del suo rispetto dato che venne visto da molti come l'istigatore principale della guerra interna ai Bonanno.\nLa Guerra Civile.\nEntro la fine del 1960 molti dei subalterni e membri della Famiglia incominciarono a credere che il boss fosse diventato un leader paranoico e avido. Quest'ipotesi si rafforz\u00f2 alla fine del 1968 quando Magaddino disse che la quota dei capi mandamento sarebbe scesa di molto e in pi\u00f9 non avrebbero ricevuto pi\u00f9 l'annuale bonus di Natale pari a 50.000$. \nQuest'evento fece arrabbiare i principali capi della famiglia tra cui i capi mandamento: Joe Fino, Sam Piero e Danny Sansanese.\nIl 28 novembre 1968 ci fu l'evento che segn\u00f2 il destino di Magaddino. Infatti quel giorno Stefano Magaddino e suo figlio Peter vennero attestati con l'accusa di scommesse illegali. Nella successiva perquisizione alla casa di Magaddino, l'FBI trov\u00f2 circa 473.134 $ in contanti. I capi mandamento venuti a sapere della cifra che possedeva Magaddino decisero di ucciderlo. Tuttavia questi avevano paura delle ritorsioni della Commissione: infatti i vari boss riconoscevano ancora Magaddino come boss della Famiglia. Di conseguenza assassinare un boss senza il permesso della Commissione significava la morte.\nDunque un gruppo di capi mandamento di Buffalo tra Sam Pieri, Danny Sansanese,Joe Fino,Joe DiCarlo Jr,Sam Frangiamore e Joe Todaro Sr. viaggiarono a Rochester per incontrarsi con il boss della Banda di Rochester Frank Valenti e decidere il da farsi. Alla riunione si decise definitivamente di non riconoscere pi\u00f9 Magaddino come capo e ribellarsi. Per\u00f2 non avendo il permesso della Commissione per ucciderlo decisero di dividersi in vari gruppi e scoppi\u00f2 la guerra civile.\nLa Famiglia era ora suddivisa in:\n-i Lealisti di Magaddino: formati dal vice boss Freddie Randuccio, il fratello Nino Magaddino, il figlio e consigliere Peter Magaddino, e i capi Roy Carlisi, Charles A.Montana, Jimmy LaDuca e Vincent Scro. Tutti a parte Carlisi erano imparentati con Magaddino per famiglia o per matrimonio.\n-La fazione Fino-Sansenese: formata dai capi mandamento Joe Fino e Danny Sansanese Sr. e John Cammilleri a capo della fazione, e l'affiliato Pat Naterelli, ex uomo di Randuccio e scarcerato da poco di prigione.\n-La fazione Pieri-Frangiamore: questa fazione era una delle pi\u00f9 potenti dato che era formata solo da capi mandamento; infatti i membri erano Sam Frangiamore, Sam Pieri, Joe Pieri Sr, John \"Johnny Ray\" Pieri, Johnny DiCarlo Jr, il nipote di Frangiamore, Paul Volpe, il capo Joe Todaro Sr, e il capo da poco scarcerato Anthony \"Tony\" Romano.\n-La fazione di Rochester: questa fazione era capitanata dal potente capo mandamento Frank Valenti. Quest'ultimo nel 1970 colse il rapporto col suocero Anthony Ripepi, capo mandamento di Pittsburgh, per annunciare che la banda di Rochester non era pi\u00f9 sotto l'influenza di Buffalo e formarono l'indipendente Famiglia di Rochester che alla fine dei conflitti entr\u00f2 a far parte della Commissione.\nNella guerra che scatur\u00ec la fazione Pieri-Frangiamore era la pi\u00f9 avvantaggiata e quando il 9 giugno 1969 ci fu il primo incontro tra i capi degli scissionisti si riunirono e Sam Pieri venne scelto come boss temporaneo della Famiglia di Buffalo, Joe Fino divenne il vice boss temporaneo, e nel 1968 dopo l'arresto di Randaccio, Johnny DiCarlo divenne il consigliere temporaneo. La famiglia non aveva mai vissuto una guerra interna di questa portata e ora la famiglia non era pi\u00f9 unita, forte e grande come una volta e rest\u00f2 cos\u00ec per circa un decennio.\nEra Pieri-Frangiamore.\nPer la Commissione il boss ufficiale della famiglia era ancora Stefano Magaddino, ma in realt\u00e0 ci fu un susseguirsi di capi temporanei. Il primo fu Sam Pieri che divenne capo da gennaio 1969 fino al 25 settembre 1970 quando fu arrestato e condannato a 5 anni. Il nuovo capo divenne Joe Fino e il vice boss Danny Sanasanese, entrambi della fazione Fino-Sansanese. Tuttavia il 15 settembre 1971 Joe fino e suo fratello Nick furono arrestati con l'accusa di gioco d'azzardo. Tutto ci\u00f2 ridusse di molto il potere della fazione Fino-Sansanese e nel 1972 Joe Fino usc\u00ec ma venne nominato vice boss sotto Sam Frangiamore che ormai aveva preso il potere della famiglia. Infatti il membro della fazione Pieri-Frangiamore Joe DiCarlo divenne consigliere e numero 2 della Famiglia di Buffalo.\nNel 1974 il potente capo mandamento John Cammilleri venne rilasciata dal carcere. Cammilleri era stato a lungo un capo nella famiglia di Buffalo ed era a capo del lucroso racket del sindacato dei lavoratori di Buffalo. Nel 1933 Cammilleri venne arrestato e condannato a vent'anni per racket e intenzione di uccidere nel corso della guerra civile. Tuttavia nel 1939 venne rilasciato sulla parola e torn\u00f2 a comandare all'interno della famiglia. Rimase fuori dai guai fino al 1971 quando fu arrestato per gioco d'azzardo. Nel 1974 venne rilasciato e divenne molto influente portando al vecchio splendore la fazione Fino-Sansanese. Nel 1974 Sam Pieri venne rilasciato sulla parola. Il capo attuale era ancora Sam Frangiamore e i due si accordarono contro Cammilleri che rappresentava un problema nella fazione Fino-Sansanese. Dunque l'8 maggio 1974 all'uscita dal famoso ristorante \"Roselands\" Cammilleri venne raggiunto dai killer di Pieri e Frangiamore che lo uccisero con diversi colpi al volto e al torace uccidendo all'istante.\nL'omicidio di Cammilleri segn\u00f2 una svolta nella Famiglia di Buffalo dato che da li a poco Magaddino sarebbe morto. Infatti il 19 giugno 1974 il vecchio boss mor\u00ec facendo salire al potere definitivamente Pieri e Frangiamore.\nFrangiamore per diversi anni comand\u00f2 la famiglia,ma in molti sostenevano che fosse solo un capo temporaneo per proteggere il vero boss Sam Pieri. Tuttavia in seguito a diversi arresti all'interno della famiglia emerse Giuseppe Todaro detto \"Puppa Joe\" che crebbe in fama e popolarit\u00e0 soprattutto tra i pi\u00f9 giovani membri della famiglia.\nEra Todaro.\nNel 1985 Giuseppe Todaro venne nominato boss ufficiale della famiglia di Buffalo. Todaro, per gli amici chiamato \"Puppa Joe\", era il proprietario della pizzeria La Nova a 371 West Gerry St sul West Side di Buffalo. Todaro era un elemento di spicco della mafia di Buffalo nel corso degli anni 50 ed era molto attivo nelle organizzazioni sindacali. Ha scalato costantemente i ranghi della famiglia nel corso degli anni 60 e 70 fino a diventare capo della famiglia nel 1985.\nAl momento della sua elevazione a capo Todaro promosse il figlio, Joseph \" Big Joe \" Todaro Jr, a vice boss della famiglia sostituendo il vecchio Joe Pieri Sr che nel 1987 venne costretto al ritiro. Infatti Pieri era l'ultimo della fazione Pieri-Frangiamore e poteva rappresentare un problema. Nel frattempo Todaro promosse a consigliere il capo mandamento Leonard Falzone, che nel 2006 prender\u00e0 il controllo della famiglia.\nJoe Todaro Sr mantenne il controllo sui vecchi racket tradizionali come il gioco d'azzardo, lo strozzinaggio, lo sfruttamento della prostituzione, il traffico degli stupefacenti e i racket del lavoro sindacale ma ampli\u00f2 gli orizzonti della famiglia a racket pi\u00f9 moderni come frodi assicurative, telemarketing e truffe. Todaro scelse Leonard Falzone, detto \"IronShark King\", come sorvegliante e gestore delle operazioni di strozzinaggio e gioco d'azzardo negli stati di New York, North Pennsylvania, Ohio orientale e nel sud dell'Ontario dal 1980 fino al 1990. In questo modo Todaro spian\u00f2 la strada a Falzone.\nStato Attuale.\nDopo il ritiro di Joe Todaro Sr nel 1990 il suo probabile successore doveva essere il figlio Joe Todaro Jr. Infatti fino al 1995 Todaro Jr comand\u00f2 la famiglia. Tuttavia nel 2006 Todaro Jr si ritir\u00f2 come il padre e nomin\u00f2 come boss e vice boss della famiglia rispettivamente: Leonard Falzone e il capo mandamento Benjamin Nicoletti Jr detto \"Sonny\".\nA partire del 2013 sembr\u00f2 che l'era Falzone era finita e il suo successore fu Robert Panaro Jr detto Bobby a capo del gioco d'azzardo a Las Vegas per la famiglia.\nTuttavia nel 2016 il nuovo boss della famiglia Magaddino/Todaro era considerato Anthony Lupiania Todaro, che era il pi\u00f9 giovane boss nella storia della famiglia."}
{"id": "2294115", "revid": "92723", "url": "https://it.wikipedia.org/wiki?curid=2294115", "title": "Gran Premio degli Stati Uniti d'America 1984", "text": "Il Gran Premio degli Stati Uniti d'America 1984 \u00e8 stata la nona prova della stagione 1984 del Campionato mondiale di Formula 1. Si \u00e8 corsa domenica 8 luglio 1984 sul Circuito di Dallas. La gara \u00e8 stata vinta dal finlandese Keke Rosberg su Williams-Honda; per il vincitore si tratt\u00f2 del terzo successo nel mondiale. Ha preceduto sul traguardo il francese Ren\u00e9 Arnoux su Ferrari e l'italiano Elio De Angelis su Lotus-Renault.\nPer Arnoux si tratt\u00f2 del ventiduesimo ed ultimo podio nel mondiale di F1.\nVigilia.\nSviluppi futuri.\nLa FISA convoc\u00f2 una nuova riunione tra i costruttori per decidere in merito alle regole tecniche da applicare per il 1985. Prosegu\u00ec la polemica tra chi, come la Tyrrell, proponeva la riduzione del serbatoio a 195 litri, e chi invece voleva il mantenimento della capacit\u00e0 a 220 litri.\nLa Scuderia Ferrari conferm\u00f2, per il , la stessa coppia di piloti del 1984, Michele Alboreto e Ren\u00e9 Arnoux.\nAspetti tecnici.\nLa gara si svolse su un circuito all'esordio nel mondiale di F1, disegnato all'interno del \"Fair Park\", attorno allo stadio del Cotton Bowl, a Dallas. Lungo oltre tre chilometri e novecento metri, era composto da ben 23 curve, per lo pi\u00f9 a gomito. I lavori per il suo allestimento iniziarono il 16 febbraio, e comportarono la posa di blocchi di cemento, lungo il tracciato, per 8 chilometri, 30.000 metri di \"guard-rail\" e 7.000 pneumatici a protezione delle vie di fuga. L'orario d'inizio della gara era insolito, le 11 del mattino.\nI piloti furono fortemente critici in merito al tracciato. Considerato stretto, tortuoso, con diverse curve cieche e scarse misure di sicurezza, tanto che Ren\u00e9 Arnoux, pilota della Scuderia Ferrari, lo giudic\u00f2 del tutto inadeguato a ospitare una gara di F1; Niki Lauda mise in evidenza come il tracciato fosse veloce come una pista permanente, ma che comportasse le problematiche classiche di un tracciato cittadino. I due furono anche multati, per eccesso di velocit\u00e0, perch\u00e9, nei giorni prima della gara, provarono il tracciato, con delle vetture stradali, viaggiando a 70\u00a0km/h, contro un limite di 30\u00a0km/h. Venne criticata anche la FISA per aver permesso la tenuta del Gran Premio su un tracciato che, di fatto, non era stato omologato tramite la precedente disputa di una gara internazionale. Tale mancanza, per altro, era gi\u00e0 accaduta per i tracciati cittadini di Las Vegas e Detroit.\nIl grande caldo atteso per la gara costrinse le scuderie a modificare le monoposto, al fine di garantire un migliore raffreddamento dei radiatori. La Brabham port\u00f2 anche un nuovo radiatore dell'olio, pi\u00f9 piccolo del precedente, che comport\u00f2 un nuovo disegno della parte frontale della vettura. L'Arrows abbandon\u00f2, definitivamente i motori Ford Cosworth, per passare alla BMW (anche a Marc Surer venne dato il modello A7, in luogo dell'A6), mentre la Spirit torn\u00f2 all'uso del motore Hart. La RAM modific\u00f2 la geometria delle sospensioni.\nAspetti sportivi.\nLa gara era nota anche come \"Dallas Grand Prix\", e rappresentava la seconda gara consecutiva che si svolgeva negli Stati Uniti d'America, dopo quella tenuta a Detroit, quindici giorni prima. Quello di Dallas era l'ottavo circuito diverso a ospitare il mondiale di F1 negli USA. La gara venne organizzata da Don Walker e Larry Waldrop, ai quali si associ\u00f2 Carroll Shelby. I tre vennero anche consigliati da Chris Pook, l'organizzatore della gara di Long Beach. Il costo, per l'organizzazione del gran premio, si aggirava sui 10 milioni di dollari. A causa di dissapori in merito alla gestione della sicurezza e degli accrediti, tra gli organizzatori del gran premio e la FOCA, la tenuta della gara venne messe in dubbio nei giorni precedenti. Ecclestone aveva ottenuto l'assenso, delle altre scuderie della sua associazione, a boicottare la gara, nel caso non si fosse ottenuto un accordo. In seguito la FOCA accett\u00f2 le richieste degli organizzatori locali.\nCorrado Fabi torn\u00f2 a correre per la Brabham, al fine di sostituire il fratello Teo, impegnato in gare del campionato nordamericano. Niki Lauda festeggi\u00f2 il suo centocinquantesimo gran premio valido per il mondiale, mentre Michele Alboreto tocc\u00f2 quota cinquanta.\nAl gioved\u00ec, nelle prime prove libere, il migliore fu il pilota della Renault, Derek Warwick, che chiuse il miglior giro in 1'38\"617. Ren\u00e9 Arnoux fin\u00ec contro un muretto, per evitare una collisione con De Angelis e Johnny Cecotto.\nLa sessione inizi\u00f2 con due ore e mezza di ritardo, a causa della necessit\u00e0 di sistemare la pista, migliorando le vie di fuga, e sistemando alcuni tombini. I piloti, al termine della sessione stessa, confermarono le loro perplessit\u00e0. Elio De Angelis afferm\u00f2 di \"sentirsi ridicolo\" a girare sul quel tracciato, non escludendo la possibilit\u00e0 che i piloti potessero rifiutarsi di correre mentre Michele Alboreto, uno dei piloti ai quali il progetto della pista era stato presentato in anteprima, disse che i piloti si erano fidati del giudizio di Derek Ongaro, l'incaricato della Federazione.\nNelle prove libere del venerd\u00ec i pi\u00f9 rapidi furono i piloti della McLaren, con Niki Lauda che chiuse con 1'36\"317, davanti ad Alain Prost, che chiuse con 43 millesimi di ritardo. Terzo si classific\u00f2 Nelson Piquet che chiuse a meno di quattro decimi dal tempo dell'austriaco. La sessione fu caratterizzata da un grande caldo, con oltre 40\u00a0\u00b0C.\nQualifiche.\nResoconto.\nNella prima giornata di qualifiche, anch'essa svolta con una temperatura torrida, ai primi due posti si classificarono le due Lotus di Nigel Mansell e Elio De Angelis, divisi da circa sei decimi. Terzo fu Ren\u00e9 Arnoux, a un decimo da De Angelis.\nLa giornata fu caratterizzata da molti incidenti. Nei primi minuti della sessione Martin Brundle fin\u00ec contro un muretto, fratturandosi la caviglia sinistra, tanto da dover essere portato al \"Baylor Hospital\", ove gli venne riscontrata anche una seconda frattura. Nell'impatto venne spostato uno dei blocchi di cementi che cingevano tutta la pista. Niki Lauda riport\u00f2 una contusione a un polpaccio, in un incidente che aveva distrutto la sua vettura; anche Philippe Alliot distrusse la sua monoposto, mentre Ren\u00e9 Arnoux danneggi\u00f2 la ruota posteriore destra e l'alettone.\nAl sabato solo 3 piloti riuscirono a migliorare i tempi del venerd\u00ec. Tra questi Derek Warwick che scal\u00f2 in terza posizione. Le due Lotus non effettuarono nemmeno un tentativo. Per Nigel Mansell fu la prima \"pole position\" nel mondiale, ottenuta dopo 52 gare. Per la Lotus fu la novantesima partenza al palo, come costruttore. Oltre all'infortunato Brundle, che la Tyrrell non sostitu\u00ec, anche Alliot, a causa della monoposto distrutta al venerd\u00ec, non pot\u00e9 partecipare alla gara.\nLe condizioni climatiche erano estreme. Mansell comunic\u00f2 che nell'abitacolo della sua vettura si erano toccati i 55\u00a0\u00b0C. Keke Rosberg test\u00f2 anche un sistema di raffreddamento inserito nel proprio casco. Al termine delle qualifiche Lauda cerc\u00f2 di convincere gli altri piloti a non disputare la gara, o a ridurne la durata, ma senza successo. Leo Mell, responsabile della Goodyear, constat\u00f2 che la temperatura dell'asfalto raggiungeva i 60\u00a0\u00b0C, e che le gomme da qualifica si degradavano in meno di un giro. I giudizi dei piloti furono unanimi nel bocciare il tracciato di Dallas, con Arnoux che lo accomun\u00f2, nella mediocrit\u00e0, con quello di Detroit.\nRisultati.\nI risultati delle qualifiche furono i seguenti:\nWarm up.\nIl riscaldamento pre gara era fissato alle 7.30, visto che l'orario previsto, per la partenza della gara, erano le 11. La situazione della pista era estremamente critica, peggiorata anche dalla tenuta di una gara Can-Am; alcuni operai cercarono di sistemare alla meglio il tracciato, con del cemento a presa rapida.\nIl \"warm up\" venne cancellato, e i piloti, con Lauda e Prost in testa, chiesero l'annullamento del gran premio. Bernie Ecclestone rifiut\u00f2 la proposta, ma accord\u00f2 una riduzione della gara a 68 giri, contro i 78 previsti. Il direttore di gara concesse anche tre giri di riscaldamento per i piloti, prima di posizionarsi in griglia.\nGara.\nResoconto.\nDurante il giro di ricognizione Ren\u00e9 Arnoux rimase fermo in griglia e fu costretto a partire dall'ultima fila, ove trov\u00f2 Manfred Winkelhock, anche lui frenato da un guaio tecnico.\nAl via Nigel Mansell mantenne il comando della gara, seguito da Elio De Angelis e Derek Warwick, mentre Ayrton Senna si port\u00f2 in quarta posizione davanti, a Lauda e Prost, e Rosberg, Alboreto e Tambay. Nel primo giro Rosberg pass\u00f2 Prost.\nAl secondo giro Senna urt\u00f2 un muretto, forando una gomma, e fu costretto ai box, dopo aver dovuto compiere un giro molto lento, che lo allontan\u00f2 dalle posizioni di testa. La direzione di gara invi\u00f2 la vettura di sicurezza in pista, per consentire il recupero della vettura di Fran\u00e7ois Hesnault, anche lui vittima di un incidente, ma la gara non venne neutralizzata o sospesa.\nAl giro 4 Warwick si liber\u00f2 di De Angelis e si port\u00f2 alla spalle di Mansell. Al settimo giro anche Lauda pass\u00f2 De Angelis, che scontava un problema tecnico all'iniezione. Warwick si avvicin\u00f2 a Mansell, mentre alla sue spalle Lauda precedeva De Angelis, Rosberg, Prost, Tambay e Piquet. All'undicesimo giro Warwick tent\u00f2 il sorpasso su Mansell, ma, a causa di freni ancora freddi, la sua Renault part\u00ec in testacoda, e urt\u00f2 le barriere. Il britannico fu costretto al ritiro.\nAl dodicesimo passaggio Elio De Angelis riprese la seconda posizione, e si mise lui all'attacco del compagno di team Mansell, che scontava dei problemi al cambio. Lauda, con problemi al propulsore cedette la terza piazza a Keke Rosberg. De Angelis si port\u00f2 all'attacco di Mansell, che resistette al comando; al giro 19 il pilota romano dovette, a sua volta, subire l'attacco di Rosberg, che conquist\u00f2 la seconda posizione. Nel frattempo Prost aveva passato Lauda.\nKeke Rosberg attacc\u00f2 Mansell al ventesimo e al ventunesimo giro, ma l'inglese si difese strenuamente, chiudendo ogni varco. Il finnico attese qualche giro, riprovando ad attaccare Mansell, che per\u00f2 fu ancora molto duro nella sua difesa, tanto che Rosberg si lament\u00f2 per la tattica ostruzionistica del pilota della Lotus. Al trentesimo giro Alain Prost pass\u00f2 De Angelis, per la terza posizione. Dopo tre giri il francese, sfruttando un altro tentativo infruttuoso di Rosberg, riusc\u00ec a passare il pilota della Williams. Prost, a causa di un errore di guida, cedette ancora la seconda posizione a Rosberg, dopo un paio di giri.\nAl giro 36 Nigel Mansell tocc\u00f2 con l'alettone posteriore un muretto, consentendo infine a Rosberg di prendere il comando. L'inglese tent\u00f2 ancora di ripassare il finnico, sfiorando la collisione, e provocando ancora le proteste del pilota Williams. Dopo un solo giro Mansell cedette la posizione anche a Prost, De Angelis e Lauda, a causa di pneumatici molto deteriorati. Al trentanovesimo giro fu costretto al \"pit stop\", rientrando in gara al settimo posto. Nello stesso giro Ren\u00e9 Arnoux strapp\u00f2 il quinto posto a Nelson Piquet.\nAl quarantaduesimo giro Niki Lauda pass\u00f2 Elio De Angelis che, dopo quattro giri, venne sorpassato da Arnoux. Nello stesso gir\u00f2 vi fu il ritiro per Piquet. Al giro 49 Prost infil\u00f2 Rosberg, dopo un errore di guida del finlandese, mentre, al giro 51, il francese della Ferrari guadagn\u00f2 la terza posizione del podio, passando Lauda.\nUn errore di guida cost\u00f2 il ritiro a Michele Alboreto, da poco entrato nella zona dei punti. Al giro 57 la curva 6 fu fatale anche per la gara di Prost, che termin\u00f2 contro le barriere, rompendo una sospensione, e parcheggiando la sua McLaren al fianco della monoposto di Alboreto. Keke Rosberg torn\u00f2 a condurre il gran premio.\nAlla curva 6 si fermarono anche le due Arrows, quella di Marc Surer per un errore del pilota, mentre su quella di Thierry Boutsen and\u00f2 in panne il motore. Al giro 61 anche Niki Lauda, terzo, centr\u00f2 il muretto della curva 6, ritirandosi. Allo scoccare delle due ore di gara, a un giro dal termine previsto, Keke Rosberg s'impose per la terza volta in carriera. Il finlandese port\u00f2 al successo il motore Honda, il cui ultimo successo risaliva al Gran Premio d'Italia 1967. Ren\u00e9 Arnoux, partito ultimo, e Elio De Angelis completarono il podio.\nNell'ultimo giro Mansell, quinto, urt\u00f2 un muretto, danneggiando il suo cambio. La sua Lotus si ferm\u00f2 a pochi metri dal traguardo; il britannico smont\u00f2 dalla monoposto, cercando di spingerla fino al traguardo, ma svenne per il caldo. Ci\u00f2 consent\u00ec a Piercarlo Ghinzani di chiudere quinto, e iscrivere i suoi primi punti iridati. Per l'Osella fu il primo arrivo nei punti dal Gran Premio di San Marino 1982.\nRisultati.\nI risultati del gran premio furono i seguenti:\nDecisioni della FIA.\nIn una riunione del 18 luglio la FISA decise di inviare una reprimenda agli organizzatori del gran premio, per le varie difficolt\u00e0 che si erano registrate nel weekend. Inoltre chiese agli stessi il deposito di 200.000 dollari a garanzia dei lavori necessari da effettuare per mantenere la gara nel calendario per il 1985.\nAl termine della gara precedente, il GP di Detroit, le vetture della Tyrrell erano state sottoposte a verifica.\nIl peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a ridisegnare la classifica, per questa gara, in quanto Stefan Bellof si era ritirato, durante il gran premio, mentre, l'altro pilota della scuderia, Martin Brundle, non si era qualificato, essendosi infortunato durante le prove.\nNigel Mansell, per aver cercato di spingere a mano la sua Lotus, rimasta senza carburante a pochi metri dal traguardo, venne squalificato per un anno dalle competizioni; la pena venne accompagnata dalla condizionale, che consent\u00ec al pilota britannico di partecipare al resto del campionato."}
{"id": "2294117", "revid": "767487", "url": "https://it.wikipedia.org/wiki?curid=2294117", "title": "Japygidae", "text": "Gli japigidi (Japygidae) sono una famiglia di esapodi dell'ordine dei Dipluri comprendente circa 200 specie.\nDescrizione.\nEssi hanno il corpo affusolato e di colore chiaro, lungo da 0,6 a 3\u00a0cm. All'estremit\u00e0 dell'addome si innestano 2 rigidi cerci a forma di forbice che vengono utilizzati per afferrare prede minute. Depongono piccoli gruppi di uova nel terreno.\nTassonomia.\nLa famiglia comprende i seguenti generi:"}
{"id": "2294123", "revid": "767487", "url": "https://it.wikipedia.org/wiki?curid=2294123", "title": "Laurence Peter", "text": "Biografia.\nInizi\u00f2 la sua carriera di docente nel 1941 in Canada. Trasferitosi negli Stati Uniti, nel 1963 consegu\u00ec il dottorato in educazione presso la Washington State University.\nL'anno successivo la University of Southern California lo assunse come professore associato e coordinatore di un programma rivolto ai ragazzi con disturbi emotivi. In California assunse anche la carica di direttore del \"Evelyn Frieden Centre for Prescriptive Teaching\".\nDal 1985 al 1990, anno della sua morte, \u00e8 stato coinvolto nell'organizzazione della \"Gara di Sculture Cinetiche\" (\"Kinetic Sculpture Race\") della Contea di Humboldt (California), per la quale ha concepito il premio Dinosauro d'Oro (\"The Golden Dinosaur Award\"), trofeo assegnato al primo veicolo che si distrugge completamente dopo la partenza.\nIl Principio di Peter.\nNel 1969 pubblic\u00f2, insieme all'umorista Raymond Hull, il saggio \"The Peter Principle\", al quale deve la sua fama.\nIl libro \u00e8 incentrato sul \"principio di incompetenza\", che evidenzia in chiave satirica il meccanismo della carriera aziendale:\nIl principio \u00e8 un caso speciale della generalizzazione:\nQuesta teoria generale \u00e8 stata osservata all'opera dal professor William R. Corcoran durante le sue ricerche relative ai programmi di azioni correttive negli impianti nucleari. Corcoran aveva evidenziato la tendenza ad utilizzare apparati, dimostratisi efficaci per un determinato lavoro, in compiti al di l\u00e0 del loro scopo, che si trattasse di aspirapolvere - al posto di sistemi di aspirazione - per aspirare fumi e sostanze tossiche, oppure uffici amministrativi - al posto di gruppi di lavoro con competenze specifiche - per la redazione dei piani di emergenza.\nPeter ha applicato il medesimo principio agli esseri umani.\nIn un'azienda dotata di una struttura organizzativa gerarchica, vengono promossi gli impiegati in base alla valutazione delle capacit\u00e0 dimostrate nello svolgere il lavoro che stanno facendo.\nFinch\u00e9 un impiegato si dimostra in grado di assolvere il suo compito, questi verr\u00e0 promosso al livello immediatamente superiore, nel quale dovr\u00e0 assolvere un compito differente. Alla fine del processo, tale impiegato avr\u00e0 raggiunto il proprio \"livello di incompetenza\", ovvero la condizione in cui non \u00e8 in grado di svolgere il compito assegnato e di conseguenza non ha pi\u00f9 alcuna possibilit\u00e0 di essere promosso, ponendo fine alla propria carriera nell'organizzazione.\nL'incompetenza non dipende dal fatto che la posizione gerarchica elevata \u00e8 legata a compiti pi\u00f9 difficili di quelli che l'impiegato \u00e8 in grado di svolgere, ma pi\u00f9 semplicemente perch\u00e9 i compiti sono di natura diversa da quelli svolti in precedenza e richiedono, di conseguenza, esperienze lavorative che l'impiegato solitamente non possiede.\nAd esempio, un operaio tornitore che svolge il suo lavoro in modo eccellente sar\u00e0 promosso caporeparto, posizione in cui non \u00e8 pi\u00f9 necessaria la bravura a manovrare il tornio ma \u00e8 indispensabile la capacit\u00e0 di trattare con il personale sottoposto.\n\"Il principio di Peter\" \u00e8 stato tradotto e pubblicato da Bompiani nel 1970 e in seguito riproposto da Garzanti nel 1972. Nel 2008 la casa editrice Calypso ha proposto una nuova traduzione, di Andrea Antonini, che ha tuttavia mantenuto - poich\u00e9 entrate nell'uso - quasi tutte le traduzioni del 1970 per quanto riguarda le categorizzazioni (come \"esfoliazione gerarchica\", \"spinta\", ecc.).\n\"Il principio di Peter\" \u00e8 stato ristampato di anno in anno negli Stati Uniti e in diversi Paesi europei. Nel 2009 negli Stati Uniti \u00e8 stata proposta un'edizione del quarantennale.\nIn seguito, Laurence J. Peter ha scritto degli ulteriori libri sul proprio principio, che non hanno tuttavia avuto lo stesso successo del primo volume."}
{"id": "2294127", "revid": "6923", "url": "https://it.wikipedia.org/wiki?curid=2294127", "title": "Palazzo Bonaccorso", "text": "Palazzo Bonaccorso \u00e8 un palazzo di Bologna, sede degli uffici comunali. \u00c8 la seconda sede del Comune, rispetto a quella storica di palazzo d'Accursio.\nIl palazzo, costruito fra il 2006 e il 2008, sorge nell'area dell'ex mercato ortofrutticolo cittadino, ora in corso di riconversione per vari usi. Si distingue per la sua forma slanciata, la sua struttura a tre torri collegata da un'unica copertura sovrastante e per le facciate in vetro. \u00c8 stato inaugurato nel settembre 2008 dal sindaco Sergio Cofferati alla presenza dei suoi predecessori.\nIl palazzo si affaccia su piazza Liber Paradisus, dedicata al documento medievale con cui Bologna per prima proclam\u00f2 la liberazione dalla schiavit\u00f9 (chiamato appunto \"Liber Paradisus\"); la denominazione del palazzo si richiama proprio a quell'avvenimento, poich\u00e9 Bonaccorso da Soresina fu il podest\u00e0 che redasse i documenti raccolti nel \"Liber\"."}
{"id": "2294130", "revid": "1444886", "url": "https://it.wikipedia.org/wiki?curid=2294130", "title": "Principio di Peter", "text": "Il principio di Peter \u00e8 una tesi, apparentemente paradossale, che riguarda le dinamiche di carriera su basi meritocratiche all'interno di organizzazioni gerarchiche. Noto anche come principio di incompetenza, esso fu formulato nel 1969 dallo psicologo canadese Laurence J. Peter, in un libro dal titolo \"The Peter Principle\", pubblicato nel 1969 in collaborazione con l'umorista Raymond Hull. Il saggio ebbe una notevole fortuna letteraria e ha conosciuto numerose edizioni e traduzioni.\nSignificato.\nIl principio illustrato dal saggio descrive in termini satirici gli effetti dei meccanismi che governano la carriera aziendale dei lavoratori, evidenziandone i risultati paradossali. Esso pu\u00f2 essere concisamente formulato come segue:\nIl principio di Peter va inteso nel senso che, in una gerarchia, i membri che dimostrano doti e capacit\u00e0 nella posizione in cui sono collocati vengono promossi ad altre posizioni. Questa dinamica, di volta in volta, li porta a raggiungere nuove posizioni, in un processo che si arresta solo quando accedono a una posizione poco congeniale, per la quale non dimostrano di possedere le necessarie capacit\u00e0: tale posizione \u00e8 ci\u00f2 che gli autori intendono per \u00ab\"livello d'incompetenza\"\u00bb, raggiunto il quale la carriera del soggetto si ferma definitivamente, dal momento che viene a mancare ogni ulteriore spinta per una nuova promozione. \nCorollari.\nDal principio di Peter discende il seguente corollario:\nNe consegue anche che risulta cruciale, per l'organizzazione, il lavoro svolto da quei lavoratori che mostrano di essere capaci nella loro posizione, non avendo ancora raggiunto il livello di incompetenza. Ne consegue che, in un'organizzazione:\nFormulazione generale.\nIl principio di Peter, applicato alle organizzazioni umane, pu\u00f2 essere considerato un caso speciale di una formulazione pi\u00f9 generale:\nLa paternit\u00e0 di tale enunciato \u00e8 dell'accademico William R. Corcoran, che lo formul\u00f2 a seguito delle sue ricerche per sviluppare azioni correttive da adottare nella gestione delle centrali nucleari. Corcoran rilev\u00f2, infatti, la tendenza a utilizzare apparati, dimostratisi efficaci per un determinato lavoro, per compiti per i quali detti apparati non erano stati concepiti; a titolo di esempio, l'uso di aspirapolvere per aspirare fumi e sostanze tossiche in luogo degli appositi sistemi di aspirazione, oppure l'affidamento a impiegati amministrativi della redazione dei piani di emergenza invece di incaricare di tale compito gruppi di lavoro con competenze specifiche sul tema.\nPeter applic\u00f2 il medesimo principio alle strutture umane valutandone gli effetti complessivi sul funzionamento delle organizzazioni partendo dalla considerazione che, in un'azienda gerarchica, le promozioni degli impiegati sono funzione diretta delle capacit\u00e0 dimostrate nello svolgimento dei compiti loro assegnati. In altri termini, finch\u00e9 costoro si dimostrano in grado di assolvere ai compiti assegnati, essi vengono promossi al livello immediatamente superiore, nel quale devono assolvere compiti differenti. Alla fine del processo gli impiegati hanno raggiunto il proprio \u00ablivello di incompetenza\u00bb, ovvero la condizione in cui non sono pi\u00f9 in grado di svolgere i compiti assegnati e pertanto non hanno pi\u00f9 alcuna possibilit\u00e0 di avanzamento, ponendo cos\u00ec fine alla propria carriera nell'organizzazione.\nL'incompetenza non dipende dal fatto che la posizione gerarchica elevata preveda compiti pi\u00f9 difficili di quelli che l'impiegato \u00e8 in grado di svolgere bens\u00ec, pi\u00f9 semplicemente, di natura diversa da quelli svolti in precedenza e che richiedono quindi esperienze lavorative che l'impiegato solitamente non possiede. Per esempio, un operaio tornitore che svolgesse il suo lavoro in modo eccellente potrebbe essere promosso caporeparto, posizione in cui, tuttavia, potrebbe non essere pi\u00f9 essenziale di per s\u00e9 l'abilit\u00e0 a manovrare il tornio quanto l'imprescindibile capacit\u00e0 di trattare con il personale sottoposto.\nIl funzionamento del principio fu oggetto di modellizzazione matematica attraverso la quale fu dimostrata la sua validit\u00e0 teorica per le simulazioni. La simulazione matematica ha mostrato come un'organizzazione pu\u00f2 aggirare gli effetti negativi del principio di Peter e guadagnare in efficacia adottando principi casuali per l'attribuzione delle promozioni. Il lavoro di Pluchino e collaboratori ricevette il premio Ig Nobel 2010, il primo mai attribuito nel campo del management.\nFortuna editoriale del saggio.\nIl saggio \u00e8 stato ristampato di anno in anno negli Stati Uniti e in diversi paesi europei. Nel 2009, negli Stati Uniti \u00e8 stata proposta un'edizione per il quarantennale dalla prima uscita. Laurence J. Peter ha scritto in seguito altri libri sull'argomento, che non hanno tuttavia riscosso lo stesso successo del primo volume. \nEdizione italiana.\n\"Il principio di Peter\" \u00e8 stato tradotto e pubblicato da Bompiani nel 1970 e riproposto da Garzanti nel 1972. Nel 2008 la casa editrice Calypso ha proposto una nuova traduzione, di Andrea Antonini, che ha tuttavia mantenuto - poich\u00e9 ormai entrate nell'uso - quasi tutte le traduzioni del 1970 per quanto riguarda le categorizzazioni (come \"esfoliazione gerarchica\", \"spinta\", ecc.)."}
{"id": "2294131", "revid": "838137", "url": "https://it.wikipedia.org/wiki?curid=2294131", "title": "Live! (rete televisiva)", "text": "Live! \u00e8 stata un'emittente televisiva italiana.\nStoria.\nLive! era una rete televisiva tematica prodotta da Giglio Group spa, editore che produce anche Music Box Italia, entrambi offerti in esclusiva sulla piattaforma satellitare a pagamento Sky Italia.\nIl canale trasmetteva una programmazione basata su concerti musicali ed altri eventi legati alla musica come il BRIT Awards.\nDall'estate 2010 trasmetteva sempre pi\u00f9 eventi e concerti in formato panoramico e audio Dolby Digital.\nIl canale ha chiuso il 1\u00ba aprile 2012."}
{"id": "2294132", "revid": "1862993", "url": "https://it.wikipedia.org/wiki?curid=2294132", "title": "Premio Pre\u0161eren", "text": "Il premio Pre\u0161eren (in sloveno: \"Pre\u0161ernova nagrada\") \u00e8 la pi\u00f9 alta onorificenza nel campo artistico, in passato anche scientifico, consegnata ogni anno ad uno o due eminenti artisti sloveni. Il premio viene consegnato dal 1941, ovvero ogni 7 febbraio, vigilia della festa nazionale della cultura, per commemorare l'anniversario della morte del poeta romantico sloveno France Pre\u0161eren. Lo stesso giorno la \"Pre\u0161eren Foundation Awards\" assegna premi ad altri sei artisti.\nDal 1962 tale premio \u00e8 conferito solo per eccezionali successi in campo artistico."}
{"id": "2294146", "revid": "6923", "url": "https://it.wikipedia.org/wiki?curid=2294146", "title": "Nymphonidae", "text": "Esistono circa 175 specie di ninfonidi. Essi sono animali dal corpo esile, munito di una massiccia proboscide, e sono pi\u00f9 attivi e mobili di altri ragni marini. La loro lunghezza si aggira tra 1 e 8 millimetri. I cheliceri, le due appendici anteriori, sono muniti di artigli. Sia i maschi sia le femmine hanno zampe, deputate a trasportare le uova, composte da 10 segmenti; alcuni possono portare masse di oltre 1000 uova. Possono avere dalle 4 alle 6 paia di normali arti locomotori. Questi ragni marini si cibano di invertebrati a corpo molle come idrozoi e briozoi. Molte specie abitano le acque profonde, bench\u00e9 alcune si rinvengano anche nelle acque basse vicino alle coste."}
{"id": "2294151", "revid": "834", "url": "https://it.wikipedia.org/wiki?curid=2294151", "title": "Bomboloni (album)", "text": ""}
{"id": "2294169", "revid": "74801", "url": "https://it.wikipedia.org/wiki?curid=2294169", "title": "Limulidae", "text": "I limulidi (Limulidae ) sono una famiglia di artropodi.\n, come il \"Limulus polyphemus\".\nAspetti morfologici.\nQuesta famiglia, comprendente animali simili a granchi (ma imparentati pi\u00f9 con i ragni e gli scorpioni), prende il nome dallo scudo a forma di ferro di cavallo, o carapace, che ne ricopre l'intero corpo, eccetto la coda. Sono di color marrone grigiastro e possono raggiungere la lunghezza di . L'addome \u00e8 unito al cefalotorace e reca sul lato inferiore branchie a forma di foglia; la coda, a forma di spina, \u00e8 posta sul retro.\nComponenti del loro sangue blu sono utilizzate nella ricerca medica."}
{"id": "2294174", "revid": "298055", "url": "https://it.wikipedia.org/wiki?curid=2294174", "title": "La Triade", "text": ""}
{"id": "2294176", "revid": "1573940", "url": "https://it.wikipedia.org/wiki?curid=2294176", "title": "Buthidae", "text": " \nI Butidi (Buthidae ) sono una famiglia di aracnidi dell'ordine Scorpiones, che comprende oltre 1000 specie diffuse in tutti i continenti tranne l'Antartide.\nDescrizione.\nLa famiglia comprende scorpioni di piccola e media taglia, con dimensioni che vanno dai 20 ai 120\u00a0mm. Presentano lo sterno del cefalotorace vagamente triangolare. Alcune zampe hanno spine sulle tibie.\nLa maggior parte di questi scorpioni \u00e8 velenosa, ma solo poche specie sono letali per l'uomo. Il loro veleno paralizza i muscoli, inclusi quelli dell'apparato respiratorio e del cuore.\nBiologia.\nCome in tutti gli scorpioni, i giovani sono partoriti e si portano sul dorso della madre. Essi possono impiegare molti anni per completare lo sviluppo.\nDistribuzione e habitat.\nLe specie di questa famiglia hanno una distribuzione cosmopolita.\nVivono in vari habitat, dal deserto alle foreste umide, nelle crepe delle rocce e sotto sassi, tronchi e cortecce.\nTassonomia.\nLa famiglia comprende i seguenti generi:"}
{"id": "2294184", "revid": "18323", "url": "https://it.wikipedia.org/wiki?curid=2294184", "title": "Vitra", "text": "Vitra \u00e8 un'azienda svizzera di Basilea che produce mobili e arredamento di design. \u00c8 nota per i lavori di importanti architetti che ne progettarono il quartier generale presso Weil am Rhein, in Germania, e per il proprio Vitra Design Museum.\nStoria e descrizione.\nVitra fu fondata a Weil am Rhein in Germania nel 1950 da Willi Fehlbaum, proprietario di un negozio di mobili nella vicina Basilea in Svizzera. Negli anni successivi, Fehlbaum acquist\u00f2 i diritti sui lavori di Charles e Ray Eames e George Nelson.\nDopo che nel 1981 un incendio distrusse gli stabilimenti Vitra, venne chiamato l'architetto inglese Nicholas Grimshaw per progettare una nuova fabbrica. Accanto alla hall in alluminio, pronta per la produzione soltanto sei mesi dopo l'incendio, venne costruito nel 1986 un altro stabilimento di produzione dall'architetto portoghese \u00c1lvaro Siza. Nel 1989 \u00e8 il turno di Frank Gehry che progett\u00f2 un altro edificio accanto ai primi due. Lo stesso Gehry costru\u00ec anche il \"Vitra Design Museum\", originariamente destinato ad ospitare la collezione privata di mobili di Rolf Fehlbaum, proprietario della Vitra.\nNel 1993 l'architetto iracheno Zaha Hadid aggiunse una caserma dei pompieri che oggi ospita una collezione di sedie del Design Museum. Nello stesso anno venne costruito un padiglione per conferenze progettato dall'architetto giapponese Tadao And\u014d, il primo lavoro di Ando fuori dal Giappone.\nNel 1994 lo staff amministrativo della Vitra si spost\u00f2 nei nuovi quartier generali (progettati sempre da Frank Gehry) nella vicina Birsfelden (Svizzera), mentre Alvaro Siza aggiunse lo shop building alla sede di Weil am Rhein. \u00c8 nella stessa sede che nel 2000 fu installata una cupola geodetica progettata dall'architetto statunitense Richard Buckminster Fuller, realizzata nel 1975 e adesso adibita a spazio per eventi e mostre, mentre nel 2003 giunse anche una stazione di servizio da un progetto di Jean Prouv\u00e9, architetto e designer francese.\nProduzione.\nLa linea di produzione Vitra \u00e8 incentrata su mobili di design per l'ufficio, la casa e spazi pubblici. Oltre ai design della stessa casa, produce e distribuisce anche lavori di designers come Charles e Ray Eames, George Nelson, Verner Panton, Antonio Citterio, Philippe Starck, Bo\u0159ek \u0160\u00edpek, Mario Bellini, Glen Oliver L\u00f6w, Dieter Thiel, Jasper Morrison, Alberto Meda e Jean Prouv\u00e9."}
{"id": "2294188", "revid": "287204", "url": "https://it.wikipedia.org/wiki?curid=2294188", "title": "California (album)", "text": ""}
{"id": "2294191", "revid": "1573940", "url": "https://it.wikipedia.org/wiki?curid=2294191", "title": "Thelyphonidae", "text": "Thelyphonidae \u00e8 una famiglia di Uropigi che comprende circa 75 specie.\nAspetti morfologici.\nQuesti aracnidi, lunghi da 1 a 7,2\u00a0cm, sono appiattiti e bruni. \nHanno quattro paia di zampe. Le ultime tre paia servono a marciare. Il paio anteriore \u00e8 pi\u00f9 snello e lungo delle altre e ha funzione fondamentalmente sensoriale. Il cefalotorace non ha setti. Porta un paio di occhi centrali sulla fronte e quattro o cinque paia di occhi ai lati.\nDistribuzione e habitat.\nSono presenti in India, Malaysia e Papua Nuova Guinea; nelle parti nordorientali del Sudamerica e nelle regioni tropicali e subtropicali del Nordamerica. Vivono nel suolo, nella lettiera, e nel legno marcescente, sotto i sassi e nelle caverne. Alcune specie si rinvengono nei deserti.\nBiologia.\nSono principalmente notturni e utilizzano i forti pedipalpi per scavare gallerie.\nRiproduzione.\nLe danze nuziali terminano con il maschio che conduce la femmina sullo spermatoforo che ha collocato sul suolo e che spinge nell'apertura genitale della femmina. I neonati sono trasportati sul corpo della femmina per parecchie settimane, fino a quando non sono in grado di provvedere a s\u00e9 stessi.\nRelazioni con l'uomo.\nQuesti aracnidi non pungono, ma possono pizzicare con i potenti pedipalpi."}
{"id": "2294194", "revid": "25300770", "url": "https://it.wikipedia.org/wiki?curid=2294194", "title": "Belthazor", "text": ""}
{"id": "2294195", "revid": "287204", "url": "https://it.wikipedia.org/wiki?curid=2294195", "title": "Eccellenza 2008-2009", "text": "Il campionato italiano di calcio di Eccellenza 2008-2009 \u00e8 stato il sesto livello del campionato italiano di calcio per la stagione 2008-2009, e il primo di livello regionale. Era costituito da 28 gironi gestiti direttamente dai comitati regionali della Lega Nazionale Dilettanti.\nPlay-off nazionali.\nSemifinali e finali.\nSemifinali 24-5 e 31-5\nFinali 7-6 e 14-6"}
{"id": "2294208", "revid": "55980108", "url": "https://it.wikipedia.org/wiki?curid=2294208", "title": "La Veggente", "text": ""}
{"id": "2294212", "revid": "287204", "url": "https://it.wikipedia.org/wiki?curid=2294212", "title": "California (film)", "text": ""}
{"id": "2294223", "revid": "597500", "url": "https://it.wikipedia.org/wiki?curid=2294223", "title": "Marco Polo (Rond\u00f2 Veneziano)", "text": "Marco Polo \u00e8 il diciannovesimo album in studio dei Rond\u00f2 Veneziano pubblicato il 24 ottobre 1997 dalla Koch International.\nIl disco.\n\u00c8 un concept album liberamente ispirato ai viaggi del grande esploratore veneziano. Si tratta del primo disco che vede la partecipazione del compositore Giuseppe Zuppone nel brano \"Il canto: la meditazione\".\nLa copertina \u00e8 della Koch Graphic Studio.\nTracce.\nTutti i brani sono editi dalla Cleo Music AG e Koch Edizioni Musicali.\nLe composizioni.\n\"Ouverture Marco Polo\".\nIntroduzione in stile romantico per ottoni, archi e percussioni. La coda ha una citazione dal balletto \"L'uccello di fuoco\" (1910) di Igor' F\u00ebdorovi\u010d Stravinskij.\n\"Marco Polo\".\nTipico brano che riprende il primo stile anni ottanta del gruppo con basso continuo al cembalo. La melodia \u00e8 costruita su un basso discendente cromatico, gli episodi solistici sono per oboe e flauto.\n\"Il sogno: la Cina\".\nIl brano \u00e8 basato su \"Ujesguleng goo-um jandan sirege\", un canto tradizionale della Mongolia.\n\"Il canto: la meditazione\".\nIl brano \u00e8 basato su un canto rituale tibetano; il coro \u00e8 dei monaci tibetani di Sera Je.\n\"Festa al villaggio\".\nIl brano \u00e8 basato su due canti tradizionali della Mongolia, \"Ujesguleng goo-um jandan sirege\" e \"Gandii Modu\". Le tracce per il medley sono utilizzate su gentile concessione della King Records &amp; Co. e suono suonate su strumenti etnici (limbe, morin khuur, yoochin, shidraga, yatang).\n\"Alba in pianura\".\nIl brano \u00e8 basato su \"Qan-kokeyin uyangga\", un canto tradizionale della Mongolia. La traccia \u00e8 suonata con il limbe e lo yoochin su gentile concessione della King Records &amp; Co.\n\"La partenza\".\nBrano in re maggiore per pianoforte, chitarra, oboe, archi e batteria."}
{"id": "2294232", "revid": "4252", "url": "https://it.wikipedia.org/wiki?curid=2294232", "title": "Gideon (Streghe)", "text": ""}
{"id": "2294234", "revid": "123483151", "url": "https://it.wikipedia.org/wiki?curid=2294234", "title": "Loving You Is Sweeter Than Ever", "text": "Loving You Is Sweeter Than Ever \u00e8 un singolo estratto nel 1966 dall'album \"On Top\" del gruppo musicale statunitense Four Tops. Il brano fu composto da Stevie Wonder e Ivy Hunter.\nSuccesso commerciale.\nIl singolo raggiunse la 12\u00aa posizione nella classifica rhythm and blues di \"Billboard\" e la 45\u00aa nella classifica generale di \"Billboard\".\nVersione di Kiki Dee ed Elton John.\nUna cover del brano \u00e8 stata inserita nell'album \"Perfect Timing\" (1981) di Kiki Dee, che lo ha eseguito con Elton John.\nIl brano si caratterizza come un pezzo di stampo pop, con cori che permeano la parte finale della melodia.\nQuesta versione del brano venne pubblicata come singolo nel Regno Unito sempre nel 1981, ma non replic\u00f2 il grande successo della nota \"Don't Go Breaking My Heart\" (frutto di una precedente collaborazione del 1976 tra Elton e Kiki), non raggiungendo posizioni di rilievo in classifica.\nCi\u00f2 nonostante, il brano \u00e8 stato pubblicato su CD nel 2008 nella versione rimasterizzata di \"Perfect Timing\", in due versioni: quella dell'album (della durata di 5:06) e single mix (della durata di 5:13).\nVersione di Nick Kamen.\nLoving You Is Sweeter Than Ever \u00e8 un singolo del cantautore e musicista britannico Nick Kamen pubblicato nel 1987, estratto dall'album d'esordio \"Nick Kamen\".\nIl singolo ottiene il primo posto nella classifica in Italia."}
{"id": "2294240", "revid": "435288", "url": "https://it.wikipedia.org/wiki?curid=2294240", "title": "Christy Jenkins", "text": ""}
{"id": "2294248", "revid": "599013", "url": "https://it.wikipedia.org/wiki?curid=2294248", "title": "Richard Daniel Hughes", "text": "Carriera.\nClub.\nPortsmouth.\nIl 13 maggio 2011 si svincola dal Portsmouth dopo 8 anni. Il 4 agosto 2012, firma un accordo biennale con il Bournemouth."}
{"id": "2294249", "revid": "88740", "url": "https://it.wikipedia.org/wiki?curid=2294249", "title": "Asciano Pisano", "text": "Asciano Pisano \u00e8 una frazione del comune italiano di San Giuliano Terme, nella provincia di Pisa, in Toscana.\nGeografia fisica.\nAsciano \u00e8 situata ai piedi dei Monti Pisani, in una vallata delimitata a nord-est dal Monte Faeta, a est dal Monte Costia e a ovest dal Monte Castellare.\nOrigini del nome.\nL'origine del toponimo \u00e8 data da un veterano romano chiamato \"Axianus\" al cui termine della guerra contro i Liguri fu assegnato il controllo del villaggio di Asciano.\nStoria.\nDalla preistoria ai romani.\nLa pi\u00f9 antica testimonianza di presenza umana in questi luoghi si ha da un reperto di un bifacciale acheuleano che attesta la presenza umana ad Asciano dai 28 ai 14\u00a0000 anni fa. Altre frequentazioni preistoriche si possono trovare nella grotta \"Riparo della Romita\" dove vari resti stratificati datano che le attivit\u00e0 dell'uomo si sono susseguite dal 5000 a.C. fino ai romani.\nLa dominazione etrusca interess\u00f2 almeno dall'XI secolo a.C. i Monti Pisani e la bassa valle del Serchio. \u00c8 ormai ampiamente superata la tesi che in queste zone fossero stanziati i Liguri, in quanto a sud delle Apuane sono numerose le testimonianze di cultura mediotirrenica nell'et\u00e0 del Bronzo e villanoviana nell'et\u00e0 del Ferro, espressioni della civilt\u00e0 etrusca degli albori, mentre sono pressoch\u00e9 assenti i legami con l'area di Canegrate e Golasecca, presenti negli stessi periodi a partire dall'area effettivamente abitata dai Liguri (Versilia, media Valle del Serchio, Garfagnana e Lunigiana).\nI romani raggiunsero questi luoghi nel 238 a.C., quando Pisa ospit\u00f2 l'esercito degli alleati romani in guerra contro i Liguri. Il conflitto termin\u00f2 nel 177 a.C. con la costruzione di Luni. Dopo la fine della guerra alcuni veterani ottennero territori ai piedi dei Monti Pisani chiamandoli con il loro nome: \"Axianus\" prese l'attuale territorio di Asciano.\nAlto Medioevo.\nDa allora non ci sono pi\u00f9 notizie di Asciano fino al 975 d.C., anno in cui una pergamena della Primaziale Pisana cita la presenza di un castello a protezione della Repubblica Pisana. Questo castello, detto \"Castelvecchio\" successivamente alla costruzione di quello nuovo, era posto alle pendici del Monte Costia, l'attuale \"Casa Pian\" di Asciano. Il castello era posto a sorveglianza della via Piemonte, importante perch\u00e9 era la principale via di attraversamento dei monti per raggiungere Lucca. Il 18 giugno 1168 i lucchesi, con l'aiuto di Genova, invasero molti territori ai piedi dei monti, incluso Asciano, dove non trovarono molta resistenza. Dopo che anche il castello di Agnano and\u00f2 in mano ai lucchesi per il tradimento del Capitano Tancredi Visconti, la Repubblica di Pisa si decise a riprendersi entrambi i castelli progettando un ingegnoso assedio. Essi infatti assediarono sia il castello di Agnano che quello di Corvara, quest'ultimo molto caro ai lucchesi. I lucchesi quindi restituirono il castello di Asciano e quello di Agnano ai pisani e la guerra cess\u00f2. Dopo questi fatti Asciano visse un lungo periodo di prosperit\u00e0 fino al 1269 quando i lucchesi, forti di una alleanza con Firenze, tentarono nuovamente di attaccare Pisa occupando Asciano, dove per spregio coniarono le loro monete. Il 2 settembre 1275 i lucchesi fecero un'altra incursione, ma con armi pi\u00f9 evolute come la bombarda e il falconetto, ottenendo molti prigionieri ghibellini. In quegli anni la flotta pisana fu sconfitta dai genovesi nella battaglia della Meloria del 1284.\nNegli anni a seguire i lucchesi ripresero pi\u00f9 volte il controllo del castello, facendovi appendere alcuni grandi specchi sulla torre maggiore con la scritta: \"\u00abspecchiatevi qui dentro, voi altre pisane\u00bb\". Dopo questo affronto nel 1313 Uguccione della Faggiola distrusse il contado lucchese arrivando pi\u00f9 volte sotto le mura di Lucca. Indi propose un armistizio a Ripafratta chiedendo la restituzione dei castelli occupati, ma i lucchesi, per voce di Bonturo Dati, dichiararono che avrebbero restituito tutti i castelli tranne quello di Asciano, ricordando gli specchi affissi. A questa dichiarazione Banduccio Bonconti rispose che entro 8 giorni le donne pisane avrebbero avuto dozzine di specchi. Quindi Uguccione radun\u00f2 400 cavalieri e 10000 fanti che fece entrare nel territorio lucchese dal passo di San Giuliano Terme e da l\u00ec iniziarono a razziare tutti i paesi che incontravano fino ad arrivare sotto le mura lucchesi il 18 dicembre dello stesso anno. I lucchesi intanto si rivoltarono a Bonturo Dati che dovette andare in esilio e l'assedio fin\u00ec. I pisani rientrarono in possesso di tutti i castelli allora occupati dei lucchesi, compreso quello di Asciano. Nel 1314 Uguccione fece demolire i castelli di Asciano, Pontasserchio, Avane, Castiglione e Molina di Quosa, perch\u00e9 ogni volta che venivano conquistati erano una forte preoccupazione per Pisa. Il castello di Asciano venne per\u00f2 ricostruito poco dopo in pianura in corrispondenza dell'incrocio dell'attuale via delle Sorgenti e via dei Condotti. Il nuovo castello respinse un attacco dell'Imperatore Carlo IV di Boemia, facendo oltre 40 prigionieri. Purtroppo venne parzialmente distrutto dai fiorentini all'inizio del XVI secolo quando usarono l'artiglieria per gli attacchi, e una volta conquistata Pisa non ebbero pi\u00f9 alcun interesse a mantenerlo efficiente.\nIntanto la popolazione si Asciano si era allargata e comprendeva molti nuclei abitativi seguendo la strada \"Lungomonte\". Nel 1315, da un documento chiamato \"Partito\", si evince che c'erano circa 200 abitanti; nel 1428 gli abitanti erano aumentati a circa 400. Dal censimento del 1846 gli abitanti erano a quota 1369. La campagna tuttavia era deserta a causa delle ripetute esondazioni dell'Arno e dello stato paludoso che tale area aveva assunto. Il ripopolamento venne favorito grazie alle politiche Medicee.\nAsciano perse cos\u00ec importanza fino alla costruzione dell'Acquedotto Mediceo per portare l'acqua delle varie sorgenti della Valle delle Fonti fino all'interno delle mura di Pisa. La costruzione, iniziata del 1588 e terminata nel 1613, fu avviata da Cosimo I con la costruzione delle polle e della prima condotta forzata sotterranea; successivamente fu scelto di proseguire l'acquedotto con archi sopraelevati. Ad Asciano risiedeva il \"Fontaniere\", il quale aveva il compito di regolare il flusso dell'acqua verso Pisa, garantendone la limpidezza.\nSociet\u00e0.\nLa \"Pubblica Assistenza Societ\u00e0 Riunite in Pisa\" \u00e8 presente con una Sezione della sua Associazione, fornendo numerosi servizi alla cittadinanza."}
{"id": "2294255", "revid": "574302", "url": "https://it.wikipedia.org/wiki?curid=2294255", "title": "National Movie Awards", "text": "Il National Movie Award \u00e8 un riconoscimento cinematografico britannico, assegnato annualmente su iniziativa dell'azienda televisiva ITV plc. La cerimonia di premiazione, avuta origine nel 2007, segu\u00ec l'enorme successo dei National Television Awards, un'edizione molto simile dedicata per\u00f2 alle premiazioni di vari ambiti televisivi.\nUn tale successo cinematografico, elogiato da attrici del calibro di Helen Mirren e Meryl Streep, \u00e8 stato tuttavia ostacolato da gravi problemi finanziari della ITVplc. Il 25 marzo 2009, la societ\u00e0 ha infatti annunciato di voler porre fine alla cerimonia.\nVincitori e candidature.\nNational Movie Awards 2007.\nLa prima cerimonia si \u00e8 tenuta nel Royal Festival Hall di Londra ed \u00e8 stata presentata dall'attore Alexander Armstrong, alla presenza di un vastissimo pubblico. \nNational Movie Awards 2008.\nLa seconda edizione, tenutasi l'8 settembre 2008 nel Royal Festival Hall di Londra \u00e8 stata condotta da James Nesbitt."}
{"id": "2294259", "revid": "298055", "url": "https://it.wikipedia.org/wiki?curid=2294259", "title": "Zankou", "text": ""}
{"id": "2294261", "revid": "1543377", "url": "https://it.wikipedia.org/wiki?curid=2294261", "title": "Serpente piumato", "text": "Il serpente piumato era un'importante divinit\u00e0 o essere soprannaturale in molte religioni mesoamericane, particolarmente ben conosciuto tra gli aztechi col nome di Quetzalcoatl.\nDescrizione.\nLe prime rappresentazioni di serpenti piumati appaiono nella cultura olmeca (circa 1400-400 a.C.). Si crede che gli esseri soprannaturali Olmechi, quali il serpente piumato, fossero i precursori di molte divinit\u00e0 mesoamericane, nonostante alcuni esperti non concordino sull'importanza che il serpente piumato avrebbe ricoperto tra gli Olmechi. Il serpente piumato degli Olmechi viene solitamente raffigurato come un serpente a sonagli dotato di cresta, a volte con piume che ne coprono il corpo, e spesso nell'immediata vicinanza degli uomini. Molte rappresentazioni olmeche sono sopravvissute, tra cui la proveniente dal sito archeologico di La Venta ed un dipinto situato nella grotta di Juxtlahuaca. \nAnche il pantheon del popolo di Teotihuacan (200 a.C. - 700 d.C.) contiene un serpente piumato, raffigurato soprattutto sul Tempio del serpente piumato (datato 150-200 d.C.). Sull'edificio appaiono molti ritratti del serpente, tra cui un profilo di tutto il suo corpo e numerose teste.\nAnche alcuni edifici di Tula, capitale degli ultimi Toltechi (950-1150 d.C.), mostrano immagini di serpenti piumati. \nQuetzalcoatl \u00e8 l'incarnazione azteca del serpente piumato, citato in molti codici aztechi quali il codice fiorentino, ed in molti resoconti dei conquistadores spagnoli. Quetzalcoatl era colui che portava la conoscenza, l'inventore dei libri, e veniva associato al pianeta Venere. \nIl serpente piumato era raro nella civilt\u00e0 Maya dell'era classica.\nOltre al serpente piumato, nei pantheon mesoamericani si trovano molte divinit\u00e0 con caratteristiche simili.\nDivinit\u00e0 serpenti mesoamericane.\nMitologia azteca:\nMitologia maya:"}
{"id": "2294263", "revid": "287204", "url": "https://it.wikipedia.org/wiki?curid=2294263", "title": "Latin Lover (album)", "text": ""}
{"id": "2294267", "revid": "767487", "url": "https://it.wikipedia.org/wiki?curid=2294267", "title": "In viaggio con Alberto", "text": "In viaggio con Alberto (\"Alberto Express\") \u00e8 un film del 1990 diretto da Arthur Joff\u00e9.\nTrama.\nLa vicenda si svolge inizialmente a Roma. Alberto \u00e8 intenzionato a lasciare la famiglia di origine per cominciare a vivere e a mantenersi da solo. Il padre per\u00f2 vuole calcolare quanto ha speso fino a quel momento per crescerlo: 30.250.000 lire che devono essere restituiti prima che lui stesso diventi padre.\nPassano quindici anni e Alberto sta per diventare pap\u00e0; oltre ad essere disoccupato e senza un centesimo, ha sulle spalle il debito verso il genitore. L'unica soluzione \u00e8 lasciare Parigi, dove si era trasferito con la moglie Juliette, e tornare a Roma per cercare di reperire la somma sufficiente, il viaggio per\u00f2 gli riserva molte sorprese. Quando \u00e8 ormai riuscito a raggranellare i soldi necessari un imprevisto gli rovina tutto e solo l'intervento di una misteriosa nobildonna gli consente di risolvere i suoi problemi e di abbracciare il suo primogenito."}
{"id": "2294271", "revid": "1305772", "url": "https://it.wikipedia.org/wiki?curid=2294271", "title": "Know Your Enemy (Green Day)", "text": "Know Your Enemy \u00e8 un singolo del gruppo musicale statunitense Green Day, pubblicato il 16 aprile 2009 come primo estratto dall'ottavo album in studio \"21st Century Breakdown\".\nIl video del singolo \u00e8 uscito il 24 aprile 2009 in anteprima per MTV. Il singolo in digitale \u00e8 stato pubblicato il 16 aprile, mentre quello vero e proprio (inteso come CD) \u00e8 stato pubblicato il 17 aprile, insieme con la b-side \"Lights Out\", che non \u00e8 contenuta nell'album. Inoltre \u00e8 stata la sigla d'apertura dello show di wrestling WWE Friday Night Smackdown!\n\u00c8 diventato il primo singolo a debuttare direttamente al primo posto della classifica Rock Songs.\nVideo musicale.\nIl video musicale \u00e8 stato diretto da Mathew Cullen. L'ambientazione \u00e8 Los Angeles e il video \u00e8 stato girato di notte. I Green Day suonano dal vivo, ma non c'\u00e8 nessun altro ad ascoltarli. La band \u00e8 sorvegliata da elicotteri, simbolo del regime di paura che si \u00e8 creato e di cui parla il testo della canzone."}
{"id": "2294275", "revid": "984922", "url": "https://it.wikipedia.org/wiki?curid=2294275", "title": "Stanley Park Stadium", "text": "Lo Stanley Park Stadium, o New Anfield era il nome proposto per un nuovo stadio da 61.000 posti a Liverpool, in Inghilterra di propriet\u00e0 del Liverpool, da costruirsi nella zona di Stanley Park.\nLo stadio aveva ricevuto il benestare del concilio cittadino di Liverpool nel 2003. Secondo i progetti, lo stadio avrebbe dovuto essere aperto al pubblico, perfettamente funzionante, nel 2012, ma i lavori furono sospesi a causa della crisi economica attuale. Il 15 ottobre del 2012 il progetto \u00e8 stato definitivamente abbandonato.\nStoria.\nInizialmente lo stadio doveva essere costruito per il 2006, con una capacit\u00e0 di 55.000 posti a sedere, ma in seguito si \u00e8 deciso per uno stadio da 61.000 posti a sedere, che potr\u00e0 essere ampliato e portato a 71.000 se necessario. Inizialmente sembrava che ci fosse una compartecipazione dell', ma la societ\u00e0 \"red\" ha pi\u00f9 volte ammesso che lo stadio non verr\u00e0 condiviso con i rivali cittadini.\nDa progetto, la forma dovrebbe essere quella tradizionale a quattro tribune, in modo da garantire un'ottima visuale e portare gli spettatori pi\u00f9 vicini al campo di gioco.\nVerr\u00e0 costruita una nuova \"Kop\", pi\u00f9 grande (prevista un'aggiunta di 5.000 posti); la caratteristica della nuova curva sar\u00e0 un avveniristico tetto parabolico, studiato per amplificare il volume dei cori dei tifosi del Liverpool, storicamente gi\u00e0 leggendari in quanto a intensit\u00e0 incitamento.\nI lavori sono iniziati il 24 giugno 2008, ma il 5 ottobre dello stesso anno, il Chief Executive Officier della societ\u00e0, Rick Parry, ha detto che i tempi di lavoro subiranno probabilmente dei ritardi a causa della recente crisi economica mondiale. Il 15 ottobre del 2012 il nuovo board del Liverpool ha annunciato che il progetto del nuovo stadio viene definitivamente accantonato per mancanza di fondi."}
{"id": "2294279", "revid": "339392", "url": "https://it.wikipedia.org/wiki?curid=2294279", "title": "Victoria (videogioco)", "text": ""}
{"id": "2294289", "revid": "339392", "url": "https://it.wikipedia.org/wiki?curid=2294289", "title": "Victoria - Un Impero Sotto il Sole", "text": ""}
{"id": "2294292", "revid": "22356", "url": "https://it.wikipedia.org/wiki?curid=2294292", "title": "Capitosauroidi", "text": ""}
{"id": "2294303", "revid": "767487", "url": "https://it.wikipedia.org/wiki?curid=2294303", "title": "Francisco Paulo Mignone", "text": "Biografia.\nGrazie agli insegnamenti del padre, Francisco si fece notare fin da bambino per le sue doti innate di talentuoso; a 10 anni faceva parte di un coro come voce solista, a 13 anni apprese le virt\u00f9 del pianoforte grazie alle lezioni del maestro Silvio Motto, e gi\u00e0 a quell'et\u00e0 era un ottimo pianista e solista d'orchestra, ma era conosciuto sotto lo pseudonimo di \"Chico Boror\u00f2\".\nFrancesco Mignone fu uno degli artisti pi\u00f9 significativi della musica brasiliana di stampo classico e uno dei pi\u00f9 significativi compositori brasiliani dopo Heitor Villa-Lobos. Il suo stile fu caratterizzato da un forte nazionalismo brasiliano, con influenze della musica da camera e lirica italiana; suo grande maestro e mentore fu il musicologo e scrittore M\u00e1rio de Andrade.\nFrancisco stava gi\u00e0 lasciando il suo segno nel mondo musicale del Brasile da quando aveva 10 anni, guadagnando notoriet\u00e0 intorno al suo quartiere a suonare in stile \"choro\". \nFu primo pianista ed ebbe la sua prima orchestra a 13 anni, aveva guadagnato una certa fama da compositore e musico con lo pseudonimo di Chico Bororo, mantenendo queste attivit\u00e0 separate dalla sua formazione musicale formale.\nDiplomato nel 1913 al conservatorio nazionale di San Paolo grazie alle lezioni impartite dai maestri Savino De Benedictis e Agostinho Cantu, visit\u00f2 l'Italia dopo il primo conflitto mondiale, dove perfezion\u00f2 la sua preparazione diplomandosi nel 1920 anche al conservatorio di Milano, con il maestro Vincenzo Ferroni.\nDurante il suo soggiorno in Italia risiedette temporaneamente anche a Savona presso parenti e visit\u00f2 i luoghi di provenienza della sua famiglia e il borgo di Legino.\nMignone \u00e8 stato un compositore versatile, che ha diviso la sua produzione quasi equamente tra i brani da solista, pezzi per pianoforte, da camera, opere strumentali, opere orchestrali e corali. Inoltre, ha scritto cinque opere e otto balletti.\nLe sue opere possono essere divise in tre periodi compositivi. Le sue prime opere mostrano le influenze italiane e sensibilit\u00e0 romantiche della sua formazione a Milano.\nUn brano orchestrale dalla sua prima opera di questo primo periodo \u00e8 stato premiato a Rio de Janeiro da Richard Strauss con l'onore di condurre la Filarmonica di Vienna, nel 1923.\nFece ritorno in Brasile nel 1929, dove a San Paolo insegn\u00f2 armonia alla Scuola Nazionale di Musica, poi si spost\u00f2, dal 1932, a Rio de Janeiro, dove continu\u00f2 l'attivit\u00e0 di insegnamento all'Escola Nacional de M\u00fasica.\nVerso la fine degli anni trenta ebbe l'onore di dirigere anche i Berliner Philharmoniker e form\u00f2 un duo pianistico con Marie Josephine, che spos\u00f2 in seguito all'et\u00e0 di 83 anni.\nTra il 1929 ed il 1960 scrisse numerose opere concertistiche, liriche e musiche per balletto.\nNel 1968 \u00e8 stato scelto come compositore brasiliano dell'anno.\nMor\u00ec il 19 febbraio 1986 nella sua citt\u00e0 natale.\nStile.\nGran parte della musica di Mignone \u00e8 fortemente nazionalista nel sapore; influenzato dal movimento nazionalista del suo ex compagno di scuola e insegnante, il musicologo e scrittore M\u00e1rio de Andrade, Mignone utilizza il popolare e le melodie popolari e forme native del Brasile come base per le sue composizioni. Andrade disse di lui: \"Nella musica italiana, Mignone sar\u00e0 un altro di una scuola ricca e numerosa, a cui non aggiungere nulla. Qui, sar\u00e0 un valore irrinunciabile.\"\nDal 1929 fino al 1960 il suo lavoro \u00e8 stato pi\u00f9 fortemente caratterizzata da questo nazionalismo, durante il quale ha composto pezzi cos\u00ec come la Fantasie Brasileiras e i suoi balletti Maracatu do Chico Rei e Leil\u00e3o. I suoi assoli vocali e opere al pianoforte di questo periodo gli hanno valso particolari consensi per la loro espressione di stili musicali brasiliani, come il choro, la modinha, e le valsas (valzer).\nLa musica di Mignone \u00e8 nota per la sua liricit\u00e0, la strumentazione colorata e lo stile improvvisativo. La maggior parte dei suoi primi lavori sono tonali, come \u00e8 tipico della musica popolare e folk, anche se pi\u00f9 tardi nella sua carriera \u00e8 evoluto in scrittura politonale, atonali e seriali.\nAlla fine del 1950 Mignone si allontan\u00f2 dalla musica nazionale brasiliana e verso le allora attuali tendenze della musica accademica, componendo opere come il suo Concerto per pianoforte del 1958, che mostrava la sua abile scrittura strumentale e bravura.\nMignone era stato in grado di scrivere in una variet\u00e0 di stili e le sue opere dei primi anni 1960 e oltre sono note per il loro eclettismo; \u00e8 difficile trovare un'altra caratteristica unificante come la sua.\nTuttavia, torn\u00f2 a comporre brani nello stile nazionale brasiliano verso i suoi ultimi anni."}
{"id": "2294305", "revid": "287204", "url": "https://it.wikipedia.org/wiki?curid=2294305", "title": "Puzzle (album)", "text": ""}
{"id": "2294307", "revid": "169529", "url": "https://it.wikipedia.org/wiki?curid=2294307", "title": "Escatologia realizzata", "text": "L'escatologia realizzata \u00e8 una teoria escatologica cristiana resa popolare da C. H. Dodd (1884-1973) secondo la quale i passaggi escatologici compresi nel \"Nuovo Testamento\" non si riferiscono al futuro, ma al ministero di Ges\u00f9 e alla sua durevole eredit\u00e0. In tal senso l'escatologia non \u00e8 la fine del mondo ma la sua rinascita istituita da Ges\u00f9 e proseguita dai suoi discepoli, un fenomeno storico invece che trans-storico. Coloro che sostengono l'escatologia realizzata rigettano come irrilevanti le teorie sulla \"fine del mondo\", affermando che ci\u00f2 che Ges\u00f9 disse e fece, invitando i suoi seguaci a fare a loro volta, siano di maggior importanza di qualunque attesa messianica.\nRigettando la visione apocalittica della venuta di Ges\u00f9, l'escatologia realizzata \u00e8 attraente per coloro che, come gli esponenti della cristianit\u00e0 liberale, trovano la prima visione in contrasto con gli insegnamenti di Ges\u00f9 nei vangeli e che risentono della sua ferma associazione con una politica evangelica e conservativa. Secondo queste persone, l'escatologia dovrebbe riguardare il processo del divenire, piuttosto che l'attesa di forze esterne e sconosciute che portino distruzione e palingenesi.\nLo studioso biblico John Dominic Crossan del \"Jesus Seminar\" ha coniato e usato il termine \"escatologia sapienziale\" per riferirsi ad un concetto simile:"}
{"id": "2294309", "revid": "287204", "url": "https://it.wikipedia.org/wiki?curid=2294309", "title": "Mulla Husayn", "text": ""}
{"id": "2294310", "revid": "327653", "url": "https://it.wikipedia.org/wiki?curid=2294310", "title": "Escatologia sapienziale", "text": ""}
{"id": "2294314", "revid": "102147343", "url": "https://it.wikipedia.org/wiki?curid=2294314", "title": "Puzzle (disambigua)", "text": "Il Puzzle \u00e8 un gioco da tavolo in cui bisogna incastrare tra loro dei pezzi di cartone di piccole dimensioni fino a risalire all'immagine originale.\nIl termine pu\u00f2 riferirsi anche a:"}
{"id": "2294317", "revid": "124650641", "url": "https://it.wikipedia.org/wiki?curid=2294317", "title": "Michael Cia", "text": "Caratteristiche tecniche.\nGiocatore impiegato prevalentemente sull'esterno di centrocampo, sia a destra che sinistra. Talvolta impiegato come trequartista e anche come attaccante.\nCarriera.\nClub.\nOriginario di Montagna, cresce calcisticamente nel settore giovanile del S\u00fcdtirol, con il quale disputa anche tre campionati professionistici di Serie C2.\nNell'estate 2007 l'Atalanta ne acquista la compropriet\u00e0, girandolo in prestito alla , societ\u00e0 che milita nel campionato di Serie C1. In quell'annata Cia scende in campo per 20 volte in campionato, realizzando 5 reti.\nA fine stagione va in prestito alla in Serie B, dove ottiene un discreto spazio, realizzando 2 reti in 24 gare, disputate partendo in 20 occasioni dalla panchina per cercare disfruttare la sua agilit\u00e0 a fine gara.\nNell'estate 2009 si trasferisce in compropriet\u00e0 all', sempre in Serie B. L'anno successivo la compropriet\u00e0 viene rinnovata.\nNell'estate 2011 passa al Benevento a titolo di compropriet\u00e0. Alla seconda giornata di campionato segna la sua prima doppietta con i Sanniti.\nNell'estate 2012 non viene riscattato e torna all'AlbinoLeffe, che lo cede in prestito al dove segna 3 reti in 23 partite di Lega Pro Prima Divisione.\nNell'estate 2013 passa a titolo temporaneo al .\nNel luglio 2014 torna a vestire la casacca del S\u00fcdtirol, in Lega Pro, ove viene schierato in rosa come attaccante.\nNel 2018 passa al Delta Porto Tolle dove per\u00f2 rester\u00e0 pochi mesi, trasferendosi nel mese di ottobre al Sankt Georgen.\nNazionale.\nHa giocato l'Europeo Under-17 nel 2005, il Mondiale Under-17 sempre nel 2005 e l'Europeo Under-19 nel 2007. Ha giocato anche nella Nazionale Under 20.\nIl 25 marzo 2009 ha esordito con la Nazionale Under-21 guidata da Casiraghi, entrando nel secondo tempo della partita Austria-Italia (2-2) giocata a Wiener Neudorf."}
{"id": "2294319", "revid": "6923", "url": "https://it.wikipedia.org/wiki?curid=2294319", "title": "Jos\u00e9 Luis Benlliure L\u00f3pez de Arana", "text": "Biografia.\nFamiglia di origine.\nJos\u00e9 Luis Benlliure L\u00f3pez de Arana nacque in seno a una famiglia cosmopolita di artisti di area liberale. \nEra figlio dello scultore Mariano Benlliure y Gil (1862\u20131947) e della sua seconda moglie, la cantante Lucrecia L\u00f3pez de Arana (1871\u20131927). Era nipote del pittore Jos\u00e9 Benlliure y Gil (1855\u20131937) e cugino del pittore Jos\u00e9 Benlliure Ortiz (1884\u20131916).\nStudi.\nBambino precoce naturalmente inclinato all'arte, che respirava in casa sua, vinse il suo primo premio di pittura a nove anni d'et\u00e0 in un'esposizione di opere infantili a Valencia.\nFece i suoi primi studi a Madrid e poi a Londra, da dove rientr\u00f2 dopo il 1914. Viaggi\u00f2 anche in Italia disegnando e dipingendo. \nA Madrid si iscrisse alla facolt\u00e0 di architettura e frequent\u00f2 l'ambiente progressista che gravitava intorno alla \"Casa degli studenti\" (\"Residencia de Estudiantes\") facente capo alla ILE. Egli stesso faceva fatica a definirsi pittore piuttosto che architetto o scultore tanto era inclinato per queste tre forme d'arte che in lui non furono mai disgiunte.\nDi questo periodo, 1918 circa, \u00e8 il ritratto che gli fece Joaqu\u00edn Sorolla e che fu donato nel 1932 da suo padre Mariano Benlliure al Museo di belle arti di Valencia dove \u00e8 esposto nella sala dedicata al suo autore.\nAttivit\u00e0.\nIn patria.\nNel 1928 entr\u00f2 a far parte dell'Ufficio ministeriale preposto alla costruzione degli edifici scolastici in Spagna. \nLo scoppio della Guerra civile spagnola lo sorprese , dove si era trasferito. Nel 1937 venne deportato per motivi politici nel campo di concentramento di Saint-Cyprien (Pirenei Orientali) in Francia da cui fu liberato per l'intervento del generale Petain.\nIn esilio in Messico.\nNel 1939, al termine della Guerra Civile che vide vittoriose le armi della parte politica a lui avversa, emigr\u00f2 in Messico dove a Citt\u00e0 del Messico inizi\u00f2 la sua vera carriera di architetto. Ricopr\u00ec incarichi per l'Istituto Nazionale di Belle Arti sezione Architettura. Fu membro dell'Accademia messicana di Architettura. In veste di professore tenne conferenze e scrisse svariati libri. Come architetto progett\u00f2 molti edifici sia privati che pubblici. Partecip\u00f2 al progetto, anche decorativo, della nuova Basilica di Nostra Signora di Guadalupe e del complesso \"Aristos\", in Messico. Nel Tempio della Medaglia miracolosa di Citt\u00e0 del Messico disegn\u00f2 i cartoni per le vetrate e per il mosaico della crociera del tempio. Sempre a Citt\u00e0 del Messico realizz\u00f2 il giardino pubblico dedicato a Antonio Machado. \nIn Messico \u00e8 considerato il massimo esponente del razionalismo storico. \nSuoi quadri e sculture, mai esposte, si trovano anche in numerose collezioni private.\nRientro in Spagna.\nNel 1949 rientr\u00f2 in Spagna fissando prima la sua residenza a Maiorca e poi dal 1950 a Madrid. \n In Spagna si dedic\u00f2 prevalentemente alla pittura.\nPartecip\u00f2 alle esposizioni presso l\u2019\"Istituto Francese per l'America Latina\" nel 1967, la \"Galer\u00eda B\u00e9tica\" di Madrid nel 1976, la \"Galer\u00eda Windsor\" di Bilbao nel 1977 e a San Diego in California con la \"Max-art international\". Molti suoi quadri si trovano in collezioni private sia in Europa come nelle Americhe.\nA Washington vinse la medaglia d'argento alla \"Biennale ispano-americana\" partecipando al concorso internazionale per la realizzazione della sede dell'Organizzazione panamericana della salute.\n\u00c8 stato professore di Storia dell'Arte, di progettazione architettonica e di disegno. \nMor\u00ec nel 1981 all'et\u00e0 di ottantatr\u00e9 anni.\nIl 30 maggio 2007 \u00e8 stato ricordato, insieme ad altri architetti spagnoli esiliati per motivi politici durante la Guerra civile spagnola, nella mostra \"Arquitecturas Desplazadas\" promossa dal Ministero per l'edilizia a Madrid."}
{"id": "2294326", "revid": "767487", "url": "https://it.wikipedia.org/wiki?curid=2294326", "title": "Kisn\u00e1na", "text": "Kisn\u00e1na \u00e8 un comune dell'Ungheria di 1.114 abitanti (dati 2001). \u00c8 situato nella provincia di Heves."}
{"id": "2294336", "revid": "110157", "url": "https://it.wikipedia.org/wiki?curid=2294336", "title": "K\u00f6ml\u0151", "text": "K\u00f6ml\u0151 \u00e8 un comune dell'Ungheria di 1.939 abitanti (dati 2001). \u00c8 situato nella provincia di Heves."}
{"id": "2294339", "revid": "287204", "url": "https://it.wikipedia.org/wiki?curid=2294339", "title": "Kompolt", "text": "Kompolt \u00e8 un comune dell'Ungheria di 2.206 abitanti (dati 2001). \u00c8 situato nella provincia di Heves."}
{"id": "2294341", "revid": "287204", "url": "https://it.wikipedia.org/wiki?curid=2294341", "title": "Antivari Vecchia", "text": "Antivari Vecchia (in montenegrino: Stari Bar) \u00e8 una localit\u00e0 del Montenegro nel comune di Antivari.\nCostituisce la citt\u00e0 vecchia di Antivari (localmente nota come \"Bar\") e si trova nell'entroterra, a pochi chilometri dalla citt\u00e0 nuova, appoggiata alla collina di Lond\u0161a, alle pendici dei Monti Romea (\"Rumija\").\nStoria.\nIl primo insediamento risale all'VII secolo a.C. e venne distrutto dai romani nel corso dell'invasione della Dalmazia nel III secolo. Ricostruita dai bizantini sette secoli dopo, fu poi cittadella veneziana e turca. \nTra il 1443 e il 1571 Antivari Vecchia venne governata dalla citt\u00e0 di Venezia che per\u00f2 le lasci\u00f2 un'ampia autonomia e le concesse di continuare a battere moneta e amministrare la giustizia. Questo fu un periodo di prosperit\u00e0 e intensi rapporti commerciali con l'Italia, specialmente con la Puglia. \nNel 1571 la citt\u00e0 venne invasa dai Turchi che trasformarono molte chiese in moschee e stravolsero l'impianto urbanistico della citt\u00e0. La loro occupazione dur\u00f2 fino al 1870 quando i guerrieri Montenegrini dell'esercito di Re Nicola riuscirono a liberarla: fu proprio in questa battaglia che la citt\u00e0 venne pesantemente danneggiata e quindi abbandonata. "}
{"id": "2294343", "revid": "110157", "url": "https://it.wikipedia.org/wiki?curid=2294343", "title": "Ludas", "text": "Ludas \u00e8 un comune dell'Ungheria di 798 abitanti (dati 2001). \u00c8 situato nella provincia di Heves."}
{"id": "2294350", "revid": "267975", "url": "https://it.wikipedia.org/wiki?curid=2294350", "title": "Patriarca latino di Costantinopoli", "text": ""}
{"id": "2294353", "revid": "110157", "url": "https://it.wikipedia.org/wiki?curid=2294353", "title": "Makl\u00e1r", "text": "Makl\u00e1r \u00e8 un comune dell'Ungheria di 2.500 abitanti (dati 2001). \u00c8 situato nella provincia di Heves."}
{"id": "2294360", "revid": "767487", "url": "https://it.wikipedia.org/wiki?curid=2294360", "title": "Markaz", "text": "Markaz \u00e8 un comune dell'Ungheria di 1.893 abitanti (dati 2001). \u00c8 situato nella provincia di Heves."}
{"id": "2294362", "revid": "1543377", "url": "https://it.wikipedia.org/wiki?curid=2294362", "title": "Felipe de Neve", "text": "Biografia.\nFu durante la sua amministrazione che al tenente Jos\u00e9 Joaqu\u00edn Moraga fu concessa la costruzione del Presidio di San Francisco, dopo che il luogo era stato scelto da Juan Bautista de Anza nel 1776. Moraga \u00e8 noto anche per essere il fondatore di \"El Pueblo de San Jos\u00e9 de Guadalupe\", in seguito diventato San Jose (California).\nMoraga fond\u00f2 San Jos\u00e9 per ordine di Antonio Mar\u00eda de Bucareli y Urs\u00faa, vicer\u00e9 della Nuova Spagna, e dedic\u00f2 la citt\u00e0 a San Giuseppe il 29 novembre 1777, prima citt\u00e0 della colonia spagnola di Nueva California, in seguito diventata Alta California. La citt\u00e0 serviva come comunit\u00e0 agricola di supporto al Presidio of San Francisco ed a quello di Monterey.\nIn seguito fu fondata la citt\u00e0 di Los Angeles. Neve raccomand\u00f2 al vicer\u00e9 di stabilire un insediamente nel luogo in cui Padre Juan Crespi aveva incontrato gli indiani. Con l'approvazione di Neve fu concessa l'autorit\u00e0 dal re, Carlo III di Spagna, di fondare \"El Pueblo de Nuestra Se\u00f1ora la Reina de los Angeles del R\u00edo de Porci\u00fancula\". Col tempo fu accorciato il nome in \"Los Angeles\", e Neve viene considerato uno dei padri fondatori dell'odierna Los Angeles. Si scontr\u00f2 spesso con Jun\u00edpero Serra riguardo alla secolarizzazione delle missioni ed alla ridistribuzione della terra a neofiti e soldati."}
{"id": "2294367", "revid": "287204", "url": "https://it.wikipedia.org/wiki?curid=2294367", "title": "M\u00e1traballa", "text": "M\u00e1traballa \u00e8 un comune dell'Ungheria di 853 abitanti (dati 2001). \u00c8 situato nella provincia di Heves."}
{"id": "2294375", "revid": "33921", "url": "https://it.wikipedia.org/wiki?curid=2294375", "title": "Affezione e dimora", "text": ""}
{"id": "2294377", "revid": "56588", "url": "https://it.wikipedia.org/wiki?curid=2294377", "title": "Roberto Francesco Romolo Bellarmino", "text": ""}
{"id": "2294390", "revid": "324026", "url": "https://it.wikipedia.org/wiki?curid=2294390", "title": "Duff Beer", "text": "La Duff Beer \u00e8 una marca fittizia di birra presente nella serie animata \"I Simpson\". Inizialmente presente forse come parodia delle birre americane di massa, di qualit\u00e0 non elevata, economiche e fortemente pubblicizzate. Si nota una certa ispirazione al marchio americano \"Bud\". \u00c8 la bevanda preferita del protagonista della serie, Homer Simpson.\nIronicamente, nonostante sia nata come satira delle multinazionali americane, alla fine degli anni '90, col sempre maggior successo commerciale della serie Tv, diverse marche di birra iniziarono a produrre birre che ricordassero la Duff Beer. Alcune di esse, pur avendo avuto un certo successo, hanno avuto o hanno tuttora diatribe legali in corso sul copyright del nome in quanto Matt Groening, creatore dei Simpson, si \u00e8 sempre rifiutato di concedere i diritti per creare la birra Duff per evitare di invogliare un pubblico minorenne a bere (cos\u00ec come avvenne per le sigarette Laramie, altro brand fittizio presente nella serie).\nSottomarche.\nIn numerosi episodi della serie, vengono presentate diverse birre caratterizzate dal marchio Duff:\nQuando Homer partecipa a un tour del birrificio Duff, viene rivelato che le prime tre variet\u00e0 di birra elencate provengono dalla stessa produzione della Duff regolare. In un altro episodio (\"Springfield Files\"), si scopre anche che l'ingrediente principale della concorrente Birra Zecca rossa sono i cani che vengono fatti nuotare in branchi nelle vasche di birra (memorabile il degustatore \"Mmm... ancora un po' di cane\")\nLa Duff Zero, variet\u00e0 analcolica, \u00e8 invece prodotta durante il periodo proibizionista a Springfield, sostenendo che la gente beveva la birra Duff per il suo sapore robusto piuttosto che per il contenuto alcolico, ma tale scelta port\u00f2 la compagnia alla bancarotta in trenta minuti.\nIn aggiunta, la D\u00fcff \u00e8 creata nell'episodio in cui il barista Boe disegna un umlaut su una bottiglia di Duff per convincere Homer che si tratta di birra svedese di importazione.\nLa Fudd \u00e8 un'altra variante parodica della Duff che Homer compra ad un bar di campagna (d'ispirazione Texana) lontano miglia e miglia da Springfield. Homer diventa subito un fan della Fudd e la richiede al bar di Boe che ne rimane sconcertato citando inoltre il motivo della scomparsa dal mercato: \"l'hanno tolta dal mercato dopo che quel gruppo di zoticoni divenne cieco\".\nBirre Duff reali.\nAustralia.\nIn seguito al successo della serie nella realt\u00e0 vennero prodotte almeno tre marche di birra di nome \"Duff\": la prima venne prodotta verso la fine degli anni novanta dal birrificio australiano Lion Nathan, che inizi\u00f2 a produrre una birra chiamata appunto \"Duff Beer\". La 20th Century Fox fece causa al produttore di speculare commercialmente sul nome del brand presente nella serie ordinando che venisse ritirata dal mercato e distrutta. Ad oggi, le confezioni di Duff sono divenute oggetto da collezione raggiungendo anche decine di migliaia di dollari al pezzo.\nNuova Zelanda.\nIn Nuova Zelanda un birrificio di Dunedin di propriet\u00e0 di Gavin Duff e Graham Jenkins produceva una birra chiamata cos\u00ec gi\u00e0 precedentemente la trasmissione dei Simpson ma decise di cambiare nome da Duff Brewery a MacDuffs dopo una causa intentata dalla Fox poco dopo la registrazione del marchio nel 1997.\nCile.\nIn Cile la polizia sequestr\u00f2 oltre 60.000 bottiglie di una birra ispirata alla Duff prodotta nella cittadina di Linares in seguito ad una denuncia per violazione della propriet\u00e0 intellettuale mossa dalla 20th Century Fox nel marzo 2013. A causa di questo episodio la Fox nel 2016 annunci\u00f2 la possibilit\u00e0 di essere disposta ad iniziare delle trattative per ufficializzare il marchio Duff in Cile, con l'intenzione di espanderlo in tutta l'America Latina e poi in Europa, in quanto ufficializzando il brand come reale la Fox otterrebbe restrizioni pi\u00f9 forti sul copyright del prodotto che in qualit\u00e0 di prodotto fittizio.\nMessico.\nNel 2006 il commerciante messicano Rodrigo Contreras di Guadalajara ha registrato il trademark DuffDeMexico.com con l'intenzione di commercializzare la birra Duff in Sudamerica riproducendo persino la bottiglia con lo stesso design e logo di quello presente nella serie animata. Il caso suscit\u00f2 un certo clamore quando si scopr\u00ec che per la legge messicana sulla propriet\u00e0 intellettuale era perfettamente legittimo per Contreras registrare un marchio chiamato Duff in quanto non esistente in Messico. Da quello stesso anno non si hanno pi\u00f9 notizie del marchio.\nGermania.\nIn Germania, l'Eschweger Klosterbrauerei, birrificio di Hessen, ha prodotto una birra ispirata alla Duff chiamata Duff Beer UG secondo le regole Reinheitsgebot ottenendo distribuzione in alcuni stati europei. Il prodotto ottenne una diffida da parte della Fox concedendo il logo solo a patto che venisse utilizzato esclusivamente su prodotti che non fossero birra. Nel 2014 il marchio registrato della Duff Beer UG venne ceduto alla Fox. Dall'estate 2008 tale birra venne commercializzata anche in Italia. La Duff commercializzata in Europa veniva prodotta in Belgio dalla birreria Haacht, mentre dal gennaio 2009 la produzione \u00e8 stata spostata in Svizzera.\nFrancia.\nSeppur con non molto successo la Duff Beer UG venne distribuita anche in Francia dal 2011. Ma siccome in Francia vi \u00e8 una legge particolarmente restrittiva sul product placement di alcohol nei programmi televisivi, le puntate dei Simpson sono trasmesse col logo della birra Duff oscurato e Duffman \u00e8 stato ribattezzato \"Uffman\".\nInghilterra.\nIl birrificio Delaside di Harrogate, New Yorkshire in Inghilterra produce ancora oggi una birra chiamata Duff, distribuendola limitatamente all'interno del Regno Unito. Ad oggi il Delaside Brewery rimane l'unico che pu\u00f2 produrre e distribuire la Duff Beer. Il prodotto non pu\u00f2 essere legalmente contestato in quanto \"Duff\" in gaelico significa \"scuro\" e n\u00e9 la bottiglia n\u00e9 il logo richiamano quello della birra omonima presente nella serie animata.\nStati Uniti.\nNegli Stati Uniti non si pu\u00f2 n\u00e9 vendere n\u00e9 acquistare nessuna birra chiamata Duff in quanto i diritti del marchio sono di propriet\u00e0 esclusiva della Fox e per esplicita volont\u00e0 di Matt Groening. Negli Stati Uniti \u00e8 per\u00f2 in commercio un energy drink ispirato dalla lattina della birra \"Duff\" de \"I Simpson\", ovvero il \"The Simpsons Duff Beer Energy Drink\"."}
{"id": "2294391", "revid": "729019", "url": "https://it.wikipedia.org/wiki?curid=2294391", "title": "Tv\u00e4rbanan", "text": "Tv\u00e4rbanan \u00e8 una linea metrotranviaria del trasporto pubblico di Stoccolma, in Svezia.\nMette in comunicazione la zona meridionale della citt\u00e0 con quella occidentale, con il vantaggio di non passare per il centro cittadino, rappresentando cos\u00ec un considerevole vantaggio per la riduzione del traffico.\nIl suo percorso presenta numerosi interscambi con altri sistemi di trasporto locali: presso Liljeholmen vi \u00e8 un collegamento con la linea rossa della con la locale metropolitana, mentre presso Gullmarsplan, Alvik e Globen comunica con la linea verde della metropolitana.La stazione di Alvik comunica anche con il Nockebybanan, ferrovia leggera diretta verso l'area di Nockeby.\nDalla fermata di \u00c5rstaberg transitano le linee 35 e 36 dei treni suburbani \"Pendelt\u00e5g\".\nGullmarsplan ospita inoltre un servizio di autobus di linea, diretti verso le aree di Tyres\u00f6, Haninge, \u00c5rsta e S\u00f6dermalm.\nIl primo tratto, quello fra Gullmarsplan e Liljeholmen \u00e8 stato inaugurato nel 2000; un successivo ampliamento venne effettuato nel 2002, quando aprirono i due tratti che vanno da Liljeholmen ad Alvik e da Gullmarsplan a Sickla udde. Nell'anno 2005, durante un normale giorno lavorativo era utilizzato da una media di circa 32.000 persone, salite a 44.000 nel 2007.\nI veicoli utilizzati dal Tv\u00e4rbanan sono i treni A32/Bombardier Flexity Swift, che possono qui raggiungere una velocit\u00e0 massima di 80\u00a0km/h.\nI ponti percorsi dal Tv\u00e4rbanan sono Alviksbron, Gr\u00f6ndalsbron e Fredriksdalsbron.\nPercorsi e stazioni.\nIl Tv\u00e4rbanan si presenta con una singola linea (numero 22) sulla quale si trovano 17 fermate, da Sickla udde, a sud del centro di Stoccolma, attraverso Gullmarsplan, \u00c5rsta, Liljeholmen, Gr\u00f6ndal e Stora Essingen fino ad Alvik, nella zona occidentale della citt\u00e0.\n\u00c8 in fase di costruzione un prolungamento di 7\u00a0km con 8 nuove fermate da Alvik a Solna, passando per Bromma e Sundbyberg; l'apertura \u00e8 prevista nel corso del 2013. \u00c8 in progetto una diramazione per raggiungere le aree di Kista, la cui costruzione dovrebbe iniziare nel 2014.\nQueste estensioni dovrebbero permettere possibilit\u00e0 di scambio anche con la linea blu della metropolitana.\nDiverse sono le discussioni riguardo eventuali espansioni future, tra cui i progetti di prolungamento in direzione est per raggiungere le aree di Nacka e Slussen, quest'ultimo importante snodo per il traffico cittadino, e di integrare il Saltsj\u00f6banan nel sistema."}
{"id": "2294409", "revid": "599013", "url": "https://it.wikipedia.org/wiki?curid=2294409", "title": "Suore minime di Nostra Signora del Suffragio", "text": "Le Suore Minime di Nostra Signora del Suffragio sono un istituto religioso femminile di diritto pontificio.\nStoria.\nLa congregazione trae le sue origini dalla compagnia delle figlie di Santa Zita, fondata a Torino dal sacerdote Francesco Fa\u00e0 di Bruno (1825\u20131888) per la gestione delle numerose opere caritatevoli da lui avviate: il 10 luglio 1881 Fa\u00e0 di Bruno diede l'abito religioso a Maria Ferrero, una delle sue prime collaboratrici, e ad altre quattro sue compagne, dando formalmente inizio all'istituto.\nLe suore (dette \"Minime\" per la devozione che il sacerdote portava a san Francesco di Paola) presero il titolo dalla chiesa di Nostra Signora del Suffragio, fatta erigere dal loro fondatore nel 1869: il loro fine principale era la recita quotidiana dell'ufficio dei morti per suffragare le anime dei militari caduti in guerra. Fa\u00e0 di Bruno era particolarmente sensibile all'argomento. Prima di diventare sacerdote, infatti, era stato ufficiale dell'esercito sabaudo e aveva partecipato alla battaglia di Novara, dove aveva visto morire numerosi suoi commilitoni; anche suo fratello Emilio era caduto durante la battaglia di Lissa.\nL'istituto ricevette il pontificio decreto di lode il 30 aprile 1940 e venne approvato definitivamente dalla Santa Sede il 28 giugno 1948.\nIl fondatore \u00e8 stato beatificato da papa Giovanni Paolo II nel 1988.\nAttivit\u00e0 e diffusione.\nLo scopo delle Minime di Nostra Signora del Suffragio \u00e8 quello di suffragare le anime del purgatorio con la preghiera e con le opere: si dedicano a varie opere di solidariet\u00e0 nei campi dell'educazione (scuole materne, elementari e medie; Liceo Fa\u00e0 di Bruno a Torino) e dell'assistenza socio-sanitaria (case di riposo per anziani): operano anche nei paesi in via di sviluppo.\nOltre che in Italia, sono presenti in Argentina, Colombia, Repubblica del Congo e Romania: la sede generalizia \u00e8 a Roma.\nAl 31 dicembre 2005 l'istituto contava 179 religiose in 25 case."}
{"id": "2294414", "revid": "6923", "url": "https://it.wikipedia.org/wiki?curid=2294414", "title": "C\u00e9line (azienda)", "text": "Celine \u00e8 una casa di moda francese fondata nel 1945 da C\u00e9line Vipiana. Dal 1996 l'azienda \u00e8 di propriet\u00e0 del gruppo LVMH, che l'ha rilevata per 2,7 miliardi di franchi.\nStoria.\nIl marchio Celine nacque nel 1945, inizialmente come laboratorio di calzature su misura per bambini, ed in seguito ampli\u00f2 la produzione alle scarpe da donna ed agli accessori. Le prime linee di pr\u00eat-\u00e0-porter furono lanciate solo negli anni sessanta.\nLo stilista statunitense Michael Kors fu nominato, come primo direttore creativo e stilista delle collezioni moda femminili del marchio, nel 1997. Durante il suo periodo presso Celine, Kors trasform\u00f2 l'azienda in una delle pi\u00f9 acclamate case di moda internazionali. Kors lavor\u00f2 per il marchio sino al 2004, anno in cui prese il suo posto il designer italiano Roberto Menichetti. Dopo soltanto un anno Menichetti fu sostituito dalla stilista croata Ivana Omazic, che in passato aveva lavorato per Romeo Gigli, Prada, Jil Sander e Miu Miu.\nIl 4 settembre 2008, Bernard Arnault, presidente del gruppo LVMH, ha nominato Phoebe Philo come nuova direttrice creativa di Celine, al posto della Omazic, che secondo quanto detto da Pierre-Yves Roussel, non era riuscita a portare il pr\u00eat-\u00e0-porter del brand Celine ai livelli richiesti. Philo ha iniziato a lavorare per Celine nell'ottobre dello stesso anno, e la sua prima collezione \u00e8 stata presentata a maggio 2009.\nNel gennaio 2018, LVMH ha annunciato la successione di Hedi Slimane alla direzione creativa del marchio. A settembre dello stesso anno viene annunciato un rebranding che cambia il nome da C\u00e9line in Celine."}
{"id": "2294415", "revid": "1598", "url": "https://it.wikipedia.org/wiki?curid=2294415", "title": "Huibrecht Hoste", "text": ""}
{"id": "2294421", "revid": "287204", "url": "https://it.wikipedia.org/wiki?curid=2294421", "title": "Colle dell'Urina", "text": "Il Colle dell'Urina (2.529 - \"Col d'Urine\" in francese) \u00e8 un valico alpino tra l'Italia e la Francia, all'interno del gruppo Bucie-Cornour.\nCaratteristiche.\nIl colle si trova tra il monte Palavas (a sud-ovest) ed il Pic de Malaura (a nord-est). Il versante italiano \u00e8 compreso nella Val Pellice mentre quello francese d\u00e0 sul Queyras.\nAccesso.\nDal versante italiano \u00e8 possibile salire al colle partendo dal rifugio Willy Jervis alla conca del Pra. Dal versante francese si sale al colle partendo dalla frazione \"Le Roux\" di Abri\u00e8s. Si trova lungo il percorso della variante \"C\" del \"GR 58\", uno degli itinerari francesi di Grande Randonn\u00e9e."}
{"id": "2294423", "revid": "599013", "url": "https://it.wikipedia.org/wiki?curid=2294423", "title": "Fernando Alvarado Tezoz\u00f3moc", "text": "Fu uno dei figli di Diego de Alvarado Huanitzin (governatore di Tenochtitl\u00e1n) e di Francisca de Montezuma (figlia di Montezuma), e fu interprete per conto della Reale Audiencia. Oggi \u00e8 noto per aver scritto il \"Cr\u00f3nica Mexicayotl\", in lingua nahuatl, ovvero la storia degli aztechi negli ultimi decenni prima dell'arrivo degli spagnoli. \nImportanza.\nFernando de Alvarado Tezozomoc fu un cronista di una certa fama, appartenente ad un gruppo di cronisti meticci assieme a Fernando de Alva Ixtlilxochitl, Diego Mu\u00f1oz Camargo e Domingo San Anton y Mu\u00f1on Chimalpa\u00edn."}
{"id": "2294424", "revid": "287204", "url": "https://it.wikipedia.org/wiki?curid=2294424", "title": "Fernando Alvarado Tezozomoc", "text": ""}
{"id": "2294425", "revid": "324026", "url": "https://it.wikipedia.org/wiki?curid=2294425", "title": "Pino Strabioli", "text": "Biografia.\nCresce e studia a Orvieto, inizia a lavorare in teatro nel 1986 sotto la guida di Patrick Rossi Gastaldi, con il quale prende parte a spettacoli di cabaret (\"Valentin fest\", \"Valentin kabaret\", \"Kabaret kuche\", \"Wunderbar\", \"Da Gastone\", \"Suf\u00ec\", \"Milly\"), dopodich\u00e9 con la Compagnia Stabile del Piccolo Eliseo \u00e8 nel cast di \"L'uomo, la bestia e la virt\u00f9\" di Luigi Pirandello e di \"Minnie la candida\" di Massimo Bontempelli, entrambe con la regia di Marco Parodi. Esordisce in televisione nel 1992 a Telemontecarlo in \"T'amo TV,\" di Antonio Avati e Fabio Fazio; nel 1993 conduce \"Complimenti allo chef\" di Giorgio Calabrese e nel 1994 \"Senza fissa dimora\", di Pietro Galeotti. Nello stesso periodo inizia a collaborare con Rai 1 prendendo parte a 4 edizioni di \"Unomattina\" (1993-1997) e 3 edizioni di \"Unomattina estate\" (1993, 1997-1998).\nMentre proseguono i lavori teatrali (degna di nota la partecipazione a \"I viaggi di Gulliver\", nella versione di Paolo Poli, nella parte dell'autore Jonathan Swift), nella stagione 1999-2000 \u00e8 autore e conduttore di \"Souvenir d'Italie\" su Telemontecarlo. Dal 2000 al 2010 \u00e8 autore e conduttore della striscia quotidiana di Rai 3 \"Cominciamo bene - Prima\" (dal 2000 al 2003 intitolata \"Aspettando Cominciamo bene\"). Sempre per la stessa rete negli anni successivi conduce il \"Cartellone di Palco e retropalco\" e \"Rivediamoli\", e le rubriche settimanali dedicate allo spettacolo dal vivo all'interno dei programmi \"Apprescindere\" e \"Elisir\" condotti da Michele Mirabella, e Quante storie condotto da Corrado Augias.\nDopo aver condotto \"That's Italia\" (2012) con Filippa Lagerb\u00e4ck su La7d, dove racconta usi e costumi degli italiani, torna su Rai 3 con due cicli di \"Colpo di scena\": l'edizione del 2014 dedicata ai grandi protagonisti della scena e l'edizione 2016 dedicata ai figli che raccontano i padri. Nel 2015 sempre per Rai 3 presenta \"E lasciatemi divertire\" (il titolo \u00e8 un omaggio ad Aldo Palazzeschi), otto puntate dedicate ai vizi capitali, protagonista Paolo Poli. Dal 2015 al 2018 \u00e8 in tourn\u00e9e con Piera Degli Esposti nell'intervista spettacolo \"Wikipiera\". Nelle stagioni 2015-2016 e 2016-2017 \u00e8 in tourn\u00e9e con \"Sister Act\", regia Saverio Marconi, nella parte di Monsignor O'Hara.\nNel 2016 conduce la diretta del Premio Strega su Rai3 e lo Speciale \"Colpo di scena\" dedicato a Carla Fracci in occasione dei suoi 80 anni. Nel 2017 presenta per Rai 3: \"SanremoPoli\" (le canzoni di Sanremo reinterpretate da Paolo Poli), \"Quella donna sono io\" (in ricordo di Paolo Poli a un anno dalla scomparsa) e \"Parlo da sola\", due puntate dedicate ad Anna Marchesini. Cura la direzione artistica della stagione di prosa di \"Palazzo Santa Chiara\" a Roma e del \"Teatro Comunale\" di Atri, in provincia di Teramo. Dal 22 maggio 2017 fa parte del Consiglio di Amministrazione dell'Associazione TeMa che ha in gestione il \"Teatro Mancinelli\" di Orvieto.\nNel 2018, ancora per Rai 3 conduce \"Grazie dei fiori\", 4 puntate sul Festival di Sanremo e i suoi protagonisti, e una quinta puntata, \"Grazie dei fiori speciale Festival di Sanremo\", una riflessione sulla 68\u00aa edizione del Festival. Lo stesso anno presenta per la terza rete Rai \"In arte Patty Pravo\", uno speciale dedicato alla \"ragazza del Piper\" in occasione dei suoi 70 anni. Nel 2019 conduce nuova edizione di \"Grazie dei fiori\", 10 puntate in compagnia di Gino Castaldo e \"In arte Mina\", uno speciale in occasione del quarantennale dell'ultimo concerto di Mina, e recita a teatro con Christian De Sica nello spettacolo-concerto \"Christian racconta Christian de Sica\". Sempre nel 2019 conduce la LXXIII edizione del Premio Strega, e due nuovi speciali del ciclo \"In arte... dedicati a Ornella Vanoni\" \"e Gianna Nannini\". Nel 2020 propone un terzo ciclo di \"Grazie dei fiori\", questa volta dedicato a 6 \"ribelli\" della musica italiana: Fred Buscaglione, Umberto Bindi, Gabriella Ferri, Rino Gaetano, Luigi Tenco, Franco Califano. Dal 28 dicembre 2019 debutta in radio alla guida su Rai Radio 2 di \"Viva Sanremo\". Nell'estate del 2020 affianca Maurizio Costanzo nella rubrica di terza serata \"Insonnia\", in onda per 4 puntate alla domenica su Rai3 e, a distanza di oltre 20 anni, torna su Rai 1 per condurre ogni sabato mattina la rubrica \"Il Caff\u00e8 di Raiuno Estate\". A luglio, in occasione del centesimo compleanno di Franca Valeri, conduce in terza serata su Rai 1 lo speciale \"Essere Franca\". Nella stagione 2020-2021 prosegue l'impegno del sabato mattina di Rai1 con la conduzione della rubrica \"Il Caff\u00e8 di Raiuno\", mentre alla domenica su Rai Radio Due conduce il programma \"Grazie dei Fiori\", (vincitore del \u201cMicrofono D\u2019Oro\u201d 2021, categoria Musica), nato dalla fusione dell'omonimo programma tv di Rai3 e della trasmissione radiofonica \"Viva Sanremo\" che lo ha condotto la scorsa primavera. Nel 2021 torna in teatro con \"Sempre fiori mai un fioraio\", tratto dal libro scritto con Paolo Poli, e affianca Giovanni Allevi nello spettacolo \"Tra musica e parole\"."}
{"id": "2294429", "revid": "287204", "url": "https://it.wikipedia.org/wiki?curid=2294429", "title": "Spazio duale topologico", "text": ""}
{"id": "2294436", "revid": "1305772", "url": "https://it.wikipedia.org/wiki?curid=2294436", "title": "Rastaman Vibration", "text": "Rastaman Vibration \u00e8 un album di Bob Marley &amp; The Wailers pubblicato il 30 aprile 1976."}
{"id": "2294445", "revid": "74801", "url": "https://it.wikipedia.org/wiki?curid=2294445", "title": "Bruno Novelli", "text": "Biografia.\nPadre Novelli \u00e8 nato a Verona dove ha studiato sino all'entrata nel seminario comboniano di Trento (1950). Dopo l'ordinazione sacerdotale (1964) studi\u00f2 all'Universit\u00e0 Cattolica e si laure\u00f2 in Lettere Moderne con una tesi in Antropologia (\"Ergologia ed Etnosociologia Lotuho - Sud Sudan\"). \nDal maggio 1971, Padre Novelli ha lavorato in Uganda, dapprima in West Nile, tra i kakua, e poi \u2013 dal 1972 \u2013 tra i karimojong, di cui impar\u00f2 la lingua. In questo periodo cominci\u00f2 ad inoltrarsi nei meandri degli studi etnografici sulle orme di illustri predecessori, primo fra tutti Padre Pasquale Crazzolara. Nel 1974 inizi\u00f2 a lavorare ad una grammatica e a un dizionario karimojong, che terminer\u00e0 solo nel 1979. Pubblic\u00f2 inoltre molti articoli su riviste italiane e straniere. Dopo una breve parentesi in Italia (1980-82) torn\u00f2 in Uganda e dette vita al museo antropologico di Moroto. \nDopo una breve permanenza in Kenya, nel 1995 padre Novelli rientr\u00f2 in Italia dove lavor\u00f2 presso la redazione della rivista Nigrizia e continu\u00f2 a lavorare su materiale concernente la religione karimojong sino alla sua morte."}
{"id": "2294451", "revid": "120210734", "url": "https://it.wikipedia.org/wiki?curid=2294451", "title": "Agenzia statunitense per la protezione dell'ambiente", "text": "L'Agenzia per la protezione dell'ambiente (in inglese United States Environmental Protection Agency, in acronimo EPA o USEPA) \u00e8 un'agenzia del governo federale degli Stati Uniti d'America, incaricata della protezione ambientale e quella della salute umana, perseguite attraverso la puntuale applicazione delle leggi approvate dal congresso degli Stati Uniti d'America.\nStoria.\nL'Agenzia fu creata su proposta del presidente Nixon e divenne operativa dal 2 dicembre 1970. L'Agenzia \u00e8 guidata da un direttore, nominato dal presidente e sottoposto a conferma del Senato. L'attuale direttore in carica dal 10 marzo 2021 \u00e8 Michael Regan. \nL'EPA non costituisce un dicastero a s\u00e9 stante, ci\u00f2 nonostante il direttore \u00e8 di norma membro del Gabinetto degli Stati Uniti d'America."}
{"id": "2294452", "revid": "1228162", "url": "https://it.wikipedia.org/wiki?curid=2294452", "title": "Capitano generale (disambigua)", "text": ""}
{"id": "2294453", "revid": "767487", "url": "https://it.wikipedia.org/wiki?curid=2294453", "title": "Fernando Miyares y Gonz\u00e1les", "text": "Biografia.\nIgnorando il fatto che Empar\u00e1n era stato deposto dal consiglio municipale di Caracas, il Consiglio Spagnolo di Reggenza nomin\u00f2 Miyares come sostituto del capitano generale del Venezuela il 29 aprile 1810. In quel periodo Miyares era governatore di Maracaibo, carica che deteneva fin dal 1799. Dopo aver ricevuto la notizia ufficiale della sua nomina, inizi\u00f2 ad organizzare la difesa di Coro dalle spedizioni militari inviate dalla Junta di Caracas. Nel 1812 il capitano di fregata Domingo de Monteverde giunse in Venezuela con una piccola forza di marinai. Gli era stato chiesto di aiutare la rivolta anti-repubblicana nelle piccole citt\u00e0 che circondavano Coro, e riusc\u00ec ad entrare in profondit\u00e0 nel territorio repubblicano rinforzandosi con gli abitanti locali insoddisfatti. Dopo aver guadagnato forza militare, Monteverde si rifiut\u00f2 di riconoscere l'autorit\u00e0 di Miyares autonominandosi capitano generale ad interim delle terre riconquistate, decisione parzialmente ratificata dalla Cortes di Cadice che divise temporaneamente in due la capitaneria del Venezuela. Nel 1814 a Miyares fu offerta la Capitaneria Generale del Guatemala, ma non \u00e8 chiaro se abbia mai accettato l'incarico. Mor\u00ec nella sua citt\u00e0 natale, Santiago di Cuba, nel 1818."}
{"id": "2294454", "revid": "287204", "url": "https://it.wikipedia.org/wiki?curid=2294454", "title": "Fernando Miyares y Gonzales", "text": ""}
{"id": "2294457", "revid": "19933", "url": "https://it.wikipedia.org/wiki?curid=2294457", "title": "Fernando Miyares P\u00e9rez y Bernal", "text": ""}
{"id": "2294458", "revid": "19933", "url": "https://it.wikipedia.org/wiki?curid=2294458", "title": "Fernando Miyares Perez y Bernal", "text": ""}
{"id": "2294470", "revid": "6923", "url": "https://it.wikipedia.org/wiki?curid=2294470", "title": "Navigazione Libera Triestina", "text": "Libera Navigazione Triestina \u00e8 stata una societ\u00e0 fondata nel 1906 a Trieste, allora citt\u00e0 dell'Impero austro-ungarico che gestiva servizi di trasporto merci in tutto il mondo.\nStoria.\nNel 1918 al termine della prima guerra mondiale, con il passaggio di Trieste all'Italia, la compagnia con la relativa flotta passarono sotto la bandiera italiana.\nA partire dal 1921 la compagnia istitu\u00ec un servizio passeggeri di linea per New York e nel 1927 venne avviato un servizio di linea da Genova e Napoli per il Golfo del Messico.\nNel 1937, dopo che nell'ambito dell'IRI era stata costituita la Finmare per un progetto statale di riorganizzazione e razionalizzazione dei servizi marittimi, la societ\u00e0 venne sciolta e la flotta e i servizi divisi tra Italia - Societ\u00e0 di Navigazione e Lloyd Triestino."}
{"id": "2294472", "revid": "110157", "url": "https://it.wikipedia.org/wiki?curid=2294472", "title": "Zoonomia", "text": "Zoonomia o Le leggi organiche della vita \u00e8 un'opera in due volumi di Erasmus Darwin scritta tra il 1794 ed il 1796, che tratta di medicina e contiene alcune idee base della teoria dell'evoluzione, poi meglio sviluppate dal nipote dell'autore, Charles Darwin.\nContenuto.\nQuesto \u00e8 il libro pi\u00f9 importante della produzione di Darwin, che contiene elementi di fisiologia, anatomia, e patologia e un trattato sulla riproduzione, in cui anticipa le teorie di Jean-Baptiste Lamarck ed il suo Lamarckismo, precedente alla teoria moderna dell'evoluzione e del Neodarwinismo. Darwin bas\u00f2 i suoi studi sulle teorie psicologiche dell'associazionismo di David Hartley. L'essenza di queste teorie, sono contenute nel passaggio seguente, dal quale egli trae la conclusione che un unico e identico tipo di \"filamento vivente\" \u00e8 ed \u00e8 stata la causa dei tutta la vita organica:\nInfluenze.\nIl poeta romantico inglese William Wordsworth ha usato Zoonomia come fonte per \"Goody Blake and Harry Gill\", una poesia facente parte della raccolta delle \"Ballate liriche\" del 1789."}
{"id": "2294480", "revid": "131358", "url": "https://it.wikipedia.org/wiki?curid=2294480", "title": "Jos\u00e9 Manuel Esnal Pardo", "text": ""}
{"id": "2294482", "revid": "162719", "url": "https://it.wikipedia.org/wiki?curid=2294482", "title": "Libera Navigazione Triestina", "text": ""}
{"id": "2294501", "revid": "317499", "url": "https://it.wikipedia.org/wiki?curid=2294501", "title": "Il minore dei mali", "text": ""}
{"id": "2294502", "revid": "287204", "url": "https://it.wikipedia.org/wiki?curid=2294502", "title": "Zocchihedron", "text": "Zocchihedron \u00e8 il nome commerciale del pi\u00f9 diffuso dado a 100 facce, inventato da Lou Zocchi nel 1985. Piuttosto che un poliedro, esso \u00e8 una pallina con 100 faccette piane. Talvolta viene anche chiamato con il nome di \"Palla da golf di Zocchi\".\nLo Zocchihedron \u00e8 stato progettato per gestire i tiri riferiti a percentuali nei giochi, in particolare nei giochi di ruolo.\nStoria.\nZocchi impieg\u00f2 tre anni a progettare il suo dado, e altri tre anni per metterlo in produzione. Zocchi scopr\u00ec che il dado si comporta meglio con uno spessore di 12,85\u00a0mm. Dalla sua versione originale Zocchi ha migliorato lo Zocchihedron, riempiendolo con piccoli pesi mobili a forma di goccia, per farlo pi\u00f9 agevolmente arrestare quando tirato.\nLo Zocchihedron II \u00e8 un modello ulteriormente migliorato, con un differente materiale di riempimento.\nDistribuzione della probabilit\u00e0 dei tiri.\nUn test eseguito da Jason Mills per la rivista \"White Dwarf\" concluse che la distribuzione della frequenza dello Zocchihedron era sostanzialmente irregolare. 5.164 tiri di prova portarono Mills a concludere che risultati maggiori di 93 o minori di 8 sono significativamente pi\u00f9 rari dei risultati compresi tra i due valori. Mills attribu\u00ec questo comportamento al posizionamento dei numeri particolarmente alti e dei numeri particolarmente bassi ai poli della sfera - e quindi tra loro pi\u00f9 vicini. I numeri prossimi all'equatore della sfera sono infatti maggiormente distanziati tra loro.\nLe versioni successive dello Zocchihedron sono state progettate con un diverso schema di distribuzione dei numeri, ottenendo un risultato pi\u00f9 omogeneo. Tuttavia alcuni numeri risentono ancora di questo problema.\nBrevetti.\nL'aspetto estetico dello Zocchihedron \u00e8 protetto dal brevetto D303,553 degli Stati Uniti, scaduto il 19 settembre 2003. Non \u00e8 mai stato richiesto un brevetto per lo Zocchihedron originale, sebbene il brevetto numero 6,926,276 possa proteggere il sistema di arresto dello Zocchihedron II. Questo brevetto scadr\u00e0 il 9 agosto 2025 e si applica esclusivamente al dado a 100 facce contenente \"particelle di varie dimensioni e di forma irregolare\"."}
{"id": "2294507", "revid": "1543377", "url": "https://it.wikipedia.org/wiki?curid=2294507", "title": "Guy Evans", "text": "Conosciuto principalmente per la sua partecipazione al gruppo di rock progressivo dei Van der Graaf Generator, Evans ha collaborato con altri musicisti e molto spesso proprio con gli altri membri dei VdGG, come sull'album The Long Hello.\nMentre frequentava l'Universit\u00e0 di Warwick (1965-68), Evans suonava in un gruppo universitario chiamato \"The New Economic Model\". Il gruppo suonava principalmente musica soul americana nelle feste da ballo universitarie, ma si esib\u00ec anche come gruppo spalla a band del calibro dei Pink Floyd e dei The Move (c'\u00e8 una foto di Evans con i New Economic Model nel libro di Phil Smart e Jim Christopulos sulla storia dei VdGG).\nDopo aver inciso nel 1969 due singoli con i \"Misunderstood\", inizia la sua collaborazione con i VdGG, fino al secondo scioglimento nel 1978. Dopo varie collaborazioni, Evans ha suonato fin dal 2002 con i Subterraneans ed attualmente suona con gli Echo City, un gruppo che utilizza e costruisce \"terreni di gioco sonori\", costruzioni all'aperto che possono essere usate per fare musica, soprattutto per bambini disabili. Ha quindi preso parte alla terza riunione dei VdGG del 2005, con i quali ancora collabora.\nDiscografia.\nCome membro di un gruppo.\nCon i The Misunderstood:\nCon i Long Hello:\nCon gli Echo City:\nCon i Subterraneans:\nDa solista.\nCon Nic Potter:\nCon David Jackson e Life of Riley:\nCon Peter Hammill:\nCon Big Buddha:\nCollaborazioni.\nCon Peter Hammill:\nCon Charlie and The Wide Boys:\nCon Footsbarn Present's:\nCon Didier Malherbe e Yan Emerich:\nCon Mother Gong:\nCon gli Amon D\u00fc\u00fcl II:\nCon Nigel Mazlyn Jones:\nCon Peter Blegvad:\nCon Frank Tovey:\nCon David Jackson e Hugh Banton:\nCon Kazue Sawai:\nCon Anthony Phillips e Harry Williamson:"}
{"id": "2294511", "revid": "1337338", "url": "https://it.wikipedia.org/wiki?curid=2294511", "title": "Trasidemo", "text": "Trasidemo \u00e8 un personaggio della mitologia greca, menzionato da Omero nel libro XVI dell'\"Iliade\". \nIl mito.\nLe origini.\nTrasidemo era un guerriero licio, scudiero del re Sarpedonte, che accompagn\u00f2 nella guerra di Troia. I Lici erano infatti una popolazione dell'Asia Minore da sempre alleata coi re troiani.\nLa morte.\nTrasidemo fu ucciso in combattimento da Patroclo, che subito dopo tolse la vita anche al suo signore."}
{"id": "2294515", "revid": "287204", "url": "https://it.wikipedia.org/wiki?curid=2294515", "title": "Monte Palavas", "text": "Il monte Palavas (2.929 - \"T\u00eate du Pelvas\" in francese) \u00e8 una montagna delle Alpi del Monginevro (nelle Alpi Cozie) lungo la linea di confine tra l'Italia e la Francia. Si trova tra il colle della Croce ed il colle dell'Urina.\nSalita alla vetta.\n\u00c8 possibile salire sulla vetta partendo dal rifugio Willy Jervis e passando dal colle dell'Urina. Dal colle si tratta di salire il ripido versante nord costituito soprattutto da grandi blocchi di pietre rotte."}
{"id": "2294520", "revid": "1185701", "url": "https://it.wikipedia.org/wiki?curid=2294520", "title": "Settimana Internazionale di Coppi e Bartali 2009", "text": "La Settimana Internazionale di Coppi e Bartali 2009, undicesima edizione della corsa, si svolse dal 24 al 28 marzo 2009, per un percorso totale di 788\u00a0km. Fu vinta dall'italiano Damiano Cunego, che concluse la gara in 18h48'10\".\nPercorso.\nLa principale novit\u00e0 rispetto alle precedenti edizioni fu il ritorno in Toscana, sede di partenza della terza tappa, che mancava da anni. La prima tappa rimase invariata rispetto agli anni precedenti, suddivisa in due semitappe con il circuito di Riccione la mattina e la cronometro a squadre da Riccione a Misano Adriatico nel pomeriggio. Dalla provincia di Rimini la corsa si spost\u00f2 nel territorio di Bologna per la partenza della terza tappa che prese il via da San Lazzaro di Savena ed arriv\u00f2 dopo 182\u00a0km a Faenza, tocando dunque la Provincia di Ravenna, con il Monte Carla ed il Monte Trebbio come asperit\u00e0 principali.\nLa provincia di Firenze ospit\u00f2 dunque la partenza della terza tappa, la pi\u00f9 dura della Settimana con tre ascese: il Passo della Futa dopo 30\u00a0km, il Passo dello Zanchetto ed il GPM di Montese che portava sul circuito finale di Serramazzoni. Dopo due tappe in salita, la quarta torn\u00f2 ad essere pianeggiante ed adatta ai velocisti, con partenza ed arrivo nel modenese.\nLa tappa conclusiva di sabato 28 marzo prevedeva tre circuiti, di cui il secondo ed il terzo con le impegnative ascese del Monte Evangelo e del Montegibbio.\nDettagli delle tappe.\n1\u00aa tappa-1\u00aa semitappa.\nLa prima semitappa si corre sull'abituale circuito di Riccione, 8\u00a0km e 900 metri da ripetere otto volte. Una sola salita, quella di Scacciano, breve ma vicino al traguardo, ed arrivo sul lungomare.\nDopo una decina di chilometri dalla partenza, parte una fuga composta da Dmitri Nikandrov (Centri della Calzatura) e Dainius Kairelis (Ceramica Flaminia-Bossini Docce), raggiunti da Marco Cattaneo (LPR Brakes-Farnese Vini), che raggiunge un vantaggio massimo di 1'28\" dopo 55\u00a0km. Liquigas, Team Columbia e Team Katusha guidano il gruppo che raggiunge i fuggitivi a 6\u00a0km dal traguardo. Arrivo in volata, con il team russo che lancia Danilo Napolitano, alla terza vittoria stagionale.\n1\u00aa tappa-2\u00aa semitappa.\nLa seconda semitappa si corre ancora lungo la costa romagnola, lungo un percorso senza asperit\u00e0, con arrivo in Via del Mercato a Misano Adriatico.\nCrono vinta dalla formazione italiana ISD Cycling Team, composta da Visconti, Cioni, Gatto, Stannard, Grivko, Belkov, Proni e Scarselli, che hanno concluso il percorso in 17'17\" alla media di 49,641 km/h. Seconda a 17\" la Miche Silver Cross Selle Italia mentre terza arriva l'Acqua &amp; Sapone-Caff\u00e8 Mokambo. Quest'ultima viene per\u00f2 penalizzata di 5\" per aver tagliato il percorso in una rotonda e scende al quinto posto. La CSF Group-Navigare ottiene cos\u00ec la terza piazza.\n2\u00aa tappa.\nPer la prima volta San Lazzaro ospita la partenza di una tappa. Dopo la partenza in Viale Emilia, due giri del circuito cittadino di 5\u00a0km e lo spostamento nella Provincia di Ravenna, fino a Faenza. Anche qui il percorso prevede un circuito da ripetere due volte di 26,4\u00a0km con due ascese, la salita del Monte Carla ed il Monte Trebbio.\nCome per la prima semitappa, anche questa \u00e8 caratterizzata da una lunga fuga, partita al chilometro 35, con Alessio Signego (Adria Mobil) e Luca Fioretti (Centri della Calzatura) che accumulano un vantaggio massimo 5'38\" e vengono raggiunto al chilometro 125 dopo il primo passaggio sul Monte Carla. Sull'ascesa del Monte Trebbio rimangono in nove ed a pochi metri dal GPM lo scatto di Serpa vede solo Cunego rispondere. I due si staccano sulla successiva discesa e giungono soli sul traguardo.\n3\u00aa tappa.\nPer la prima volta in assoluto nella storia della corsa, una tappa parte dalla Toscana, da Borgo San Lorenzo in provincia di Firenze, ed \u00e8 anche la tappa pi\u00f9 impegnativa. La frazione inizia con un circuito di 5\u00a0km da ripetere quattro volte, poi dal chilometro 27 al 47 la prima ascesa di giornata che porta al Passo della Futa, antica strada che collegava Bologna e Firenze. Segue la seconda ascesa che attraversa Castiglione dei Pepoli e raggiunge in circa 5\u00a0km la serra dello Zanchetto (865\u00a0m s.l.m.). Dopo una lunga discesa, il passaggio da Marano sul Panaro e l'inizio della terza salita che raggiunge il GPM di Montese (841\u00a0m s.l.m.). Un'altra lunga discesa porta sul fondovalle del fiume Panaro per poi risalire verso Verica e Pavullo nel Frignano da dove, dopo circa 13\u00a0km, si raggiunge Serramazzoni. Qui si affronta il circuito che porta al traguardo, con due giri di 7,5\u00a0km ciascuno di cui gli ultimi 2,5 in salita con pendenza media del 6/7%, 10% negli ultimi 400 metri e punte del 12% negli ultimi 50 metri.\nSi stacca dopo pochi chilometri una fuga animata da tredici corridori, tra cui sar\u00e0 F\u00e9lix C\u00e1rdenas l'ultimo a cedere fino a meno di 10\u00a0km dal traguardo. Con il gruppo compatto \u00e8 l'austriaco Pfannberger ad attaccare poco prima dell'inizio dell'ultimo giro del circuito di Serramazzoni, seguito da altri sette uomini, tra cui lo stesso Damiano Cunego, mentre il gruppo non si stacca mai dai battistrada. L'australiano Cadel Evans attacca nell'ultimo chilometro e viene seguito solo da Cunego, che lo batte nello sprint sul traguardo.\n4\u00aa tappa.\nLa quarta tappa \u00e8 l'unica totalmente pianeggiante. Dopo circa 95\u00a0km si passa per la prima volta sul traguardo, per poi immettersi su un circuito cittadino di 8,5\u00a0km da ripetere otto volte.\nAltra tappa caratterizzata da una lunga fuga, che ha visto Sergio Lagan\u00e0 (LPR Brakes-Farnese Vini), Alessandro Fantini (Acqua &amp; Sapone-Caff\u00e8 Mokambo), Martin Hebik (PSK Whirlpool-Author), Luca Fioretti (Centri della Calzatura) scattare dopo 3\u00a0km dal via ed accumulare un vantaggio massimo di 5'18\", venendo riassorbiti solo ad una dozzina di chilometri dal traguardo. Nonostante diversi attacchi in vista del traguardo, gruppo compatto ed arrivo in volata, vinta dall'ucraino Jurij Metlu\u0161enko.\n5\u00aa tappa.\nL'ultima tappa inizia con un circuito di 17\u00a0km, seguito da un altro di 29,1\u00a0km da ripetere due volte con la salita di Monte\nEvangelo (2,4\u00a0km con pendenze dell'8-10%). Si passa poi a Sassuolo, dove viene affrontato tre volte il circuito finale di 23,8\u00a0km con la salita di Montegibbio (1,9\u00a0km con pendenza del 16-18%).\nEnnesima tappa con fuga, partita dopo 37 chilometri e formata da otto uomini, con un vantaggio massimo di 2'20\". Durante il primo giro del circuito conclusivo il gruppetto dei fuggitivi inizia a frammentarsi ed essere riassorbito, con i soli Sylvester Szmyd e Christopher Froome a resistere fino al chilometro 139, ai piedi della seconda ascesa a Montegibbio.\nDurante la salita attacca Filippo Savini, seguito da Enrico Rossi, che guadagnano un vantaggio massimo di 25\" e vengono raggiunti ai piedi della terza ascesa a 10\u00a0km dal traguardo. Sul traguardo arriva un gruppo di nove uomini, tra i quali \u00e8 Cadel Evans a precedere Cunego e Visconti."}
{"id": "2294525", "revid": "212348", "url": "https://it.wikipedia.org/wiki?curid=2294525", "title": "The Three Stooges", "text": ""}
{"id": "2294526", "revid": "729019", "url": "https://it.wikipedia.org/wiki?curid=2294526", "title": "Michel Courtiols", "text": "Biografia.\nCresciuto rugbisticamente a Villeneuve-sur-Lot, in Aquitania, fu introdotto al Cahors da suo zio, rugbista anch'egli in passato.\nNella squadra occitana disput\u00f2 qualche stagione prima di passare, a fine anni ottanta, al B\u00e8gles-Bordeaux, con il quale si laure\u00f2 campione di Francia nel 1991 e vincitore di due Coppe nazionali.\nDisput\u00f2 tre incontri per la , tutti nel 1991: il primo in Coppa FIRA contro la , il secondo contro gli (in cui segn\u00f2 la sua unica meta internazionale) e l'ultimo durante la in Inghilterra, contro il .\nLa sua professione \u00e8 quella di addetto stampa."}
{"id": "2294534", "revid": "228609", "url": "https://it.wikipedia.org/wiki?curid=2294534", "title": "La corsia n. 6", "text": "La corsia n\u00b06 \u00e8 un racconto di Anton \u010cechov del 1892.\nPrima edizione.\nFu inizialmente pubblicato sulla rivista \u00ab\u0420\u0443\u0441\u0441\u043a\u0430\u044f \u043c\u044b\u0441\u043b\u044c\u00bb (\"Pensiero russo\"), numero 11, nel novembre 1892. Conobbe un successo considerevole. Un corrispondente di Cechov gli scrisse nel marzo del 1893 : \"La vostra \"Corsia n. 6\" \u00e8 in tutte le vetrine, in quelle dei grandi editori come in quelle delle piccole librerie. Va a ruba.\".\nTrama.\nAndrej Efimjc \u00e8 medico di un ospedale di provincia, dove nel reparto n.6 sono rinchiusi cinque malati, sorvegliati e picchiati dal guardiano. Ivan Dmitric soffre di mania di persecuzione, si distingue dagli altri per nobili origini ed \u00e8 un filosofo: con lui il medico dialoga frequentemente fino a immedesimarsi nel suo interlocutore.\nAnalisi.\nNella narrazione si pu\u00f2 scorgere una denuncia sociale del sistema sanitario russo per quanto riguarda i cosiddetti malati di mente.\nLa consolazione, nel racconto, in realt\u00e0 \u00e8 soltanto un alibi per l'inerzia dei responsabili.\nIl medico filosofo scopre, sulla sua pelle, che il dolore di tale condizione, in mancanza di veri e giusti interventi concreti, non pu\u00f2 essere superato che nella morte."}
