{"id": "2243458", "revid": "400694", "url": "https://it.wikipedia.org/wiki?curid=2243458", "title": "Elite Model Management", "text": "Elite Model Management, spesso abbreviata semplicemente con il nome Elite, \u00e8 una agenzia di moda fondata a Parigi nel 1972 da John Casablancas e Alain Kittler. \nDescrizione.\nLa Elite gestisce oltre 2000 tra modelle e modelli provenienti da tutto il mondo grazie ad un network di 20 agenzie nelle principali capitali delle Fashion Weeks (Parigi, Londra, Milano e New York) e nelle citt\u00e0 pi\u00f9 strategiche per lo scouting e per lo sviluppo commerciale.\nOgni anno, a partire dal 1983, viene organizzato un concorso chiamato \"Elite Model Look\" cui partecipano ogni anno centinaia di migliaia di concorrenti, da 30 nazioni.\nLa Elite nel corso della sua attivit\u00e0 ha rappresentato e rappresenta alcune fra le pi\u00f9 celebri supermodel internazionali come Cindy Crawford, Stephanie Seymour, Gisele B\u00fcndchen, Linda Evangelista, Helena Christensen, Cara Delevingne, Kendall Jenner, Adriana Lima, Tao Okamoto, Liu Wen, Magdalena Frackowiak, Josephine Skiver, Fei Fei Sun, Vittoria Ceretti, Greta Varlese e attraverso la sua divisione uomo Mark Vanderloo, Noah Mills, Alex Lundqvist, Tony Ward, Arthur Kulkov, Garrett Neff, Mark Cox, Benjamin Eidem, Tobias Sorensen, Florian Luger, Marlon Teixeira, Diego Fragoso, Richard Biedul, Tony Thornburg e Janis Ancens.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla Elite Model Management, in ogni epoca.\nFiliali internazionali.\nIl quartier generale della Elite si trova a Parigi, ma il network di model management di Elite vanta una serie di filiali in tutto il mondo, tra cui: Elite Milano, Elite UK, Elite Barcellona, Elite Madrid, Elite Copenhagen, Elite Amsterdam, Elite Prague, Elite Bratislava.\nElite \u00e8 stata la prima agenzia internazionale ad aprire una sede nel Far East (nel 2012 a Shanghai). Elite China oggi \u00e8 presente con agenzie a Shanghai, Hong Kong e in Corea.\nNel 2013 Elite ha rafforzato la propria presenza internazionale con l\u2019apertura di una agenzia a New York, The Society Management consolidando cos\u00ec la propria leadership come uno dei principali player nel model management mondiale.\nElite si appoggia anche ad una serie di agenzie licenziatarie come nel caso di Elite Thailand, Elite Chile, Elite Portugal ed ha stretto accordi commerciali con altre agenzie partners (ad esempio in Australia) per rafforzare la sua presenza in ogni parte del mondo.\nNel 2017 il famoso talent scout e agente di modelle Piero Piazzi viene nominato presidente di \"Elite Milano\" e coordinatore del business a livello mondiale."}
{"id": "2243460", "revid": "22643", "url": "https://it.wikipedia.org/wiki?curid=2243460", "title": "Guarino Favorino", "text": ""}
{"id": "2243462", "revid": "1573940", "url": "https://it.wikipedia.org/wiki?curid=2243462", "title": "SpaceTime 3D", "text": "SpaceTime \u00e8 un browser web in via di sviluppo che permette di sfogliare in tre dimensioni alcuni dati su internet.\nIl 4 giugno 2007 \u00e8 stata distribuita la prima versione beta.\n\u00c8 stata annunciata sul sito ufficiale la versione per macOS (in prossima uscita)."}
{"id": "2243466", "revid": "1568601", "url": "https://it.wikipedia.org/wiki?curid=2243466", "title": "Monte Mutria", "text": "Il monte Mutria \u00e8 una cima del massiccio del Matese. Si trova al confine tra Molise e Campania.\nDescrizione.\nIl monte Mutria segna il confine di due regioni (Campania e Molise), tre province (Benevento, Caserta e Campobasso) e cinque comuni (Cusano Mutri, Pietraroja, Piedimonte Matese, Guardiaregia e Sepino).\nEsso si presenta con una lunga cresta terminale sull'asse est-ovest, lunga circa 5\u00a0km, costituita da sette groppe di natura calcarea che appaiono nude e con rocce affioranti. Fra una groppa e l'altra sono presenti ampie radure e prati, adibiti al pascolo di ovini ed equini nei mesi estivi. Pi\u00f9 in basso sono presenti ampie faggete che diventano sempre pi\u00f9 fitte mano a mano che si scenda di quota.\nDalla vetta si dominano le valli del Tammaro ad est, del Calore Irpino a sud, del Volturno ad ovest.\nNei pressi della vetta principale, lungo il versante che guarda Cusano Mutri e Pietraroja, \u00e8 stata realizzata una cappella dedicata a Sant'Antonio di Padova che ogni anno \u00e8 meta di un pellegrinaggio.\nVi si trovano anche diverse grotte interessanti e ancora poco esplorate.\nDalla cima si scorgono sia il mar Tirreno, che il mar Adriatico.\nMonte Mutria e i Sanniti.\nVeniva considerato un luogo sacro dagli antichi abitanti Sanniti. A poca distanza dalle falde del versante molisano era sita Saepinum.\nAmbiente.\nFlora e fauna.\nA livello arbustivo ed erbaceo, si possono trovare: mirtilli, fragole, belladonna, anemoni e papaveri. A livello arboreo, vi sono pinete e faggeti. Sul monte crescono inoltre i tartufi e altri generi di funghi.\nA livello faunistico \u00e8 stata segnalata la presenza di lepri, volpi, ricci, cinghiali, fagiani, tassi e lupi, capriolo e cervo. Tra gli animali notturni si annoverano: gufi, civette, barbagianni e pipistrelli. Il Monte Mutria \u00e8 un'oasi di protezione faunistica.\nPercorsi escursionistici.\nDue sono i principali sentieri che permettono di raggiungere la vetta del Monte Mutria. Il primo, pi\u00f9 agevole ma anche pi\u00f9 lungo rispetto al secondo, parte dal centro di Bocca della Selva. Dopo un non troppo lungo percorso asfaltato inizia il vero e proprio sentiero che attraversa faggete e radure sino a raggiungere la vetta. Il secondo percorso, pi\u00f9 ripido e difficoltoso del precedente, parte dalla pendici di Monte Palombaro. Il Palombaro, contrafforte est del Mutria, nel suo punto pi\u00f9 alto (1.552\u00a0m) \u00e8 collegato con la cresta del Mutria e conduce fino alla vicina vetta principale."}
{"id": "2243475", "revid": "486946", "url": "https://it.wikipedia.org/wiki?curid=2243475", "title": "Comunit\u00e0 Montana del Titerno", "text": ""}
{"id": "2243477", "revid": "486946", "url": "https://it.wikipedia.org/wiki?curid=2243477", "title": "Red e Toby 2", "text": ""}
{"id": "2243478", "revid": "767487", "url": "https://it.wikipedia.org/wiki?curid=2243478", "title": "La sua figura", "text": "La sua figura \u00e8 un docufilm diretto da Franco Battiato, uscito il 16 novembre 2007, prodotto da Maria Antonietta Sisini, con Giuni Russo, Franco Battiato, Alice, Lene Lovich, The Mab, Marinella Venegoni, Madre Emanuela della Madre di Dio e Piera Degli Esposti.\nTrama.\nPer tracciare un ritratto artistico e umano di Giuni Russo, vengono utilizzati filmati d'archivio che vanno dagli esordi alle ultime apparizioni televisive. Russo viene intervistata da Paolo Piccioli, nell'aprile 2001 e nel settembre 2002. \u00c8 presente anche una interpretazione dal vivo del brano \"L'addio\", eseguito in una trasmissione degli anni ottanta, alla presenza di Leonardo Sciascia. Partecipano Alice, Lene Lovich, The Mab e l'attrice Piera Degli Esposti.\nProduzione.\nMaria Antonietta Sisini, compagna artistica e di vita di Giuni Russo, insieme a Franco Battiato, amico di Giuni, collaborano alla stesura del documentario. Il booklet interno \u00e8 a cura di Antonio Mocciola."}
{"id": "2243488", "revid": "729019", "url": "https://it.wikipedia.org/wiki?curid=2243488", "title": "Cassutt Special", "text": "Il Cassutt Special era un monomotore da competizione monoposto progettato e costruito negli Stati Uniti d'America dall'ex comandante della Trans World Airlines (TWA) Tom Cassutt nel 1954, ed ancora commercializzato, in kit per l'autocostruzione, dalla National Aeronautics Company dal 2008 come Cassutt Sport o Cassutt Racer.\nIl Cassutt Special \u00e8 un monoplano ad ala media, con carrello d'atterraggio triciclo fisso. La fusoliera e la coda sono costruiti di tubi d'acciaio, e le ali sono costituite da compensato sopra centine di legno.\nNel 2008, i progetti e i kit sono commercializzati da \"National Aeronautics Company\".\nPrimati.\nIl Cassutt Special risult\u00f2 vincitore dell'edizione del National Air Races disputata nel 1958."}
{"id": "2243489", "revid": "35804", "url": "https://it.wikipedia.org/wiki?curid=2243489", "title": "Piazza del Rossio", "text": ""}
{"id": "2243492", "revid": "35804", "url": "https://it.wikipedia.org/wiki?curid=2243492", "title": "Rock'n Roll Over", "text": ""}
{"id": "2243494", "revid": "122653307", "url": "https://it.wikipedia.org/wiki?curid=2243494", "title": "Marshall Field's", "text": "Marshall Field's (ufficialmente Marshall Field &amp; Company) era una catena di grandi magazzini di Chicago, fondata nel 1852 da Marshall Field, al quale viene attribuita la famosa frase \"il cliente ha sempre ragione\". Il 30 agosto 2005 la catena Marshall Field's \u00e8 stata acquistata dalla catena Macy's.\nLa sede ammiraglia \"Marshall Field and Company Building\" in \"State Street\" nel Loop di Chicago (il centro storico) \u00e8 stata ufficialmente ribattezzata \"Macy's State Street\" nel 2006 ed \u00e8 ora uno dei quattro \"flagship store\" principali di Macy's.\nTra le innovazioni apportate alla grande distribuzione dalla societ\u00e0 Marshall Field's vi sono: i ristoranti e le sale da te interne ai magazzini, le scale mobili e le liste nozze."}
{"id": "2243495", "revid": "599013", "url": "https://it.wikipedia.org/wiki?curid=2243495", "title": "Shaman", "text": "Shaman (\"sciamano\") pu\u00f2 riferirsi a:"}
{"id": "2243497", "revid": "339392", "url": "https://it.wikipedia.org/wiki?curid=2243497", "title": "Sirah Rasul Allah", "text": ""}
{"id": "2243500", "revid": "287204", "url": "https://it.wikipedia.org/wiki?curid=2243500", "title": "Storia del golf", "text": "Origini.\nL'esatta origine dello sport del golf non \u00e8 del tutto chiara. La teoria pi\u00f9 diffusa e accettata \u00e8 che questo sport abbia avuto origine in Scozia nel tardo Medioevo quando due contadini si lanciavano una pietra con due bastoni. Un gioco simile al golf odierno \u00e8 per\u00f2 riconducibile gi\u00e0 nel febbraio 1297 negli attuali Paesi Bassi, presso una citt\u00e0 chiamata Loenen aan de Vecht.\nIl gioco cos\u00ec come pensato nei Paesi Bassi era praticato con una stecca e una palla di cuoio. Chi colpiva la palla entro un bersaglio distante diverse centinaia di metri con il minor numero di colpi vinceva.\nComunque il gioco del golf come lo concepiamo noi oggi \u00e8 generalmente considerato un'invenzione scozzese, tanto che il gioco del \"gowf\" era gi\u00e0 menzionato in due Atti del Parlamento Scozzese nel XV secolo, che lo proibivano.\nAlcuni studiosi, comunque, ritengono che tale proibizione si riferisse ad altri giochi pi\u00f9 simili allo shinty o all'hurling, o al moderno hockey su prato, piuttosto che al golf.\nSempre gli studiosi sostengono che il gioco di mandare una palla in una buca del terreno usando una mazza da golf cominci\u00f2 a essere giocato nel XVII secolo nei Paesi Bassi e che poi questo sia stato trapiantato in Scozia.\nLa parola \"golf\" potrebbe essere infatti un'alterazione della parola olandese \"Kolf\" che significa \"mazza\", \"stecca\".\nComunque queste prime forme di gioco sono giustamente viste come forme antenate del moderno golf come lo interpretiamo oggi.\nRimane il fatto che il golf si \u00e8 originato e sviluppato in Scozia: anche il primo campo permanente di golf \u00e8 originario della Scozia, come anche la prima associazione. Le prime regole scritte hanno avuto origine qui e hanno stabilito il campo a diciotto buche.\nIl primo torneo si tenne tra varie citt\u00e0 scozzesi.\nInizialmente il golf ebbe diffusione tra la Scozia e l'Inghilterra e da l\u00ec al resto del mondo. Il pi\u00f9 antico campo da golf nel mondo \u00e8 l'Old Links al Musselburgh Racecourse.\nTestimonianze hanno mostrato che il golf era giocato l\u00ec nel 1672, anche se Mary, regina di Scozia, lo riteneva giocato gi\u00e0 nel 1567.\nMa c'\u00e8 persino un riferimento anteriore e si crede che risalga al 1452, quando Re Giacomo II di Scozia viet\u00f2 il gioco in quanto distraeva i suoi sudditi dalla loro pratica di arcieri.\nEvoluzione del campo da golf.\nIl percorso in un campo da golf non \u00e8 stato sempre composto da 18 buche. Il St Andrews Links occupa una stretta lingua di terra nel territorio di Queen Mary of Scots, a ridosso del mare.\nGi\u00e0 nel XV secolo i golfisti al St Andrews avevano realizzato una buca nel terreno, giocando con buche piazzate secondo quanto dettato dalla topografia del luogo.\nIl campo cos\u00ec composto era di undici buche, disposte fino all'estremit\u00e0 lontana della propriet\u00e0. Uno giocava le buche out, girava, e quindi giocava le buche in, per un totale di 22 buche.\nNel 1974 molte di quelle buche furono considerate troppo corte e allora vennero combinate. Il numero si ridusse da 11 a 9, cos\u00ec che un giro completo del campo comprendeva 18 buche.\nConsiderato che St Andrews era ritenuta la capitale del golf, tutti gli altri campi seguirono l'esempio e le 18 buche rimasero lo standard fino al giorno d'oggi.\nL'evoluzione dell'attrezzatura.\nL'evoluzione del golf pu\u00f2 essere spiegata principalmente dallo sviluppo dell'attrezzatura usata per giocare. Alcune delle molte migliorie apportate al golf sono da ricondurre all'introduzione della pallina da golf. La pallina da golf ha assunto numerose forme differenti prima del 1930 quando l'United States Golf Association diede standard precisi per peso e dimensioni. Questi standard furono poi seguiti da una regolamentazione della USGA che stabiliva che la velocit\u00e0 iniziale di ogni pallina da golf non potesse superare i 250 piedi al secondo. Da quel momento, la pallina da golf ha continuato a svilupparsi, influenzando notevolmente il modo di giocare. \nUn altro fattore rilevante nello sviluppo del golf \u00e8 stato il perfezionamento delle mazze. Le prime mazze da golf erano fatte di legno, che era facilmente reperibile nell'area. Nel corso degli anni lo hickory divenne il legno standard da usare per i bastoni e il caco americano venne scelto per la testa della mazza, a causa della sua durezza e resistenza. Cos\u00ec come la pallina si svilupp\u00f2 e divenne pi\u00f9 duratura con l'introduzione del \"gutty\" intorno al 1850, anche la testa della mazza si miglior\u00f2 con l'introduzione delle mazze dalla testa di ferro. L'introduzione dei bastoni d'acciaio inizi\u00f2 sul finire del decennio 1890, ma la loro adozione da parte del corpo organizzativo del golf fu lenta. Nei primi anni del 1970, la tecnologia dei bastoni cambi\u00f2 di nuovo con l'uso della grafite, per la sua leggerezza e resistenza. Il primo metallo \"legno\" fu sviluppato all'inizio degli anni 1980 e ha poi rimpiazzato completamente il legno grazie alla sua resistenza e versatilit\u00e0. La pi\u00f9 recente tecnologia per le mazze da golf prevede l'uso della grafite per i bastoni e delle teste di titanio, che consentono di realizzarle di dimensioni pi\u00f9 larghe rispetto a quanto precedentemente stabilito.\nLa resistenza di questi materiali ha anche consentito di realizzare la parte frontale della mazza molto pi\u00f9 fine, il che incrementa l'effetto molla della mazza sulla palla, aumentando in teoria la lunghezza del tiro. La USGA ha recentemente limitato questo effetto molla, conosciuto anche come Coefficiente di Restituzione (COR), a 0.83 e la massima dimensione della testa della mazza a 460cc nel tentativo di mantenere la competitivit\u00e0 del gioco.\nEtimologia.\nLa parola \"golf\" fu menzionata per la prima volta in uno scritto del 1457 su una Lista degli Atti del Parlamento di Scozia sui giochi proibiti come \"gouf\", probabilmente derivata dalla parola scozzese \"goulf\" che significa \"colpire o schiaffeggiare\".\nQuesta parola potrebbe anche derivare dall'olandese \"kolf\", che significa \"mazza\", riferita anche allo sport che porta lo stesso nome.\nUna recente testimonianza di un gioco simile al golf in Cina.\nNell'aprile del 2005 una nuova testimonianza ha riacceso il dibattito sull'origine del golf. Una recente dichiarazione avanzata dal Prof. Ling Hongling della Lanzhou University, suggerisce che un gioco simile al golf era gi\u00e0 giocato in Cina fin dalla Dinastia Tang Meridionale, ben 500 anni prima che il golf fosse menzionato in Scozia.\nGli \"Archivi D\u014dngxu\u0101n\" (\u6771\u8ed2\u9304) della Dinastia Song (960\u20131279) contengono la descrizione di un gioco chiamato \"chu\u00edw\u00e1n\" (\u6376\u4e38) e contengono inoltre dei disegni esplicativi del gioco.&lt;ref name=\"http://www.aafla.org/SportsLibrary/ASSH%20Bulletins/No%2014/ASSHBulletin14c.pdf\"&gt;Verifica del fatto che il Golf sia derivato dal Chuiwan&lt;/ref&gt; Esso veniva giocato con 10 mazze che comprendevano una \"cuanbang\", una \"pubang\", e una \"shaobang\", sovrapponibili a un driver, un legno 2 e un legno 3. Le mazze erano intarsiate con giada e oro, il che suggerisce che il golf era uno sport destinato ai benestanti. L'archivio cinese contiene riferimenti a un ufficiale della dinastia Tang Meridionale, il quale chiese alla figlia di scavare delle buchette come bersaglio. Ling sugger\u00ec che il golf fu esportato in Europa e quindi in Scozia da viaggiatori Mongoli nel tardo Medioevo.\nUn portavoce del \"Royal and Ancient Golf Club di St. Andrews\", una delle pi\u00f9 antiche organizzazioni golfistiche di Scozia, ha affermato: \"Giochi con mazze e palle esistono da molti secoli, ma il golf come lo conosciamo oggi, giocato su 18 buche, ha chiaramente avuto origine in Scozia.\"\nIl golf in Italia.\nI primi golf club ad essere creati in Italia sono elencati di seguito."}
{"id": "2243501", "revid": "599013", "url": "https://it.wikipedia.org/wiki?curid=2243501", "title": "La\u1e45k\u00e2vat\u0101ras\u016btra", "text": ""}
{"id": "2243503", "revid": "110157", "url": "https://it.wikipedia.org/wiki?curid=2243503", "title": "Adony", "text": "Adony \u00e8 una citt\u00e0 dell'Ungheria di 3.831 abitanti (dati 2001). \u00c8 situata nella provincia di Fej\u00e9r.\nStoria.\nNei suoi pressi sono state trovate rovine di un forte delle truppe ausiliarie dell'esercito romano risalenti al I secolo. Il nome della localit\u00e0 in latino era \"Vetus Salina\", nella provincia di Pannonia inferiore."}
{"id": "2243511", "revid": "287204", "url": "https://it.wikipedia.org/wiki?curid=2243511", "title": "Battaglia di Ascoli", "text": ""}
{"id": "2243514", "revid": "838137", "url": "https://it.wikipedia.org/wiki?curid=2243514", "title": "Giovanni Battista Rinuccini", "text": "Formazione e primi incarichi.\nApparteneva alla famosa famiglia patrizia fiorentina dei Rinuccini, mentre sua madre, Virginia di Pier Antonio Bandini, fu sorella del cardinale Ottavio Bandini. Fu educato dai gesuiti a Roma, poi studi\u00f2 diritto canonico e civile presso le universit\u00e0 di Bologna, Perugia e Pisa.Ordinato sacerdote nel 1624, inizi\u00f2 una promettente carriera di avvocato canonista nei tribunali ecclesiastici; si distinse anche nelle lettere, tanto da essere ammesso nell'Accademia della Crusca. Si rec\u00f2 a Roma, al servizio dello zio, ma qui una febbre (forse la malaria) gli compromise irrimendiabilmente la salute. Fu poi nominato \"cameriere\" da Gregorio XV e infine lo zio, il cardinale Ottavio Bandini, lo raccomand\u00f2 per l'arcidiocesi di Fermo, allora vacante.\nArcivescovo di Fermo.\nRapidamente Rinuccini fu ordinato sacerdote e ricevette una speciale dispensa per diventare arcivescovo di Fermo, abbreviando ogni termine previsto per il \"cursus\" ecclesiastico: fu ordinato arcivescovo nell'ottobre del 1625.\nNonostante le modalit\u00e0 della sua elezione, si dimostr\u00f2 profondamente impegnato per il benessere del popolo di Fermo e rifiut\u00f2, nel 1631, l'offerta della pi\u00f9 prestigiosa arcidiocesi di Firenze.\nLa missione irlandese.\nRinuccini, nonostante la mancanza di esperienza diplomatica, nel marzo del 1645 fu nominato da Innocenzo X nunzio apostolico in Irlanda, presso la Confederazione che i rivoltosi cattolici avevano promosso, nel quadro di quelle che si chiamarono guerre confederate irlandesi.\nEgli succedette ad un precedente nunzio, Pierfrancesco Scarampi. Durante il viaggio verso l'Irlanda pass\u00f2 per Parigi, dove trascorse diversi mesi nel vano tentativo di alleviare le tensioni tra il governo del cardinale Mazzarino e la Santa Sede.Infine salp\u00f2 per l'Irlanda nel settembre del 1645. Dopo un viaggio avventuroso, durante il quale la sua nave fu inseguita da navi da guerra inglesi e portata fuori rotta da tempeste, Rinuccini fu ricevuto con grande pompa e onore nella capitale della Confederazione, Kilkenny, il 12 novembre 1645. Dichiar\u00f2 che la sua missione era mirata anche al sostegno del re Carlo I contro il Parlamento inglese, ma che il suo obiettivo principale era quello di garantire il libero e pubblico esercizio della religione cattolica e il restauro di chiese e propriet\u00e0 ecclesiastiche.\nObbiettivi politico-religiosi.\nRinuccini aveva inviato in anticipo armi e munizioni. Dodici giorni dopo il suo arrivo giunse un nuovo carico. Tali forniture diedero un enorme contributo all'influenza del Rinuccini nella politica interna della Confederazione, perch\u00e9 il Nunzio utilizz\u00f2 il denaro e le armi per specifici progetti militari di proprio interesse, invece di consegnarli al governo confederato, o Supremo Consiglio.\nRinuccini era infatti giunto in Irlanda mentre erano in corso complesse trattative tra i \"confederati\" e il rappresentante protestante del re, duca di Ormonde. Il re sperava di ottenere una tregua con i confederati, al fine di reclutare soldati irlandesi per la lotta contro i \"parlamentari\" in Inghilterra: aveva anche autorizzato il conte di Glamorgan a condurre trattative segrete promettendo concessioni aggiuntive per i cattolici irlandesi.\nRinuccini ader\u00ec ai negoziati nel tentativo di ottenere da Glamorgan ulteriori concessioni: dichiarava infatti di puntare alla formazione di uno stato cattolico indipendente in Irlanda.\nIn particolare, il Nunzio voleva l'assicurazione che le chiese protestanti e le terre conquistate nella ribellione sarebbero restate in mani cattoliche, coerentemente con quanto avvenne in zone controllate dai cattolici durante la Guerra dei Trent'anni e pu\u00f2 essere vista come parte della pi\u00f9 ampia Controriforma in Europa. Il Nunzio aveva anche fantasiose speranze di utilizzare l'Irlanda come base per ristabilire il cattolicesimo in Inghilterra.\nTuttavia la missione del conte di Glamorgan si concluse nella massima confusione quando le sue istruzioni segreto furono rivelate nel Parlamento inglese e Ormonde lo denunci\u00f2 come traditore per evitare qualsiasi sospetto su s\u00e9 stesso o sul re.\nRinuccini aveva anche esortato il Consiglio supremo Confederato ad adottare il trattato negoziato con il papa a Roma da sir Kenelm Digby a nome della regina Enrichetta Maria (regina - consorte di Carlo I), piuttosto che proseguire i negoziati con Ormonde, ma il Consiglio concluse un trattato noto come la Prima pace di Ormond nel marzo del 1646.\nLe fazioni irlandesi.\nIl Consiglio supremo della Confederazione era dominata dai ricchi magnati latifondisti, prevalentemente di origine Old English, che erano ansiosi di giungere a un accordo con la monarchia degli Stuart che garantisca loro la propriet\u00e0 della terra, pieni diritti civili per i cattolici, e tolleranza per il cattolicesimo. Tuttavia, ad essi si opposero molti all'interno della Confederazione, che volevano condizioni migliori, compreso l'autogoverno per l'Irlanda, l'annullamento delle confische delle terre volute dagli Old English e l'istituzione del cattolicesimo come religione di Stato.\nL'influenza di Rinuccini sui \"confederati\" era stato rafforzata con il denaro, le armi e le munizioni fornite dal Vaticano e da donatori cattolici di tutta Europa. Tali forniture consentirono ai confederati di dotare convenientemente gli esercito del Leinster e dell'Ulster, per la prima volta nella guerra. Nel giugno 1646, l'esercito dell'Ulster, sotto il comando di Owen Roe O'Neill inflisse una grave sconfitta ai britannici nella battaglia di Benburb; il mese successivo, il comandante del Leinster, Thomas Preston, cattur\u00f2 i castelli di Roscommon e Bunratty.\nOpposizione alla \"Pace di Ormonde\".\nQueste vittorie convinsero Rinuccini che i \"confederati\" sarebbero stati in grado di conquistare l'intera Irlanda, mentre nel corso delle trattative era stata concessa solo la pratica privata del cattolicesimo. Sostenendo che era stato deliberatamente ingannato, Rinuccini pubblicamente dichiar\u00f2 la sua opposizione alla \"Pace di Ormonde\", che fu proclamata a Dublino il 30 luglio. Nel mese di agosto, Rinuccini convoc\u00f2 un sinodo a Waterford, dove denunci\u00f2 il trattato e, con il sostegno del clero cattolico, pronunci\u00f2 una sentenza di scomunica a tutti i confederati che avessero continuato a favorirla. Rinuccini torn\u00f2 a Kilkenny nel mese di settembre, con il sostegno militare dei leader confederati, i generali O'Neill e Preston. La \"Pace di Ormonde\" fu dichiarata nulla e i membri del Consiglio Supremo che la sostenevano furono incarcerati. Fu eletto un nuovo Consiglio supremo, con Rinuccini in qualit\u00e0 di Presidente.\nSotto Rinuccini, il Consiglio ordin\u00f2 un immediato attacco a Dublino con l'azione congiunta degli eserciti del Leinster e dell'Ulster, ma la campagna fall\u00ec a causa della diffidenza reciproca tra O'Neill e Preston. L'abbandono dell'assedio di Dublino nel novembre 1646 fu dannos per l'influenza e il prestigio di Rinuccini. Anche se l'Assemblea generale che si riun\u00ec a Kilkenny nel gennaio 1647 conferm\u00f2 il rigetto della \"Pace di Ormonde\", Rinuccini rinunci\u00f2 presidenza del Consiglio Supremo.Nel corso del 1647 il Consiglio supremo tent\u00f2 di attuare una politica pi\u00f9 moderata, ma continu\u00f2 a disconoscere il trattato di pace: perci\u00f2 il duca di Ormond e si rivolse al Parlamento inglese e trasfer\u00ec a Dublino forze inglesi (agosto 1647). Ne seguirono due sconfitte devastanti per i confederati del Leinster e del Munster: a Dungan's Hill (agosto 1647) e a Knocknanuss (novembre 1647).\nSconfitta e ritirata.\nRinuccini sperava ancora di risollevare la Confederazione con ulteriori finanziamenti da parte del Vaticano, ma essi arrivarono troppo tardi e non furono sufficienti a influenzare il corso degli eventi.\nLa dirigenza confederata tentava frettolosamente di concludere un nuovo accordo con i realisti inglesi, per evitare la conquista \"parlamentare\" di Irlanda. Anche se i termini di questo secondo trattato erano migliori del primo, l'arcivescovo si oppose con forza alle trattative dei confederati con Lord Inchiquin nella primavera del 1648 e dichiar\u00f2 che ogni membro del Consiglio Supremo che avesse sostenuto la Tregua di Inchiquin sarebbe stato scomunicato.\nTuttavia, in questa occasione, il clero cattolico si divise sull'accettazione dell'accordo.\nIl Nunzio cerc\u00f2 invano di ripetere il suo successo del 1646, grazie alla scomunica di coloro che sostenevano la pace: i vescovi irlandesi si divisero in merito alla questione e cos\u00ec l'autorit\u00e0 di Rinuccini scem\u00f2.\nLa maggior parte dei generali confederati sostennero il trattato, ma O'Neill rimase fedele a Rinuccini. Una guerra civile all'interno della Confederazione scoppi\u00f2 quando O'Neill dichiar\u00f2 guerra al Consiglio supremo e port\u00f2 l'esercito dell'Ulster contro Kilkenny. Tuttavia, a O'Neill mancavano le risorse per raggiungere una vittoria decisiva e Rinuccini non fu in grado di unire il clero nell'opposizione al Consiglio supremo. Nel settembre del 1648, Ormonde torn\u00f2 in Irlanda e inizi\u00f2 i negoziati per un nuovo trattato tra i confederati e i realisti inglesi che, in ultima analisi, port\u00f2 allo scioglimento della Confederazione.\nMalato e scoraggiato, Rinuccini lasci\u00f2 l'Irlanda nel febbraio del 1649.\nConseguenze della Nunziatura.\nSul piano militare, Owen Roe O'Neill non fu in grado di invertire l'equilibrio politico. Nello stesso anno 1649, Oliver Cromwell guid\u00f2 la riconquista dell'isola da parte degli inglesi \"parlamentari\", in seguito alla quale il cattolicesimo fu duramente represso. La pratica del cattolicesimo fu vietata, i terreni di propriet\u00e0 di cattolico-irlandese furono confiscati in massa e tutti i sacerdoti cattolici catturati furono giustiziati.\nIn conclusione, a parte alcuni successi militari come la Battaglia di Benburb, il principale risultato degli sforzi di Rinuccini \u00e8 stato quello di aggravare le lotte tra fazioni all'interno della confederazione irlandese, che facilitarono la sconfitta.\nAutodifese e accuse.\nRinuccini torn\u00f2 a Roma, dove scrisse un ampio resoconto della sua azione in Irlanda: in esso conto imputa la sconfitta alla vanagloria e alle divisioni tribali, cause della disunione tra i cattolici in Irlanda. In particolare, egli cita il tradimento degli Old English come ragione della sconfitta cattolica. Gli irlandesi gaelici, egli scrive, pur essendo meno civilizzati, sono cattolici pi\u00f9 sinceri.\nIl Papa critic\u00f2 il suo comportamento in Irlanda e successivamente autorizz\u00f2 l'assoluzione di molti di coloro che egli aveva scomunicato.\nRinuccini incaric\u00f2 due frati cappuccini irlandesi, Richard O'Ferrall e Robert O'Connell, di compilare il resoconto della sua missione in Irlanda, che divenne noto come \"Commentarius Rinuccinianus\".\nRitorno a Fermo.\nTorn\u00f2 a Fermo nell'agosto 1650, ma la sua fragile salute peggior\u00f2 dall'anno successivo. Mor\u00ec nel dicembre del 1653 e fu sepolto nella Cattedrale di Fermo.\nOpere letterarie.\nRinuccini scrisse anche una serie di opere tra cui libri di filosofia, retorica, storia e geografia. Pur considerando i suoi scritti religiosi come le sue opere pi\u00f9 importanti, il libro pi\u00f9 popolare di Rinuccini fu \"Il Cappuccino Scozzese\", (1644) una vita romanzata del frate scozzese George Leslie.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2243516", "revid": "110157", "url": "https://it.wikipedia.org/wiki?curid=2243516", "title": "Alcs\u00fatdoboz", "text": "Alcs\u00fatdoboz \u00e8 un comune dell'Ungheria di abitanti (dati 2001). \u00c8 situato nella provincia di Fej\u00e9r."}
{"id": "2243518", "revid": "124683333", "url": "https://it.wikipedia.org/wiki?curid=2243518", "title": "Jan K\u0159titel V\u00e1clav Kalivoda", "text": "Biografia.\nStudi\u00f2 violino e composizione nel conservatorio di Praga. Completati gli studi divenne membro dell'orchestra dell'opera della sua citt\u00e0 e in seguito direttore dell'orchestra privata del principe F\u00fcrstenberg a Donaueschingen.\nCome compositore raggiunse una certa notoriet\u00e0 in Germania. Robert Schumann us\u00f2 parole di ammirazione per la sua \"Quinta Sinfonia\" (1840): lo stesso compositore sassone d'altronde nel terzo movimento della sua \"Quarta Sinfonia\" (1841, ma riveduta nel 1851) cit\u00f2 quasi letteralmente il Minuetto della Prima Sinfonia op.7 (1824) di Kalliwoda.\nOpere.\nConcertino fur oboe und orchester F-dur op. 110"}
{"id": "2243520", "revid": "234156", "url": "https://it.wikipedia.org/wiki?curid=2243520", "title": "Johann Baptist Wenzel Kalliwoda", "text": ""}
{"id": "2243521", "revid": "4711", "url": "https://it.wikipedia.org/wiki?curid=2243521", "title": "Ellak", "text": ""}
{"id": "2243522", "revid": "339392", "url": "https://it.wikipedia.org/wiki?curid=2243522", "title": "Dengizik", "text": ""}
{"id": "2243526", "revid": "330183", "url": "https://it.wikipedia.org/wiki?curid=2243526", "title": "SIM (moto)", "text": ""}
{"id": "2243534", "revid": "19933", "url": "https://it.wikipedia.org/wiki?curid=2243534", "title": "Lingua azteca", "text": ""}
{"id": "2243536", "revid": "767487", "url": "https://it.wikipedia.org/wiki?curid=2243536", "title": "\u00c1rt\u00e1nd", "text": "\u00c1rt\u00e1nd \u00e8 un comune dell'Ungheria di 598 abitanti (dati 2001). \u00c8 situato nella provincia di Hajd\u00fa-Bihar. \u00c8 presente la dogana stradale con la Romania."}
{"id": "2243542", "revid": "1305772", "url": "https://it.wikipedia.org/wiki?curid=2243542", "title": "Helix", "text": ""}
{"id": "2243549", "revid": "1305772", "url": "https://it.wikipedia.org/wiki?curid=2243549", "title": "Bad Girl", "text": ""}
{"id": "2243550", "revid": "36426", "url": "https://it.wikipedia.org/wiki?curid=2243550", "title": "Real Fabbrica di Napoli", "text": ""}
{"id": "2243554", "revid": "1573940", "url": "https://it.wikipedia.org/wiki?curid=2243554", "title": "Mus'ab ibn al-Zubayr", "text": "Biografia.\nBello, cavalleresco, estremamente generoso, assomigli\u00f2 a suo fratello maggiore per il coraggio e per la durezza in guerra. \u00c8 ricordato principalmente per la sua campagna bellica, condotta nella sua veste di governatore dell'Iraq, contro al-Mukht\u0101r b. Ab\u012b \u02bfUbayd al-Thaqaf\u012b, che occupava Kufa in nome dell'alide Muhammad ibn al-Hanafiyya, che aveva ridotto Mu\u1e63\u02bfab ad agire nella sola regione di Bassora in rappresentanza di \u02bfAbd All\u0101h.\nL'inevitabile scontro con al-Mukht\u0101r fu affidato a Mu\u1e63\u02bfab dal fratello \u02bfAbd All\u0101h nel 687 e quando questi arriv\u00f2 a Bassora pronunci\u00f2 una \"khu\u1e6dba\" minacciosa che faceva presagire l'imminenza dell'urto contro l'alide che, infatti, ebbe luogo di l\u00ec a poco.\nI sostenitori di al-Mukht\u0101r vennero sconfitti ad al-Madhar e poi a \u1e24ar\u016bra. Dopo un assedio di 4 mesi, al-Mukht\u0101r fu ucciso mentre combatteva con i suoi 7 soldati contro 40.000 soldati di Mosab e Mukhtar fu tradito da sui 7.000 soldati che erano stati comprati da Mosab il 3 aprile 687, e Mu\u1e63\u02bfab condann\u00f2 a morte molti degli sconfitti. Questi successi sconvolsero il fratello che in un primo momento lo depose, per poi tornare sulle sue decisioni a causa della pressione della popolazione irachena che richiedeva il ritorno di Mu\u1e63\u02bfab.\nSoppressa la rivolta di al-Mukht\u0101r, Mu\u1e63\u02bfab dovette fronteggiare la minaccia nella parte settentrionale dell'Iraq rappresentata dal califfo omayyade \u02bfAbd al-Malik b. Marw\u0101n. Con difficolt\u00e0 ferm\u00f2 \u02bfUbayd All\u0101h b. al-\u1e24urr, che cercava di alimentare una contro-rivoluzione, ma un tentativo analogo su Bassora dell'omayyade Kh\u0101lid b. \u02bfAbd All\u0101h b. Kh\u0101lid fall\u00ec. Trattando con durezza i cittadini di Bassora favorevoli all'omayyade, Mu\u1e63\u02bfab fin\u00ec con l'alienarsi le personalit\u00e0 pi\u00f9 influenti della citt\u00e0 i quali, di nascosto, cominciarono a negoziare con i marwanidi, prima ancora di dichiararsi apertamente in loro favore.\nNel 689-90 il governatore zubayride dovette porre fine ai saccheggi eseguiti dagli Zanj nella regione di Bassora. L'anno seguente un esercito siriano capeggiato dallo stesso Kh\u0101lid giunse ad accamparsi a Jufrat N\u0101fi\u02bf/Jufrat Kh\u0101lid (da qui il nome Jufriyya dato all'esercito). Mu\u1e63\u02bfab non pot\u00e9 a lungo resistere, n\u00e9 alla popolazione che si faceva a lui sempre pi\u00f9 ostile, n\u00e9 alla pressione omayyade che andava crescendo. Inoltre le truppe zubayridi manifestavano solo un moderato entusiasmo nei confronti del loro comandante. I suoi pi\u00f9 fidati soldati, stanchi del suo pugno di ferro, erano pronti a tradirlo negoziando con \u02bfAbd al-Malik che prometteva ampi favori. Quest'ultimo aveva provato a negoziare anche con Mu\u1e63\u02bfab che, venuto a conoscenza dell'ambiguit\u00e0 dei suoi militari, declin\u00f2 le offerte e decise di affrontare la morte in battaglia.\nTra i suoi alleati solo Ibr\u0101h\u012bm b. al-M\u0101lik al-Ashtar (figlio di Malik al-Ashtar) combatt\u00e9 con ardore, morendo a ottobre a Maskin, presso balad (Iraq), prima della battaglia di Dayr al-J\u0101thal\u012bq (novembre 691). Gli altri si astennero o cambiarono fronte andando a rafforzare le schiere siriane. Mu\u1e63\u02bfab, disarcionato dal proprio cavallo, ricevette a Dayr al-J\u0101thal\u012bq il colpo mortale ifertogli da \u02bfUbayd All\u0101h b. Zabay\u0101n. Era la met\u00e0 di ottobre 691.\n\u02bfAbd al Malik ordin\u00f2 ai suoi poeti di esaltare la sua fine eroica. La generosit\u00e0 di Mus\u02bfab fu molto lodata e decantata. Si racconta che il fratello \u02bfAbd All\u0101h, ricevute le notizie della sua morte, rimase del tutto indifferente, non approvando la sua esagerata passionalit\u00e0 per le donne e per la durezza delle sue repressioni, oltre che per una sua rozzezza di modi e per gli insulti che era solito lanciare agli avversari, secondo l'antica usanza dei guerrieri preislamici."}
{"id": "2243560", "revid": "248632", "url": "https://it.wikipedia.org/wiki?curid=2243560", "title": "32-Bit", "text": ""}
{"id": "2243561", "revid": "248632", "url": "https://it.wikipedia.org/wiki?curid=2243561", "title": "Tre dimensioni", "text": ""}
{"id": "2243574", "revid": "174925", "url": "https://it.wikipedia.org/wiki?curid=2243574", "title": "Idee", "text": ""}
{"id": "2243576", "revid": "174925", "url": "https://it.wikipedia.org/wiki?curid=2243576", "title": "Sensazioni", "text": ""}
{"id": "2243594", "revid": "119063302", "url": "https://it.wikipedia.org/wiki?curid=2243594", "title": "Carlo Bergoglio", "text": "Biografia.\nOriginario di Cuorgn\u00e8, esord\u00ec nel 1912 come caricaturista per il \"Guerin Sportivo\". Dopo la prima guerra mondiale (fu ufficiale di fanteria) collabor\u00f2 assieme a intellettuali come Attilio Mussino e Angiolo Silvio Novaro con la rivista torinese d'ispirazione cattolica \"Cuor d'oro\" (1922-1926) e riprese l'attivit\u00e0 al \"Guerin\", diretto da Giulio Corradino Corradini, di cui divent\u00f2 inviato e caporedattore. Segu\u00ec particolarmente il ciclismo e il calcio; ritrasse numerosi ciclisti e ide\u00f2, nella rubrica \"L'araldica dei calci\", apprezzate \"mascotte\" delle squadre di il calcio italiane, simbologia utilizzata ancora oggi da societ\u00e0, giornalisti e tifoserie.\nNel 1945 lasci\u00f2 il \"Guerino\" e accett\u00f2 l'offerta di Renato Casalbore, che lo nomin\u00f2 vicedirettore del neonato \"Tuttosport\". Scrisse le prefazioni ai libri di Alfredo Binda \"Le mie vittorie e le mie sconfitte\" (1931), di Fulvio Bernardini \"Dieci anni con la nazionale\" (1946) e di Giampiero Boniperti \"La mia Juventus\". Pubblic\u00f2 anche due libri: nel 1929 \"Dalli all'arbitro! Abbecedario del perfetto tifoso\" e nel 1946 \"Vita segreta dei giri d'Italia\". Nel 1949 sostitu\u00ec Casalbore, scomparso nella tragedia di Superga, alla direzione di \"\u00abTuttosport\u00bb\". Mor\u00ec improvvisamente nel 1959, a 64 anni; gli furono dedicate la Pinacoteca comunale e il campo sportivo di Cuorgn\u00e8.\nNel 1948 in occasione del 50\u00ba anniversario della FIGC fu insignito del titolo di \"pioniere del calcio italiano\"."}
{"id": "2243599", "revid": "247222", "url": "https://it.wikipedia.org/wiki?curid=2243599", "title": "The Showmen (1969)", "text": "The Showmen \u00e8 l'album di debutto del gruppo musicale italiano The Showmen, pubblicato nel 1968."}
{"id": "2243605", "revid": "729019", "url": "https://it.wikipedia.org/wiki?curid=2243605", "title": "Gruppo Esplorazione Aeromarittima", "text": "Il Gruppo esplorazione aeromarittima della Guardia di Finanza, in acronimo GEA, ha sede presso l'Aeroporto militare Mario de Bernardi di Pratica di Mare, Pomezia (RM) ed \u00e8 una delle componenti di proiezione del Comando operativo aeronavale della Guardia di Finanza..\n\u00c8 l'unico reparto di volo del Corpo dotato di aeroplani e non di elicotteri, e rappresenta l'eccellenza della componente alturiera della Guardia di Finanza, testimonianza tangibile dell'evoluzione tecnico operativa raggiunta dal servizio aereo a partire dagli anni cinquanta.\nInsieme ai Gruppi aeronavali della Guardia di Finanza forma la componente alturiera della Fiamme gialle.\nLo stemma.\nLo stemma del Gruppo esplorazione aeromarittima, ispirato ai pi\u00f9 celebri e antichi reparti di volo delle forze armate nazionali e straniere che operano sul mare, rappresenta allegoricamente la lotta tra la componente ad ala fissa della Guardia di Finanza (il grifone) e l'organizzazione criminale che opera illecitamente via mare (l'idra). Il sole, con i suoi vistosi raggi gialli, indica invece il sopravvento della luce sull'oscurit\u00e0 andando a simboleggiare, quindi, la vittoria delle forze del bene su quelle del male.\nIl motto.\n\u201cCon il rostro e con l'artiglio!\u201d \u00e8 il motto del Gruppo esplorazione aeromarittima. Il riferimento \u00e8 sempre riconducibile al grifone, figura mitologica alata che da sempre identifica il corpo della Guardia di Finanza. \u00c8 un incitamento a lottare con tutti i mezzi contro l'illegalit\u00e0 attraverso le infallibili armi rappresentate dal rostro (dal latino \u201crostrum\u201d ovvero il becco del grifone) e l'artiglio del rapace.\nLa storia.\nLa Guardia di Finanza ha introdotto il mezzo aereo nel dispositivo operativo di contrasto ai traffici illeciti via mare a partire dagli anni cinquanta.\nLe sempre pi\u00f9 pressanti e diversificate esigenze operative nel contrasto ai traffici illeciti conducono all'istituzione di una componente d'altura ed all'acquisizione di una componente aerea ad \u201cala fissa\u201d da dedicare al pattugliamento marittimo.\nNasce cos\u00ec, il 1\u00ba agosto 1991, il II Gruppo aereo del centro aviazione, agli ordini del Ten.Col. Antonino Sarica, primo comandante del reparto.\nCon l'immissione in servizio dei primi velivoli P166DL3, il Gruppo inizia cos\u00ec a scrivere la sua storia nella lotta alla criminalit\u00e0 organizzata. L'arrivo dell'ATR 42, datato 1996, permette al Reparto di ampliare il proprio raggio d'azione, che viene cos\u00ec ad assumere una connotazione internazionale.\nIl 1\u00ba gennaio del 2000 nasce il \u201cGruppo esplorazione aeromarittima\u201d, che ad oggi \u00e8 prossimo al traguardo delle 50.000 ore di volo.\nOre di volo operative, caratterizzate da importantissimi risultati di polizia, che hanno permesso alla Guardia di Finanza il sequestro di migliaia di chili di sostanze stupefacenti e tabacchi di contrabbando, l'avvistamento ed il soccorso di centinaia di natanti carichi di migranti, il controllo del territorio ai fini delle attivit\u00e0 di polizia economico-finanziaria, nonch\u00e9 la repressione di fenomeni di inquinamento del mare.\nNel febbraio del 2007 si amplia il parco aereo del Gruppo esplorazione aeromarittima con l'arrivo del Piaggio P-180, destinato ai collegamenti ed ai trasporti tattico-operativi in Italia e all'estero.\nAttualmente comanda il reparto il Col. pil. Domenico Di Biase\nLa flotta.\nP166DL3.\n\u00c8 il primo velivolo assegnato al GEA nel 1990, il primo vettore equipaggiato con sistema di missione dedicato al pattugliamento marittimo, protagonista indiscusso delle gloriose operazioni di esordio del reparto aereo ad ala fissa della Guardia di Finanza. Oggigiorno \u00e8 quasi esclusivamente destinato all'attivit\u00e0 di formazione del personale navigante. Su questa macchina infatti, gli aspiranti piloti della Guardia di Finanza concludono l'ultima fase addestrativa volta al conseguimento del brevetto di pilota militare presso il 70\u00ba Stormo dell'Aeronautica Militare.\napertura alare 14,69\u00a0m \nlunghezza 12,38\u00a0m \naltezza 5\u00a0m \npeso massimo al decollo 4300\u00a0kg \ncarico utile 1100\u00a0kg \nequipaggio operativo 2 piloti; 1 operatore di sistema; 1 tecnico di volo \npasseggeri 8\ntangenza massima 24000\u00a0ft \nvelocit\u00e0 massima di crociera 225kts \nautonomia oraria 4h \nautonomia chilometrica 720\u00a0nm\nP166DP1.\n\u00c8 l'evoluzione del P166DL3, nato da uno studio richiesto dal GEA, teso a mantenere una linea di volo operativa a medio raggio attraverso l'ammodernamento della precedente versione del velivolo, in termini avionici, di motorizzazione e di sistema di missione. Attualmente sono stati consegnati i primi 7 di un totale di otto velivoli.\napertura alare 14,69\u00a0m \nlunghezza 12,39\u00a0m \naltezza 5\u00a0m \npeso massimo al decollo 4500\u00a0kg \ncarico utile 1390\u00a0kg \nequipaggio operativo 2 piloti; 1 operatore di sistema; 1 tecnico di volo \npasseggeri 3\ntangenza massima 24000\u00a0ft \nvelocit\u00e0 massima di crociera 210kts \nautonomia oraria 5h \nautonomia chilometrica 950\u00a0nm\nATR42MP.\nImmesso in servizio nel 1996, \u00e8 il vettore principalmente utilizzato dal GEA nell'attivit\u00e0 di pattugliamento operativo a largo raggio. Attualmente il reparto dispone di 4 aeromobili di cui due di recente assegnazione con motorizzazione potenziata (ATR42MP 500). La sua versatilit\u00e0 consente una rapida riconfigurazione in versione da trasporto passeggeri, trasporto truppe, trasporto traumatizzati (medevac), cargo e ricerca e soccorso (sar). Grazie alla dotazione di un sistema di missione di elevatissimo livello tecnologico (ATOS), il velivolo \u00e8 in grado di svolgere l'attivit\u00e0 di ricerca su ampia scala e l'investigazione dei natanti sospetti in maniera occulta.\napertura alare 24,57\u00a0m \nlunghezza 22,67\u00a0m \naltezza 7,75\u00a0m \npeso massimo al decollo 18600\u00a0kg \ncarico utile 4800\u00a0kg \nequipaggio operativo 2 piloti; 2 operatori di sistema; 1 tecnico di volo \npasseggeri 48 \ntangenza massima 25000\u00a0ft \nvelocit\u00e0 massima di crociera 250kts \nautonomia oraria 7h \nautonomia chilometrica 1300\u00a0nm\nP180 \u201cAvanti II\".\nUltimo nato della ditta Piaggio Aereo che ha riscosso un clamoroso successo nel settore dell'aviazione civile di classe \u201cexecutive\u201d per le alte prestazioni garantite a fronte di bassissimi costi di gestione, \u00e8 equipaggiato con un sistema avionico di ultima generazione denominato \u201cProline 21\u201d. Il GEA ha messo in linea due aeromobili di questo tipo dal 2007 e li ha destinati alle missioni di supporto tattico in operazioni.\napertura alare 13,84\u00a0m \nlunghezza 14,41\u00a0m \naltezza 3,98\u00a0m \npeso massimo al decollo 5239\u00a0kg \ncarico utile 1919\u00a0kg \nequipaggio operativo 2 piloti; 1 tecnico di volo \npasseggeri 9\ntangenza massima: 41000\u00a0ft \nvelocit\u00e0 massima di crociera: 350kts \nautonomia oraria: 4h \nautonomia chilometrica: 1400\u00a0nm\nOperazioni.\nIl Gruppo esplorazione aeromarittima rappresenta, a partire dagli anni novanta, il mezzo attraverso il quale il corpo della Guardia di Finanza ha allargato il suo campo d'azione nell'esercizio dei propri compiti istituzionali. Il reparto di volo infatti, oltre a garantire una capacit\u00e0 di intervento sull'intero bacino del Mediterraneo, ha costituito l'efficace strumento attraverso il quale le Fiamme Gialle si sono proposte oltre i confini dell'Unione europea, in un'attivit\u00e0 operativa di iniziativa e di supporto su richiesta degli altri Paesi membri.\nRiscuotendo il plauso delle pi\u00f9 alte cariche dello Stato per le pregevoli operazioni di servizio compiute e per gli eccezionali risultati raggiunti, il GEA ha operato in molteplici settori operativi: lotta all'immigrazione clandestina, contrasto al traffico di stupefacenti, prevenzione e repressione del contrabbando, contrasto al traffico di armi, attivit\u00e0 di polizia ambientale tramite l'impiego di sensori aviotrasportati. A partire dagli anni novanta fino ad oggi, infatti, ogni anno \u00e8 costellato di operazioni di servizio che hanno contribuito ad accrescere il prestigio del Corpo in ambito nazionale ed internazionale.\nImmigrazione clandestina.\nDoveroso citare, in primo luogo, l'impiego in Senegal: il reparto di volo, nell'ambito dell'operazione di cooperazione internazionale \u201cHERA\u201d, \u00e8 stato impegnato, per quattro anni circa, in missioni operative tese al contrasto del fenomeno dell'immigrazione clandestina dalle coste dell'Africa Occidentale alle isole Canarie.\nSempre nel settore del contrasto al fenomeno dell'immigrazione clandestina, che in questo momento storico costituisce un'area di notevole criticit\u00e0 sul piano socio-politico che investe l'intera Comunit\u00e0 europea, il GEA si \u00e8 distinto in innumerevoli missioni di volo, intervenendo efficacemente nella repressione del fenomeno criminoso, svolgendo contestualmente un'insostituibile attivit\u00e0 di soccorso di riconosciuta valenza umanitaria. Nel 2007 il GEA \u00e8 stato protagonista di una complessa missione operativa denominata \u201cCENGIZHAN\u201d, primo caso di fermo e sequestro di una \u201cnave madre\u201d dedita al trasbordo di migranti clandestini su scafi veloci diretti verso le coste italiane.\nTraffici illeciti.\nIl Gea \u00e8 quotidianamente chiamato a confrontarsi con l'elevata \u201cprofessionalit\u00e0\u201d delle emergenti organizzazioni criminali. In acque internazionali, navi di grosso tonnellaggio (\u201cnavi madri\u201d) battenti bandiera estera operano il trasbordo di ingenti quantitativi di tabacchi lavorati esteri e di sostanze stupefacenti su potenti motoscafi o insospettabili pescherecci, il cui compito \u00e8 quello di scaricare la merce sulle coste italiane.\nLa Convenzione di Montego Bay, in particolare, che, in deroga al principio generale della potest\u00e0 esclusiva dello Stato di Bandiera sull'imbarcazione navigante in alto mare, riconosce allo Stato costiero la possibilit\u00e0 di applicare gli istituti della \u201cPresenza Costruttiva\u201d e del conseguente \u201cDiritto di Inseguimento\u201d a protezione degli interessi nazionali(art.111).\nIn questo ambito si inserisce l'operazione \u201cJANET\u201d, del 1999. Primo caso in cui \u00e8 stato riconosciuto l'istituto della Presenza Costruttiva senza procedere al fermo del motoscafo che aveva caricato dalla nave madre, conclusosi con il sequestro di una motonave e di 2.935\u00a0kg di T.L.E.\nNon si possono non ricordare le operazioni \u201cTESTA ROSSA\u201d e \u201cVALIANT\u201d. La prima, portata a termine nel 2007 con il sequestro di 5.306\u00a0kg di droga e di un peschereccio. La seconda, anno 2003, condotta in territorio spagnolo ed italiano, in collaborazione con le autorit\u00e0 iberiche, culminata con il sequestro di un motoyacht e di 11.060\u00a0kg di droga.\nImportante anche l'operazione \u201cOMBRA\u201d, esordio operativo del GEA nello scenario operativo del contrasto traffico internazionale di stupefacenti e testimonianza principe del coraggio e della professionalit\u00e0 che contraddistingiono gli uomini del Reparto. Perfezionata l'operazione di individuazione ed intercettazione di un target in prossimit\u00e0 del litorale di Pratica di Mare, l'equipaggio di volo, appena atterrato, si dirigeva sul punto di sbarco per procedere all'arresto di nr. 10 responsabili ed al sequestro di 4.166\u00a0kg di sostanze stupefacenti.\nNegli ultimi anni anche l'oceano Atlantico \u00e8 entrato a far parte dello scenario operativo del GEA in materia di stupefacenti. Due le operazioni di servizio di rilievo, coordinate dal Marittime Analysis And Operation Center di Lisbona: la prima, la storica \"operazione Albatros\", conclusasi nel febbraio del 2009 con il sequestro record di oltre 5.500\u00a0kg di cocaina e l'arresto di 5 persone; la seconda, l'operazione Devop, del dicembre 2009, che ha consentito l'arresto di 7 persone ed il sequestro di 1000\u00a0kg di cocaina nascosti a bordo della motonave \"Destiny Empress\".\nPolizia ambientale.\nDegno di nota l'impegno del GEA nel settore della polizia ambientale. Il velivolo P166DL3 dispone di uno scanner bispettrale denominato \u201cDaedalus\u201d che, captando le differenze di temperatura e di riflessione della luce su una data porzione di mare, \u00e8 in grado di individuare l'eventuale presenza di agenti inquinanti. A tal riguardo, doveroso ricordare la missione effettuata nel lontano 1992 in Spagna, nella regione della Galizia, in occasione del disastro ecologico conseguente al naufragio della petroliera \u201cAegean Sea\u201d. La Guardia di Finanza rispose all'appello dell'allora ministro dei Trasporti e dei Lavori Pubblici spagnolo, inviando le unit\u00e0 aeree del GEA pronte nell'individuare l'area contaminata dagli idrocarburi riversati dalla nave naufragata, partecipando successivamente alle operazioni di disinquinamento.\nAltre attivit\u00e0 di interesse.\nIl Gruppo dispone di istruttori di specialit\u00e0 che curano personalmente l'addestramento del personale del reparto. La formazione dei futuri piloti e operatori di sistema avviene, per quanto possibile, con l'impiego dei simulatori e \u201con job training\u201d, modalit\u00e0 che permette di far coincidere attivit\u00e0 operativa ed esigenze addestrative, coniugando un percorso formativo professionalmente valido con un notevole contenimento dei costi.\nI velivoli dispongono di sistemi di missione all'avanguardia, che costituiscono un vero e proprio punto di riferimento nel settore. Ci\u00f2 ha portato il personale del reparto di volo a prendere parte a diversi air-show e saloni internazionali contribuendo a far conoscere l'elevata tecnologia delle industrie italiane in tutto il mondo. Malaysia, Francia, Regno Unito, Malta e Libia rappresentano solo alcune delle sedi delle manifestazioni di maggior interesse nel settore aeronautico che hanno visto la partecipazione del Corpo.\nL'alta esperienza maturata dal personale del GEA ha portato le industrie costruttrici degli aeromobili in dotazione al Reparto, ad avvalersi delle professionalit\u00e0 maturate dai militari (piloti, operatori e specialisti) per concludere test e prove di certificazione. Sintomatica, in tal senso, la partecipazione di un pilota del Gea all'esperienza in territorio finlandese, volta a stabilire i limiti di temperatura per le accensioni in ambiente particolarmente freddo del velivolo P-166 DP1.\nNel corso della quotidiana attivit\u00e0 di volo, il Reparto, infine, ha sempre rivolto la propria attenzione alle persone meno fortunate e pi\u00f9 bisognose di aiuto, avviando iniziative umanitarie sia in Italia che all'estero. La salvaguardia della sicurezza economico e finanziaria delle frontiere dell'Unione europea si accompagna allo sviluppo di concreti progetti di solidariet\u00e0, come nel caso dell'operazione \u201cHERA\u201d. Il costante impiego degli ATR in territorio senegalese rappresenta una splendida occasione per lo sviluppo tangibile di iniziative di carattere umanitario."}
{"id": "2243607", "revid": "1884099", "url": "https://it.wikipedia.org/wiki?curid=2243607", "title": "Brouwerij Westvleteren", "text": "Il Birrificio Westvleteren (Brouwerij Westvleteren) \u00e8 un birrificio belga fondato nel 1838 all'interno dell'abbazia trappista di Abbazia di Nostra Signora di St. Sixtus di Westvleteren nel territorio della citt\u00e0 belga di Westvleteren, non lontano dalla citt\u00e0 di Poperinge dove si produce luppolo, e dalla citt\u00e0 medievale di Ypres. Fino al 1871 la produzione \u00e8 stata esclusivamente per il solo consumo interno dei monaci. Solo nel 1877 avviene la prima commercializzazione delle birre, la cui diffusione rimane tuttavia piuttosto modesta.\nBirre.\nLe tre birre prodotte dal birrificio sono le seguenti:\nFino al 1999, il birrificio produceva anche una birra scura (6.2% vol.) ed una pi\u00f9 leggera (4% vol.) che veniva servita ai monaci durante i pasti, ma queste furono sostituite dalla \"Blonde\". Le versioni 8 e 12 sono stabilizzate in bottiglia, non filtrate e non centrifugate e si considera che abbiano una lunga data di scadenza. Molti preferiscono il gusto che hanno dopo che sono conservate per diversi anni.\nSecondo una limitazione risalente al 1945, le bottiglie non hanno l'etichetta, e riportano sul tappo la gradazione alcolica secondo il sistema belga, e tutte le informazioni richieste per legge. A causa del poco spazio a disposizione, la Westvleteren \u00e8 l'unica delle birre trappiste che non riporta sulle bottiglie il logo ufficiale di prodotto autentico trappista.\nStoria.\nI monaci trappisti, provenienti dal monastero di \"Catsberg\", situato in Francia nella zona confinante con il Belgio, fondarono il monastero di Saint Sixtus il 4 novembre 1831. Nel 1836 avviene il passaggio alla dipendenza dell'abbazia di Westmalle, abbazia-madre di tutti i monasteri cistercensi del Belgio; la produzione di birra ha inizio nel 1838.\nIl monastero cresce e prospera: nel 1875 ci vivono 52 monaci, e in precedenza furono fondati altri monasteri in zone limitrofe, come Nostra Signora di Scourmont nel 1850. Durante le guerre mondiali il monastero non subisce danni e il birrificio continua ad operare, sebbene a capacit\u00e0 ridotta. In particolare, durante la Prima, l'abbazia \u00e8 stata l'unica a non subire l'occupazione dei tedeschi, riuscendo a dare rifugio a migliaia di sfollati.\nNel 1946 fu concesso al birrificio St Bernardus, situato nella vicina Watou, di produrre birra sotto il nome di \"St Sixtus\". Questa licenza fu revocata nel 1992; da allora St Bernardus produce birre simili, ma con un loro proprio nome. Nel 1989 l'abbazia apr\u00ec il suo nuovo birrificio, rimpiazzando gli equipaggiamenti ormai obsoleti.\nAl giorno d'oggi \u00e8 l'unico birrificio trappista nel quale i monaci seguono tutto il processo produttivo: cinque monaci seguono la produzione e altri cinque li aiutano durante l'imbottigliamento."}
{"id": "2243608", "revid": "110157", "url": "https://it.wikipedia.org/wiki?curid=2243608", "title": "Museo Richard-Ginori della manifattura di Doccia", "text": "Il Museo Richard-Ginori della manifattura di Doccia si trova a Sesto Fiorentino (FI) in via Pratese ed espone un'eccellente selezione delle opere prodotte dalla Manifattura Ginori a Doccia poi Richard-Ginori dalla fondazione ai giorni nostri.\nIl Ministero per i beni e le attivit\u00e0 culturali lo gestisce tramite la Direzione regionale Musei.\nStoria.\nSin dai primi anni di attivit\u00e0, il marchese Carlo Ginori destin\u00f2 alcuni locali al pianterreno della villa Ginori di Doccia per la raccolta di modelli, ceramiche e terre, formatasi nel primo periodo di vita della fabbrica. A questo scopo nel 1754 fu creata un'apposita Galleria in cui esporre i prodotti migliori della fabbrica.\nDopo l'acquisizione (1896) della Ginori da parte della milanese Soc. Ceramica Richard, la famiglia Ginori-Lisci mantenne la propriet\u00e0 delle raccolte storiche ma le lasci\u00f2 in deposito nei locali storici della villa di Doccia, dove erano esposte fin dalle origini. \nA questa collezione Ginori-Lisci si aggiunsero via via nuovi oggetti di propriet\u00e0 Richard-Ginori. \nNel 1950, venne stipulato un accordo tra la famiglia Ginori-Lisci e la Richard-Ginori: la famiglia riacquis\u00ec un terzo della propria raccolta, lasciando i restanti due terzi alla Richard-Ginori. \nIl Museo attuale venne appositamente costruito su progetto di Pier Niccol\u00f2 Berardi e Fabio Rossi e inaugurato nel 1965, conservando il lascito Ginori oltre a tutti gli oggetti raccolti dopo la fusione con la Richard.\nIl 27 novembre 2017 il Museo viene comprato dallo Stato Italiano attraverso il Ministero dei beni e delle attivit\u00e0 culturali e del turismo. La collezione viene ceduta attraverso una legge che permette il pagamento delle tasse attraverso opere d'arte.\nDescrizione.\nLa raccolta inizia dagli oggetti in maiolica, porcellana e terraglia, realizzati dalla Manifattura Ginori dal 1737 al 1895, fino poi agli oggetti della Richard-Ginori. L'ordinamento segue le fasi storiche dell'attivit\u00e0 della manifattura, nella successione dei marchesi Ginori che ne furono i proprietari: Carlo Ginori (1737-1757), Lorenzo Ginori (1758-1791), Carlo Leopoldo Ginori (1792-1837), Lorenzo Ginori (1838-1878), Carlo Benedetto Ginori (1879-1896) e della Societ\u00e0 ceramica Richard-Ginori (dal 1896).\nI pezzi esposti sono di notevole qualit\u00e0 e evidenziano il connubio tra le forme dell'arte tradizionale fiorentina aggiornate via via agli sviluppi delle arti decorative europee. Spiccano il vasellame decorato del primo periodo, o il camino in porcellana con copie di statue michelangiolesche, le copie di statue classiche di Gaspero Bruschi e dei quadri del Rinascimento fiorentino, o ancora i modelli e i calchi per sculture presi da opere di Giovan Battista Foggini e Massimiliano Soldani Benzi. Tra le ultime opere, le raffinate ceramiche disegnate da Gi\u00f2 Ponti. \nUna sezione \u00e8 dedicata a ceramiche prodotte da altre manifatture nell'Ottocento e Novecento (come la Manifattura Palme di Pisa e altre acquisite in epoche successive dalla Richard).\nIl museo \u00e8 dotato anche di una sezione ludico-didattica per i bambini, una biblioteca, una fototeca e un archivio che permettono di acquisire una documentazione completa della produzione storica della manifattura."}
{"id": "2243609", "revid": "1305772", "url": "https://it.wikipedia.org/wiki?curid=2243609", "title": "Croce di san Giovanni", "text": ""}
{"id": "2243610", "revid": "486946", "url": "https://it.wikipedia.org/wiki?curid=2243610", "title": "Villa di Doccia", "text": ""}
{"id": "2243611", "revid": "66075", "url": "https://it.wikipedia.org/wiki?curid=2243611", "title": "Manifesto di Russell-Einstein", "text": ""}
{"id": "2243614", "revid": "767487", "url": "https://it.wikipedia.org/wiki?curid=2243614", "title": "Octet (Reich)", "text": "Octet \u00e8 un brano composto da Steve Reich per otto esecutori. L'organico di octet \u00e8 composto da un quartetto d'archi, due pianoforti, due fiati (clarinetto, clarinetto basso, flauto traverso, ottavino). La prima mondiale di Octet \u00e8 stata il 21 luglio 1979, eseguito da membri del Netherlands Wind Ensemble.\nNel 1983 Steve Reich scrive Eight Lines, una brano musicalmente identico a Octet, con la sola differenza che un secondo quartetto d'archi viene aggiunto all'organico iniziale. tale aggiunta ha permesso di ovviare al problema degli archi nel suonare accordi di due note invece che note singole, evitando quindi problemi di intonazione. Attualmente Eight Lines la sola versione eseguibile del brano. \nStruttura del brano.\nOctet/Eight Lines \u00e8 suddiviso in cinque sezioni (blocchi 1-15, 16-30, 31-45, 46-61). \u00c8 scritto per 8 linee melodico/ritmiche che si susseguono senza soluzione di continuit\u00e0 attraverso\ncinque sezioni. Dal punto di vista musicale generale, il brano \u00e8 caratterizzato dalla sovrapposizione di linee lunghe melodiche del flauto e/o dell'ottavino che si confrontano con brevi pattern degli archi o del clarinetto/clarinetto basso. Le parti dei due pianoforti sono caratterizzante, invece, da una linea ritmica e melodica costante, che conferisce unitariet\u00e0 all'intero pezzo. \nLe linee melodiche sono spesso costituite a loro volta da piccole cellule alternate a brevi pause (vedi immagine), le quali a loro volta sono riempite dai suoni delle linee degli altri strumenti. Questa tecnica detta dell'\"interlocking parts\" conferisce al brano un andamento ritmico costante e cangiante allo stesso tempo. \nOctet (come anche le Variations for Winds, Strings and Keyboards) \u00e8 il risultato di un approfondimento della cantilenazione biblica nell'ambito della liturgia ebraica, che Steve Reich port\u00f2 avanti alla fine degli anni '70, a seguito di studi compiuti in Israele nell 1977."}
{"id": "2243618", "revid": "131358", "url": "https://it.wikipedia.org/wiki?curid=2243618", "title": "Radicali di sinistra", "text": ""}
{"id": "2243631", "revid": "287204", "url": "https://it.wikipedia.org/wiki?curid=2243631", "title": "Monte Aigoual", "text": "Il monte Aigoual (occitano: \"Augal\") (1.667 m s.l.m.) \u00e8 la vetta pi\u00f9 alta delle Cevenne, nella zona sud-est del Massiccio Centrale francese. Si trova al confine fra il dipartimento del Loz\u00e8re e quello del Gard. Il suo territorio \u00e8 all'interno del Parco nazionale delle Cevenne."}
{"id": "2243632", "revid": "3115", "url": "https://it.wikipedia.org/wiki?curid=2243632", "title": "Anna Bonitatibus", "text": ""}
{"id": "2243646", "revid": "599013", "url": "https://it.wikipedia.org/wiki?curid=2243646", "title": "Carles Busquets", "text": "\u00c8 padre di Sergio Busquets, centrocampista del Barcellona.\nCarriera.\nProveniente dalle giovanili del Barcellona, esord\u00ec con la maglia azulgrana il 7 novembre 1993 nella vittoria 2-1 del club catalano sul Racing Santander. Durante i suoi primi anni in prima squadra per\u00f2 ricopr\u00ec il ruolo di secondo portiere, riserva di Andoni Zubizarreta.\nDopo la partenza di Zubizarreta per Valencia, divenne il portiere titolare per due stagioni, mettendo a referto 69 presenze. I suoi anni da titolare, per\u00f2, non coincisero con un periodo di successo per il Bar\u00e7a, che non riusc\u00ec ad aggiudicarsi alcun trofeo. Torn\u00f2 poi ad essere riserva di V\u00edtor Ba\u00eda prima e di Ruud Hesp poi, prima di trasferirsi all'Uni\u00f3 Esportiva Lleida, concludendo la sua carriera proprio a Lleida nel 2003.\nDopo essersi ritirato, ha continuato a lavorare per il club catalano come preparatore dei portieri."}
{"id": "2243648", "revid": "1915706", "url": "https://it.wikipedia.org/wiki?curid=2243648", "title": "Pirazinamide", "text": "La pirazinamide \u00e8 un farmaco di prima scelta nella cura della tubercolosi (altri farmaci attivi sono la rifampicina e l'etambutolo). Il farmaco \u00e8 altamente batteriostatico, ma pu\u00f2 essere anche battericida per i batteri tubercolari che si replicano attivamente.\nFarmacocinetica.\nLa \"pirazinamide\" \u00e8 assorbita in maniera efficace se somministrata oralmente. Attraversa le meningi infiammate, per cui trova impiego nella terapia della meningite tubercolare. \u00c8 metabolizzata dal fegato e i suoi metaboliti sono escreti dai reni. Attenzione a somministrare il farmaco in corso di insufficienza renale.\nMeccanismo d'azione.\nLa pirazinamide entra nella cellula del micobatterio attraverso un trasporto attivo presente sulla membrana cellulare. Nel citoplasma del batterio \u00e8 presente un enzima, detto Pirazina Amidasi, che converte la pirazinamide in acido pirazinoico. Avendo l'acido un gruppo carbossilico, al pH 7,4 del citoplasma, sar\u00e0 deprotonato e quindi il protone viene rilasciato nell'ambiente cellulare, facendo s\u00ec che il pH citoplasmatico diventi acido. Il pH acido inattiva l'enzima FAS1 (Fatty Acid Sintase di tipo 1), un enzima vitale per la sintesi degli acidi grassi, e distrugge il batterio.\nResistenze.\nCausa velocemente resistenza che pu\u00f2 essere dovuta a:\nControindicazioni.\nPrima della sua somministrazione si deve controllare la funzionalit\u00e0 epatica (transaminasi), vanno quindi ripetuti controlli periodici ogni 2-4 settimane e ai primi segni di sofferenza del fegato la terapia va sospesa.\nLa pirazinamide viene rimossa dall'organismo tramite l'emodialisi in caso di intossicazione, quindi deve essere sempre somministrata dopo la sessione di dialisi nei pazienti che hanno bisogno di questa procedura medica.\nEffetti collaterali.\nGli effetti collaterali pi\u00f9 importanti sono l'iperuricemia e la tossicit\u00e0 epatica. Se si verifica iperuricemia la terapia va sospesa quando compaiono i segni di gotta o di artrite."}
{"id": "2243651", "revid": "767487", "url": "https://it.wikipedia.org/wiki?curid=2243651", "title": "Giovanni Camillo Peresio", "text": "Biografia.\nFu autore del poema eroicomico romanesco in dodici canti di ottave classiche \"Il Maggio romanesco\" (1688), dedicato al giovane principe Francesco Maria de' Medici (non ancora cardinale) e frutto di un complesso processo redazionale che vide dapprincipio la versione intitolata \"El Patescia affatato\", non pervenutaci, quindi la seconda \"Il Jacaccio overo il Palio conquistato\", di cui si possiede il manoscritto, e infine una terza versione: la stampa \"Il Maggio romanesco\" appunto. Questa ultima versione presenta una fenomenologia linguistica meno significativa dello \"Jacaccio\", infatti dal confronto tra queste due redazioni dell'opera l'ultima risulta aver subito un processo di sdialettizzazione. Grazie all'edizione fornita nel 1939 dal filologo e linguista Francesco Alessandro Ugolini, si dispone oggi anche di un'edizione dello \"Jacaccio\", la cui importanza, al di l\u00e0 del valore intrinseco del testo letterario, sta nel costituire la prima opera integrale e compiuta scritta in romanesco di seconda fase."}
{"id": "2243656", "revid": "1543377", "url": "https://it.wikipedia.org/wiki?curid=2243656", "title": "Nazionale di rugby a 15 del Madagascar", "text": "La nazionale di rugby XV del Madagascar rappresenta il Madagascar nel rugby a 15 in ambito internazionale, dove \u00e8 inclusa fra le formazioni di terzo livello.I suoi giocatori sono noti in patria e all'estero come i Makis (\"i Lemuri\")."}
{"id": "2243658", "revid": "76963", "url": "https://it.wikipedia.org/wiki?curid=2243658", "title": "Keiko Kitagawa", "text": "\u00c8 conosciuta principalmente per aver interpretato Rei Hino nei live action \"Kirari Super Live\", \"Bish\u014djo senshi Sailor Moon\", ' e '.\nCarriera.\nKitagawa ha posato come modella per la rivista giapponese \"Seventeen\", dal 2003 al 2006. Nel 2004 debutt\u00f2 in veste di attrice, interpretando il ruolo di Rei Hino in \"Kirari Super Live\". Nello stesso anno interpret\u00f2 lo stesso personaggio in 22 episodi della serie televisiva \"Pretty Guardian Sailor Moon\". Sempre nel 2004, e nel 2005, la Kitagawa interpret\u00f2 nuovamente Rei Hino nei film \"Bish\u00f4jo Senshi Sailor Moon: Special Act\" e \"Bish\u00f4jo Senshi Sailor Moon: Act Zero\", appartenenti al V-Cinema.\nNel 2006 interpret\u00f2 la commedia romantica \"The Mamiya Brothers\", e ottenne una parte in \"\". Negli anni successivi la Kitagawa interpret\u00f2 altri nove film. Da allora ha recitato anche in vari dorama di successo, come ad esempio Buzzer Beat, in cui la si vede interpretare la parte della co-protagonista accanto a Tomohisa Yamashita."}
{"id": "2243672", "revid": "7336", "url": "https://it.wikipedia.org/wiki?curid=2243672", "title": "Sinoviale", "text": ""}
{"id": "2243678", "revid": "2153076", "url": "https://it.wikipedia.org/wiki?curid=2243678", "title": "Shaman (album)", "text": "Shaman \u00e8 un album dei Santana pubblicato nel 2002. \u00c8 l'album in studio successivo a \"Supernatural\" (1999).\nIl primo singolo estratto fu \"The Game of Love\", featuring Michelle Branch.\n\"Why Don't You &amp; I\", con Chad Kroeger dei Nickelback, \u00e8 stato anch'esso pubblicato come singolo nel 2003.\nA differenza dei precedenti album, che vantavano la collaborazione di musicisti rock come Eric Clapton e Dave Matthews, questo album ha il contributo di diversi artisti Rap e Hip Hop.\nL'album ha raggiunto la prima posizione nelle classifiche Billboard 200, Swiss Music Charts per 2 settimane rimanendo in classifica 24 settimane ed in Italia, la seconda nella Syndicat national de l'\u00e9dition phonographique, Media Control Charts rimanendo in classifica 20 settimane, IFPI Greece ed in Polonia, la terza nella MegaCharts rimanendo in classifica 33 settimane, la quarta in Austria e Danimarca, la sesta in Norvegia, la settima in Finlandia, l'ottava in Nuova Zelanda rimanendo in classifica 23 settimane e l'undicesima in Australia rimanendo in classifica 36 settimane."}
{"id": "2243694", "revid": "266222", "url": "https://it.wikipedia.org/wiki?curid=2243694", "title": "Maximilian Klinger", "text": ""}
{"id": "2243695", "revid": "109950814", "url": "https://it.wikipedia.org/wiki?curid=2243695", "title": "Klinger", "text": "Klinger \u00e8 un cognome portato da:"}
{"id": "2243696", "revid": "125437625", "url": "https://it.wikipedia.org/wiki?curid=2243696", "title": "Paul Reiser", "text": "Biografia.\nNato da una famiglia ebrea, Reiser frequent\u00f2 la East Side Hebrew Institute a Manhattan e prese il diploma alla Stuyvesant High School a New York. Si laure\u00f2 alla Binghamton University, dove si specializz\u00f2 in musica (piano, composizioni). Fu attivo in produzioni teatrali e fond\u00f2 \"The Little Theater That Could\", un'organizzazione della compagnia teatrale al Hinman College. Fu pi\u00f9 tardi rinominato Hinman Production Company. Reiser ricevette la sua \"chiamata\" quando a New York recit\u00f2 in club di commedia durante le pause universitarie estive.\nCarriera.\nDopo aver dimostrato le sue abilit\u00e0 di comico a New York City, un importante ruolo per l'attore fu quello nel film del 1982 \"A cena con gli amici\", un film di Barry Levinson. Il personaggio di Reiser, Modell, gli fece guadagnare l'attenzione di Hollywood, che not\u00f2 le sue capacit\u00e0. Il film aiut\u00f2 anche altri attori che recitavano con lui a far carriera, attori come Kevin Bacon, Steve Guttenberg e Mickey Rourke. Prosegu\u00ec col suo successo recitando la parte di un detective in \"Un piedipiatti a Beverly Hills\", un ruolo che riprese poi nel sequel. Reiser ebbe anche ruoli nel film di James Cameron del 1986 \"Aliens - Scontro finale\", in \"Bella, bionda... e dice sempre s\u00ec\" (1991) e nella commedia \"Mariti imperfetti\" (1995).\nPaul recit\u00f2 per altri due anni in televisione nel ruolo di uno dei due possibili padri di una ragazzina nella sitcom \"My Two Dads\", e successivamente ricevette grande fama nel Nord America grazie al ruolo di Paul Buchman nella popolare sitcom \"Innamorati pazzi\" (\"Mad About You\"), in cui Helen Hunt recit\u00f2 assieme a lui nel ruolo di sua moglie. Per il suo lavoro in \"Innamorati pazzi\", Reiser ricevette delle nomination: Emmy, un Golden Globe, un \"American Comedy Award\" e un \"Screen Actors Guild award\". Nella stagione finale dello show, lui e Hunt furono pagati con 1 milione di dollari ad episodio. Nel 2001, Reiser ebbe il ruolo drammatico di un uomo che non spera pi\u00f9 di ritrovare la madre biologica dopo aver scoperto di avere una grave malattia nel film \"My Beautiful Son\".\nReiser ha anche scritto due libri, \"Couplehood\" e \"Babyhood\", entrambi apparsi nella lista dei bestseller del \"New York Times\"."}
{"id": "2243701", "revid": "2056951", "url": "https://it.wikipedia.org/wiki?curid=2243701", "title": "Dizionario di rima", "text": "Nella lingua cinese, un dizionario di rima o libro di rime (tradotto dal cinese \u97fb\u66f8/\u97f5\u4e66 pinyin: \"y\u00f9nsh\u016b\") \u00e8 un antico tipo di dizionario usato per comporre poesia o altri generi che richiedono rime. Esso raccoglie i caratteri cinesi secondo la rima ed il tono, anzich\u00e9 in base al radicale. Tuttavia, un dizionario cinese raccolto per rima e tono non \u00e8 necessariamente un dizionario di rima. Inoltre, un dizionario di rima non deve essere confuso con una tavola di rima, che schematizza le sillabe secondo l'attacco e il grado della rima, oltre che secondo la rima e il tono.\nFonti storiche suggeriscono che il pi\u00f9 antico dizionario di rima cinese fosse quello chiamato \"Shenglei\" (\u8072\u985e lett. \"tipi di suoni\") di Li Deng (\u674e\u767b) del periodo dei Tre Regni, opera andata perduta. Il primo dizionario di rima esistente \u00e8 il \"Qieyun\" della Dinastia Sui. I pi\u00f9 tardi \"Guangyun\" e \"Jiyun\" sono basati sul \"Qieyun\" e riflettono la fonologia del cinese medio.\nIn un dizionario di rima, i caratteri sono divisi anzitutto in quattro gruppi secondo i loro nomi tonali. Tradizionalmente il gruppo del \"tono di livello\" (\u5e73\u8072) occupa due \"juan\" (\u5377 \"fascicoli\", \"rotolo\" o \"volume\") in quanto contiene altri caratteri. All'interno di ciascuno dei quattro gruppi tonali, i caratteri sono ulteriormente suddivisi in quattro diversi sottogruppi secondo le loro rime. Questi sottogruppi sono chiamati \"yun\" (\u97fb) o \"yunmu\" (\u97fb\u76ee lett. \"occhio della rima\") o, meno frequentemente, \"yunbu\" (\u97fb\u90e8 lett. \"categoria della rima\"). I caratteri all'interno di ogni \"yun\" hanno lo stesso tono e la rima simile. nel caso del \"Guangyun\", la lieve differenza \u00e8 dovuta alla presenza o assenza dello scivolamento semivocalico. Ad esempio, i caratteri dentro lo \u6771 \"yun\" hanno tutti il \"tono di livello\" e o la rima [u\u014b] o la rima [ju\u014b].\nUn dizionario di rima serve in primo luogo alla composizione di poesie (gli esami imperiali della Dinastia Tang prevedevano delle prove di composizione poetica). I versificatori fanno rimare una poesia secondo il libro di rime di riferimento (i caratteri all'interno dello stesso \"yun\" rimano tra loro), non secondo i suoni del proprio dialetto o quelli del \"mandarino\" parlato al loro tempo. Per molte generazioni di versificatori cinesi, l'opera di riferimento da consultare \u00e8 stato il cosiddetto \"Pingshuiyun\" (\u5e73\u6c34\u97fb) compilato per la prima volta durante la Dinastia J\u012bn, una versione semplificata del \"Guangyun\" che riduceva i 206 \"yun\" a 106, riflettendo le pronunce contemporanee.\nDiversamente da un dizionario di rima occidentale, un dizionario di rima cinese fornisce anche significati ed altre informazioni lessicali, qualunque cosa cio\u00e8 che possa aiutare a fare una poesia. La pronuncia in un dizionario di rima cinese \u00e8 segnata dal \"fanqie\". "}
{"id": "2243705", "revid": "122134662", "url": "https://it.wikipedia.org/wiki?curid=2243705", "title": "Episodi di R.I.S. - Delitti imperfetti (quinta stagione)", "text": "La quinta stagione della serie televisiva R.I.S. - Delitti imperfetti \u00e8 stata trasmessa in Italia dal 13 gennaio al 18 marzo 2009 su Canale 5, con 2 episodi a serata per 10 settimane consecutive, sempre di marted\u00ec (tranne l'ultima settimana, in cui \u00e8 stata trasmessa di mercoled\u00ec).\nIl mistero del bosco.\nTrama.\nTornati dalle vacanze, Venturi, Levi, Rinaldi, Ghirelli e De Biase si rimettono al lavoro. Prima di iniziare arriva un nuovo tenente: Flavia Ayroldi, scelta per le sue conoscenza in entomologia, lo studio degli insetti. Appena dopo le presentazioni arriva una chiamata: una ragazza morta in un bosco incinta di poche settimane. A seguito delle indagini si scopre che gli assassini sono in tre: i R.I.S. ancora non sanno che i tre fanno parte di una setta, probabilmente satanica. Due di questi, tra cui Michele Siciliano, vengono arrestati; il terzo, Federico Adorni, \u00e8 in fuga.\nLibri pericolosi.\nTrama.\nUn parroco viene ritrovato morto insieme ad una delle ragazze ospiti della comunit\u00e0 di recupero che dirigeva. La posizione in cui vengono ritrovati i corpi fa supporre gli inquirenti che il prete abusasse sessualmente della ragazza e questo fa indignare il generale al comando del R.I.S., che chiede a Venturi di far luce sul caso al pi\u00f9 presto. Dopo severe indagini e depistaggi di alcuni membri della comunit\u00e0 in cerca di notoriet\u00e0, la squadra viene a capo delle indagini: scopre che la responsabile dei delitti \u00e8 una ginecologa fresca di laurea, che faceva servizio di volontariato.\nAl momento dell'arresto, si fa sempre pi\u00f9 evidente la presenza di una diabolica setta. Mentre viene portata via la donna si divincola, e prima di suicidarsi dichiara ai R.I.S. che non riusciranno a fermarli.\nTiratore scelto.\nTrama.\nI R.I.S. si occupano della morte di un ex-campione regionale di tiro a segno con armi da fuoco: la sua morte si rivela legata ad un altro omicidio avvenuto anni prima. Nel frattempo arriva da Milano la dottoressa esperta di sette richiesta dal procuratore Di Maio: prima di essere congedata da Venturi, esprime la sua convinzione che non si tratti di una setta satanica, bens\u00ec di persone a loro giudizio superiori alle altre. Nel frattempo muore la madre di Michele Siciliano, per un infarto legato alle precedenti vicende del figlio. Al suo funerale sar\u00e0 presente, sempre controllato dai carabinieri, anche lo stesso figlio Michele, il quale viene convinto dal padre avvocato a costituirsi e a confessare tutto al capitano Venturi. Tuttavia Michele viene inseguito da un altro membro della setta, e i Carabinieri trovano il giovane morto.\nL'ultimo party.\nTrama.\nI R.I.S. si occupano di un complicato omicidio avvenuto nell'ambiente dell'alta moda. Intanto Venturi, durante le indagini sui due delitti collegati fra loro, cerca di capire con che tipo di setta ha a che fare: grazie ad un indizio lasciato dal defunto Michele, il capitano trova un misterioso libro dal titolo \"Gli Eletti\", che sembra ispirare le azioni della setta.\nIl libro della setta.\nTrama.\nStudiando il \"Libro degli eletti\" Venturi riesce a capire intenti e motivazioni della setta; inoltre trova una traccia per risalire al possibile capo. Intanto i R.I.S. indagano su un omicidio avvenuto nel carcere minorile, scoprendo che il caso coinvolge la 'ndrangheta calabrese.\nUna donna romantica.\nTrama.\nIndagando sull'omicidio di Valentina, una transessuale, Venturi scopre una melodrammatica vicenda di amore clandestino. Intanto vengono analizzati dei videotape della setta, che permettono di identificarne il covo. Ma quando i R.I.S. arrivano sul posto, ormai abbandonato, fanno un'agghiacciante scoperta:nel terreno sono sepolti i cadaveri di due neonati. Nel frattempo Giorgia viene sconvolta da una notizia: Andrea Gandin, il serial killer delle diciottenni, \u00e8 stato ucciso mentre tentava la fuga dal carcere.\nLegittima difesa.\nTrama.\nMentre Giorgia decide di trasferirsi a Bari e lasciare definitivamente l'Arma dopo l'uccisione di Gandin, Venturi scopre con orrore che la setta alleva bambini malformati nati tutti dallo stesso padre, in una sorta di piano eugenetico. Viene identificata una ragazza, figlia di un colonnello e discepola della setta: i R.I.S. sperano di usarla per conoscere i piani del gruppo. Nel frattempo Vincenzo De Biase si occupa di un delicato caso di omicidio: il maresciallo rimane colpito da Stella, una cantante, nonch\u00e9 principale sospettata del caso.\nLegami.\nTrama.\nLa setta degli Eletti minaccia di attentare alla vita di un medico impegnato in attivit\u00e0 umanitarie. Nel frattempo i R.I.S. cercano la password (civilt\u00e0 24-31) che permette di accedere al sito virtuale della setta. Flavia Ayroldi deve risolvere un delicato caso di omicidio, nel quale la principale sospettata \u00e8 una sua vecchia conoscenza: la sua ex fidanzata.\nLa casa degli eletti.\nTrama.\nLa squadra dei R.I.S. riesce ad entrare nella casa virtuale degli eletti e infiltrarsi tra i discepoli. Entra cos\u00ec in contatto col sommo sacerdote, che definisce il suo progetto eugenetico. Si delinea cos\u00ec la possibilit\u00e0 di infiltrare nella realt\u00e0 un membro della squadra: la scelta ricade su Flavia. Tuttavia Federico, l'assassino della setta, intuisce la trappola e riferisce al capo le sue intenzioni criminali.\nPercorso netto.\nTrama.\nNonostante il piano per smascherare i piani degli \"Eletti\" fallisca, i carabinieri riescono a catturare Federico Adorni. Nel frattempo la squadra \u00e8 chiamata ad indagare sull'assassinio di un allenatore di cavalli. Adorni medita un colpo al cuore del R.I.S: assassinare il procuratore Di Maio e il capitano Venturi. Il progetto riesce a met\u00e0: il procuratore viene ucciso.\nL'ombra del padre.\nTrama.\nL'autopsia sul corpo del procuratore Di Maio stabilisce che la morte \u00e8 stata causata dal taglio al volto provocato dall'arma del delitto, un coltellino contenente una tossina letale, in grado di paralizzare tutti gli organi vitali. Ghirelli intanto identifica il programmatore del sito della setta. Anche se l'uomo si \u00e8 ormai dato alla latitanza, alcune prove trovate in casa sua permettono di arrivare ad identificare il possibile capo della setta: Giacomo Adler, biologo.\nNel frattempo De Biase e la psicologa Gambetta si occupano di un omicidio avvenuto in un centro di ricovero psichiatrico. Le abilit\u00e0 scientifiche e psicologiche dei due si intrecciano per risolvere il caso, attraverso l'uso di un mezzo tutt'altro che convenzionale: l'ipnosi.\nLa vela insanguinata.\nTrama.\nI R.I.S. cercano di provare che \u00e8 Adler il padre biologico dei bambini della setta, ma il suo DNA non corrisponde. De Biase indaga sulla morte, avvenuta su una barca a vela, di un suo amico d'infanzia, mentre Ghirelli \u00e8 alle prese con la misteriosa morte di un uomo, ucciso probabilmente dal figlio affetto da autismo.\nGiustizia privata.\nTrama.\nRiccardo Venturi viene sequestrato da un boss della camorra, che chiede al capitano di scoprire chi sia l'assassino di suo figlio. Tutti sono impegnati nella sua ricerca, sperando di riuscirvi prima che il boss decida di eliminare una volta per tutte il capitano dei R.I.S. Intanto Flavia Ayroldi, con l'aiuto della Morandi, indaga su un cadavere mummificato trovato in un museo.\nUltima lezione.\nTrama.\nLa setta degli \"Eletti\" compie una strage all'interno dell'Universit\u00e0: dalle indagini iniziali sembra che le vittime prese di mira siano quattro, ma successive indagini dimostrano che una delle vittime era un membro della setta. Nel frattempo Adler, capo carismatico della setta, viene scarcerato per insufficienza di prove. \nVenturi sospetta una fuga di notizie da parte della procura. \nGhirelli e Flavya indagano sulla morte di un uomo in vacanza con la sua famiglia.\nL'essenziale \u00e8 invisibile agli occhi.\nTrama.\nDopo la scarcerazione di Adler, Venturi cerca di far luce sul passato del filosofo ispiratore della setta, Morbegno, e scopre che il suo suicidio \u00e8 stato in realt\u00e0 un omicidio. Intanto i R.I.S. indagano sull'assassinio della rumena Diana e sulla scomparsa di sua figlia.\nSbagli di piombo.\nTrama.\nVenturi indaga su un attentato terroristico ai danni di un magistrato avvenuto vent'anni prima, di cui era stata ingiustamente accusata un\u2019amica d\u2019infanzia di Claudia Morandi, finora latitante. \nIntanto Ghirelli e l\u2019Ayroldi scoprono che l\u2019apparente suicidio di un adolescente cela un caso di cyberbullismo. \nLa squadra del RIS, nel frattempo, \u00e8 alla ricerca della \u201cTerra Madre\u201d della setta degli Eletti, luogo in cui \u00e8 nascosto Adler. \nAnimali assassini.\nTrama.\nFlavia Ayroldi indaga su uno stupratore seriale, che lascia un\u2019unica traccia: un insetto con il suo DNA. Venturi si occupa di un sub trafitto sott'acqua da un aculeo di un pesce: fatalit\u00e0 o omicidio? Mentre proseguono le indagini per individuare il covo della setta, Veronica Gambetta inizia anche a temere di essere stata aggredita da Adler.\nMelodramma.\nTrama.\nFlavia e Vincenzo si occupano dell\u2019omicidio del soprano Petra, avvenuto sul palcoscenico del teatro Regio di Parma durante la rappresentazione del \u201cRigoletto\u201d. La setta sfida ulteriormente i R.I.S. inviando un filmato che mostra un\u2019inseminazione artificiale, ma nel video c\u2019\u00e8 anche la traccia che permette a Venturi di identificare il covo degli eletti.\nI segreti della setta.\nTrama.\nDe Biase e Ayroldi indagano sull'efferato omicidio di una casalinga. Il delitto sembra inspiegabile, ma le indagini scientifiche scoprono una triste storia di follia e solitudine. Venturi rintraccia un\u2019adepta scappata dalla setta che permette di far luce sulla vera personalit\u00e0 di Adler, mentre Ghirelli cerca di espugnare il server informatico per accedere a tutti i dati della setta.\nA un passo dalla fine.\nTrama.\nI R.I.S. devono fermare il piano finale della setta, che intende usare il gas nervino in un luogo pubblico per uccidere quante pi\u00f9 persone possibili. Intanto Adler cerca di fuggire all'estero con uno yacht, ma i carabinieri sono ormai sulle sue tracce."}
{"id": "2243708", "revid": "339392", "url": "https://it.wikipedia.org/wiki?curid=2243708", "title": "La strega Winsome", "text": ""}
{"id": "2243709", "revid": "110157", "url": "https://it.wikipedia.org/wiki?curid=2243709", "title": "Walla!", "text": "Walla! (Ebraico: !\u05d5\u05d5\u05d0\u05dc\u05d4) \u00e8 un sito internet di informazione, motore di ricerca e provider di e-Mail israeliano. Uno dei primi portali di Internet, Walla! \u00e8 considerato uno dei pi\u00f9 famosi siti internet israeliani.\n\u00c8 stato fondato da Erez Philoshoph e Gladi Hadar come guida per i siti internet.\nIl sito fornisce notizie da Israele e dal resto del mondo 24 ore su 24, la maggior parte delle quali arrivano da Ha'aretz Group. Ma a partire dal 2006 Walla! sta diventando una fonte di informazioni indipendente e possiede uno staff editoriale che si occupa di scrivere nuovi articoli e servizi speciali.\nIl sito offre diversi programmi e servizi, un motore di ricerca, posta elettronica, negozi online, chat e video. I principali proprietari sono Bezeq e Ha'aretz Group."}
{"id": "2243713", "revid": "120725239", "url": "https://it.wikipedia.org/wiki?curid=2243713", "title": "Elka (azienda)", "text": "Elka era un marchio italiano di tastiere elettroniche e amplificatori ora scomparso.\nStoria.\nLa Elka nasce nel 1965 a Castelfidardo, fondata da \"Crucianelli Mario e figli-fisarmoniche\". Il nome nasce dalla contrazione delle parole \"Elettronica\" e \"Kastelfidardo\".\nTra i modelli di tastiere prodotte c'erano: ELKA Rhapsody, ELKA X-55, e la serie di controller MIDI ELKA MKxx. Hanno usato questi strumenti Jean-Michel Jarre, i Tangerine Dream, Klaus Schulze e i Supertramp.\nDa rilevare il modello X-705 usato da Jarre dal vivo e il ricercatissimo Elka Synthex.\nNel 1989 il marchio e il logo sono diventati propriet\u00e0 di GEM Generalmusic, azienda di San Giovanni in Marignano.\nA causa della concorrenza estera sempre pi\u00f9 agguerrita e di scelte aziendali sbagliate, Generalmusic \u00e8 fallita nel 2011 portando alla scomparsa del marchio Elka insieme ai marchi LEM e GEM che per quasi 40 anni hanno accompagnato musicisti e tecnici del suono sui palchi di tutto il mondo.\nNel dicembre 2014 il gruppo finlandese Soundion Oy Ltd (nuovo proprietario dei marchi GEM, LEM ed ELKA) ha dato l'annuncio che nel corso del 2015 verranno presentati nuovi modelli e riedizioni di alcuni prodotti ed infatti, al Musikmesse 2015 di Francoforte, viene annunciata la riedizione (clone) del Elka Synthex. Pochi mesi dopo il Gruppo Soundion annunci\u00f2 una campagna di raccolta fondi su portale Indiegogo per lanciare una riedizione dell'Elka Synthex. Tuttavia la campagna si \u00e8 conclusa senza raggiungere il target previsto ed il progetto sembra essere sospeso."}
{"id": "2243714", "revid": "161273", "url": "https://it.wikipedia.org/wiki?curid=2243714", "title": "C/2007 N3", "text": ""}
{"id": "2243716", "revid": "1008732", "url": "https://it.wikipedia.org/wiki?curid=2243716", "title": "Cometa Lulin", "text": "La cometa Lulin, formalmente designata C/2007 N3 (Lulin), \u00e8 una cometa non periodica scoperta l'11 luglio 2007 da Ye Quanzhi, studente dell'Universit\u00e0 Sun Yat-sen di Canton (Cina) su un'immagine acquisita da Lin Qisheng, dell'Istituto di Astronomia dell'Universit\u00e0 Centrale Nazionale di Taiwan, nel corso del \"Lulin Sky Survey\".\nLa cometa appare di un lucente colore verde e per questo motivo \u00e8 stata chiamata anche la \"cometa verde\".\nLa cometa \u00e8 divenuta visibile ad occhio nudo il 7 febbraio 2009, mentre transitava nella costellazione della Bilancia. Due giorni prima era passata in vicinanza di Zubenelgenubi. Il 15 e 16 febbraio \u00e8 transitata nelle vicinanze di Spica, il 19 febbraio di ed il 6 marzo vicino all'ammasso stellare M44.\nIl picco di luminosit\u00e0 \u00e8 stato raggiunto nella notte del 24 febbraio 2009, (in corrispondenza del massimo avvicinamento al nostro pianeta) con una luminosit\u00e0 corrispondente ad una magnitudine di +4,8. Inoltre, \u00e8 apparsa molto vicina a Saturno la notte del 23 febbraio ed a Regolo, nella costellazione del Leone, il 27.\nIl 14 marzo \u00e8 transitata nelle vicinanze della nebulosa Eschimese (NGC 2392) ed il 17 marzo nei pressi di . Il 12 maggio 2009 \u00e8 apparsa in prossimit\u00e0 della Cometa Cardinal.\nScoperta.\nLe prime immagini della cometa sono state raccolte l'11 luglio 2007 dall'astronomo Lin Qisheng con un telescopio da 16 pollici all'osservatorio Lulin, a Taiwan. La cometa appariva come un oggetto della 18,9\u00aa magnitudine e non presentava coda o chioma.\nL'oggetto fu identificato da Ye Quanzhi, uno studente diciannovenne dell'Universit\u00e0 Sun Yat-sen di Canton. Inizialmente si credette che ci si trovasse di fronte ad un asteroide finch\u00e9 non fu rilevata una tenue chioma nelle immagini raccolte la settimana seguente alla scoperta.\nLa scoperta avvenne nell'ambito del \"Lulin Sky Survey\", un progetto di ricerca volto all'individuazione di piccoli oggetti del Sistema solare, principalmente asteroidi near-Earth (NEA). La cometa \u00e8 stata nominata dall'osservatorio di scoperta.\nOrbita.\nL'astronomo Brian Marsden ha calcolato l'orbita percorsa dalla cometa, basandosi su 76 osservazioni; dal suo lavoro emerge che la cometa ha raggiunto il perielio il 10 gennaio 2009, transitando a 182 milioni di chilometri (1,24 UA) dal Sole.\nL'orbita percorsa dalla cometa Lulin \u00e8 iperbolica, ma molto prossima ad essere parabolica (presenta infatti un'eccentricit\u00e0 che si discosta dall'unit\u00e0 solo alla quarta cifra decimale). L'orbita percorsa dalla cometa, inoltre, \u00e8 retrograda e caratterizzata da una bassa inclinazione, 1,6\u00b0 rispetto al piano dell'eclittica.\nL'orbita percorsa suggerisce che la cometa non esegua periodici transiti nel Sistema solare interno, anzi questo potrebbe essere il suo primo avvicinamento al Sole. Il massimo avvicinamento alla Terra \u00e8 stato raggiunto il 24 febbraio 2009, quando la cometa \u00e8 transitata a circa 60 milioni di km (0,41\u00a0UA) dal nostro pianeta.\nAspetto.\nLa chioma, piena e molto luminosa, \u00e8 di un lucente colore verde, dovuto all'emissione dal nucleo di gas ionizzati di carbonio biatomico e cianogeno, che emettono luce nelle lunghezze d'onda corrispondenti al verde.\nLa cometa ha presentato nettamente un'anti-coda di polveri, rosata, ed una coda di plasma strutturata, verde-azzurra. L'anti-coda di polveri \u00e8 stata visibile fino al 26 febbraio 2009. Poich\u00e9 l'orbita cometaria \u00e8 quasi sul piano dell'eclittica, la coda di polveri, che si mantiene generalmente sull'orbita della cometa, vista dalla Terra \u00e8 comparsa per qualche giorno sia a destra, sia a sinistra del nucleo. La presenza dell'anti-coda \u00e8 derivata quindi da considerazioni prospettiche. Inoltre, poich\u00e9 la cometa percorre la sua orbita con moto retrogrado, dal passaggio al perielio la coda di polveri che la segue \u00e8 quindi apparsa rivolta verso il Sole, mentre la coda di gas, che si orienta secondo il vento solare, \u00e8 apparsa rivolta nella direzione opposta.\nDisconnessione della coda.\nIl 4 febbraio 2009 un gruppo di astronomi italiani hanno osservato il distacco della coda di plasma. Il \"leader\" del gruppo ha detto:\nErnesto Guido e colleghi ritengono che l'evento sia stato provocato da disturbi magnetici trasportati dal vento solare. Piccole tempeste magnetiche nelle code delle comete erano state gi\u00e0 osservate in precedenza; una delle pi\u00f9 famose \u00e8 quella che ha interessato la Cometa Encke nel 2007, quando la sonda STEREO ha osservato un'espulsione di massa coronale colpire la cometa, che perse la sua coda, come \u00e8 parzialmente accaduto per la cometa Lulin il 4 febbraio."}
{"id": "2243719", "revid": "828781", "url": "https://it.wikipedia.org/wiki?curid=2243719", "title": "Ginori", "text": "I Ginori sono un'antica famiglia nobiliare di Firenze, tuttora esistente.\nStoria familiare.\nLa famiglia era originaria del contado di Calenzano e si inurb\u00f2 a Firenze con il notaio ser Giovanni Ginori, andando ad abitare nella zona di San Lorenzo, dove nascer\u00e0 il loro principale palazzo, che ancora oggi d\u00e0 il nome a via de' Ginori.\nI Ginori furono mercanti ed ebbero banchi in proprio che prestavano denaro in tutta Europa tramite varie filiali. Non mancarono le cariche politiche e nel secolo XV Gino di Giovanni venne eletto priore.\nGabriello di Piero (nato nel marzo 1450) fu il primo ad ottenere un titolo nobiliare, divenendo prima consigliere di Ludovico il Moro e poi conte palatino da Massimiliano I d'Asburgo. Durante la presa di potere dei Medici i Ginori ne furono alleati, seppure tenendone le distanze. Pi\u00f9 importanza assunse la famiglia durante il Ducato, prima, e il Granducato poi.\nI figli di Pietro Ginori, sposato a Maddalena Strozzi, divisero il casato in due rami: Gino, che tenne il titolo comitale e fu il capostipite dei Ginori Conti, e Leonardo, che fu il capostipite dei Ginori Lisci e che in seguito ottenne il titolo di marchese. Leonardo Ginori era sposato a Caterina Soderini, la donna che fu usata come esca da Lorenzino de' Medici (figlio di sua sorella Maria) nell'agguato dove perse la vita Alessandro de' Medici.\nCarlo di Leonardo fu priore nel 1513 e gonfaloniere di giustizia nel 1527, oltre che mecenate. Nella seconda met\u00e0 del Cinquecento i Ginori ingrandirono il palazzo di famiglia, scambiando una propriet\u00e0 con lo scultore Bartolomeo Ammannati. Pure figlio di Leonardo e fratello quindi di Carlo fu il condottiero Bartolommeo Ginori, di imponente costituzione fisica, che pare fece da modello al Giambologna per il \"Ratto delle Sabine\".\nNel XVIII secolo il marchese Carlo Ginori fu un importante uomo politico nella delicata fase di transizione che vide il passaggio del potere in Toscana dai Medici ai Lorena, oltre che un vulcanico imprenditore, noto soprattutto per aver fondato nel 1735 la Manifattura di porcellane di Doccia nella tenuta della sua villa presso Sesto Fiorentino. Nel 1738 ottenne il titolo di marchese in premio ai suoi servigi ed alla sua attivit\u00e0 imprenditoriale. Suo figlio Lorenzo continu\u00f2 l'opera del padre, curando la manifattura di porcellane (dal 1758 al 1791) e portandola ad essere una delle pi\u00f9 importanti e rinomate d'Europa, con una qualit\u00e0 artistica che poteva rivaleggiare con Mei\u00dfen e Vienna. Seguirono alla direzione Carlo Leopoldo Ginori (1792-1837), Lorenzo Ginori (1838-1878) e Carlo Benedetto Ginori (1879-1896), che fuse la societ\u00e0 con la Richard di Milano dando origine alla Richard-Ginori.\nNel XIX secolo lavor\u00f2 per la manifattura Ginori il fratello di Carlo Lorenzini (detto Collodi, l'autore di \"Pinocchio\"), Paolo, che ebbe prima la posizione di segretario e poi di \"ministro\", ossia direttore generale. Paolo e Carlo abitarono nel palazzo Ginori di via de' Rondinelli, come ricorda una targa sulla facciata dell'edificio. Importanti uomini politici furono i senatori Piero Ginori Conti e Lorenzo Ginori Lisci, quest'ultimo anche sindaco di Firenze.\nNel XX secolo fu un importante letterato e storico dell'arte Leonardo Ginori Lisci.\nLo stemma.\nLo stemma Ginori ha tre stelle azzurre su banda d'oro in campo azzurro. Nel 1442 Antonio di Giuliano vi aggiunse un giglio d'oro nel capo in quanto priore per concessione di Renato d'Angi\u00f2, che venne mantenuto da molti suoi discendenti.\nLa famiglia ha due motti, che alludono alle tre stelle. Uno \u00e8 \"\"Omne trinum perfectum\" (tutto ci\u00f2 che \u00e8 trino \u00e8 perfetto) e l'altro \u00e8 \"Pulchrius lumine trino?\"\" (Cos'\u00e8 pi\u00f9 bello della triplice luce?)."}
{"id": "2243720", "revid": "124123", "url": "https://it.wikipedia.org/wiki?curid=2243720", "title": "Sophie Charlotte Ackermann", "text": "Nel 1751, dopo aver lasciato la Russia, fond\u00f2 la compagnia teatrale \"Ackermann'sche Gesellschaft\", con la quale si esib\u00ec prima in Polonia, poi a Francoforte sul Meno. Durante la Guerra dei sette anni interruppe la propria attivit\u00e0 per recarsi in Svizzera, poi, una volta tornata in Germania, riprese nuovamente la carriera, questa volta ad Amburgo. La ricordiamo soprattutto per l'interesse dimostrato nei confronti di alcuni autori dello Sturm und Drang, tra i quali Klinger, del quale apprezz\u00f2 la tragedia \"I gemelli\", che aiut\u00f2 loro a raggiungere la fama necessaria per porre le basi del Romanticismo."}
{"id": "2243721", "revid": "339392", "url": "https://it.wikipedia.org/wiki?curid=2243721", "title": "Pit bull terrier", "text": ""}
{"id": "2243725", "revid": "266222", "url": "https://it.wikipedia.org/wiki?curid=2243725", "title": "Sophie Charlotte Schr\u00f6der", "text": ""}
{"id": "2243731", "revid": "834", "url": "https://it.wikipedia.org/wiki?curid=2243731", "title": "Aichi B7A Ryusei", "text": ""}
{"id": "2243733", "revid": "1543377", "url": "https://it.wikipedia.org/wiki?curid=2243733", "title": "Nazionale di rugby a 15 della Malaysia", "text": "La nazionale di rugby a 15 della Malaysia (Pasukan ragbi kebangsaan Malaysia) rappresenta la Malaysia nel rugby a 15 in ambito internazionale, dove \u00e8 inclusa fra le formazioni di terzo livello.\nLa nazionale deve ancora fare il suo debutto nella Coppa del Mondo di Rugby, ma ha cercato di qualificarsi fin dal 1995, nella Coppa del Mondo ospitata dalla Sudafrica.\nStoria.\nLa nazionale malese rappresenta la propria nazione nel campo del rugby. Hanno rivalit\u00e0 con il Singapore, e le partite tra di loro sono molto contestate e molto viste. Tuttavia, i finanziamenti da parte dello stato sono molto ridotti.\nIl rugby malese \u00e8 anche molto promettente con molti nuovi giocatori che abbracciano questo sport. Nel 2013, il debuttante Razman Arsad \u00e8 entrato nella squadra diventandone capocannoniere, segnando 69 punti nella sua prima stagione. Nel frattempo, anche Nureikmar Muhamad ha avuto un grande impatto nelle partite che lo ha portato a diventare il vice capitano della squadra.\nRisultati.\nAsia Rugby Championship 2016 (divisione 1)\nIl torneo si \u00e8 svolto al Royal Selangor Stadium, a Kuala Lumpur, in Malesia.\nLa Malaysia ha vinto il torneo, ma rimarr\u00e0 nella Divisione 1 nella prossima edizione dopo aver deciso di non sfidarsi per la promozione.\nRosa giocatori.\nSquadra dell'Asia Rugby Championship 2015 - Divisione 2\nSostituti"}
{"id": "2243734", "revid": "23279043", "url": "https://it.wikipedia.org/wiki?curid=2243734", "title": "Luigi Ferretti (poeta)", "text": ""}
{"id": "2243735", "revid": "729019", "url": "https://it.wikipedia.org/wiki?curid=2243735", "title": "Gruppi Sportivi Fiamme Gialle", "text": "I Gruppi Sportivi Fiamme Gialle sono la struttura della Guardia di Finanza che si occupa dell'attivit\u00e0 sportiva sia nell'ambito militare che in quello delle gare civili.\nL'attivit\u00e0 delle Fiamme Gialle si esplica in 12 differenti discipline sportive: atletica leggera, judo, karate, nuoto, tuffi, tiro a segno, scherma, canottaggio, canoa/kayak, vela, pattinaggio su ghiaccio e sport invernali (sci alpino, sci di fondo, salto con gli sci, bob).\nCome per gli altri gruppi sportivi delle Forze armate, le Fiamme Gialle danno la possibilit\u00e0 ad un atleta di discipline meno note e sponsorizzate di diventare un professionista a carico dello stato, ossia atleta di stato.\nStoria.\nLa prima apparizione della Guardia di Finanza nel contesto delle gare sportive risale al 1911, con la partecipazione di una squadra alle gare di ginnastica organizzate a Torino per i 50 anni dell'Unit\u00e0 d'Italia, ma in effetti la prima struttura organizzata, di fatto il nucleo originario delle Fiamme Gialle, venne creata nel 1921 per partecipare ad una gara di marcia, il \"Trofeo Scudo Nelli\", che si aggiudic\u00f2 definitivamente dopo tre successi nel 1922, 1925 e 1928.\nNegli anni successivi l'attivit\u00e0 venne ampliata con la costituzione di diversi gruppi sportivi, primo dei quali fu il Gruppo Sciatori, fondato nel 1925 presso la \"Scuola alpina della Guardia di Finanza\" di Predazzo (in provincia di Trento), gruppo divenuto famoso come le \"Fiamme Gialle di Predazzo\".\nAltri gruppi sportivi seguirono poco a poco per i diversi sport:\nNel 2001 entrano le prime atlete femminili, tra cui Isolde Kostner nello sci alpino.\nOrganizzazione e impianti.\nCome ogni Corpo dello Stato, anche la Guardia di Finanza \u00e8 impegnata nel rappresentare la Nazione anche attraverso l'attivit\u00e0 sportiva agonistica attraverso l'Ente denominato \"Gruppi Sportivi Fiamme Gialle\", sia in campo sportivo militare, che civile.\nTale attivit\u00e0 affonda le radici dal 1911, anno in cui una rappresentanza di Finanzieri prese parte alle manifestazioni sportive a margine delle celebrazioni del cinquantenario dell'Unit\u00e0 d'Italia.\nTale Reparto ha recentemente stipulato una intesa con il CONI concernente un impegno quadriennale di reciproca collaborazione.\nLe Fiamme Gialle vantano tra Giochi olimpici estivi e invernali un totale di 44 medaglie di cui 17 ori, 10 argenti, 17 bronzi.\nL'attivit\u00e0 del Gruppo abbraccia ben tredici discipline, praticate presso 5 diversi nuclei:\nQuesti nuclei si avvalgono per la loro attivit\u00e0 sportiva di quattro moderne strutture ubicate nel Lazio e nel Trentino:"}
{"id": "2243737", "revid": "834", "url": "https://it.wikipedia.org/wiki?curid=2243737", "title": "Alypius", "text": ""}
{"id": "2243739", "revid": "834", "url": "https://it.wikipedia.org/wiki?curid=2243739", "title": "A\u015boka", "text": ""}
{"id": "2243741", "revid": "834", "url": "https://it.wikipedia.org/wiki?curid=2243741", "title": "Baranovi\u010di", "text": ""}
{"id": "2243742", "revid": "834", "url": "https://it.wikipedia.org/wiki?curid=2243742", "title": "Bibbia di Re Giacomo", "text": ""}
{"id": "2243743", "revid": "599013", "url": "https://it.wikipedia.org/wiki?curid=2243743", "title": "Unione delle suore della Presentazione della Beata Vergine Maria", "text": "L'Unione delle Suore della Presentazione della Beata Vergine Maria (in inglese \"Union of Sisters of the Presentation of the Blessed Virgin Mary\") \u00e8 un istituto religioso femminile di diritto pontificio: i membri di questa congregazione pospongono al loro nome la sigla P.B.V.M.\nStoria.\nLa congregazione venne fondata a da Nano Nagle (1718-1784). Trascorsa la giovinezza in Francia, la Nagle rimase colpita dallo stato di abbandono morale e materiale in cui versava la popolazione irlandese: tra il 1746 e il 1771 apr\u00ec a Cork sette scuole e asili per assistere la giovent\u00f9 povera e abbandonata. Chiam\u00f2 a dirigere i suoi istituti le religiose Orsoline francesi, ma la clausura imposta alle religiose dalla loro regola e il fatto che erano tradizionalmente orientate alla formazione delle fanciulle delle classi agiate rendevano difficoltosa e poco proficua la loro opera.\nLa Nagle pens\u00f2 allora di dare inizio a un nuovo istituto, detto delle Suore dell'Istruzione Caritatevole del Sacro Cuore, ispirato a un'omonima congregazione sorta a Parigi per opera di Jean-Jacques Olier: la fondatrice e altre tre aspiranti iniziarono il noviziato il 24 dicembre 1775, presero l'abito religioso il 24 giugno 1776 e il 24 giugno 1777 emisero la loro professione dei voti alla presenza del vescovo di Cork, John Butler. La Nagle venne eletta superiora generale l'8 settembre 1778.\nL'apostolato della congregazione si estese presto dall'istruzione all'assistenza agli infermi e nel 1783 le religiose, che cambiarono presto il loro titolo in Suore della Presentazione della Beata Vergine Maria, aprirono un ospizio per anziane povere. L'opera della Nagle venne apprezzata e sostenuta economicamente da Edmund Ignatius Rice, che si ispir\u00f2 al suo istituto quando fond\u00f2 i suoi Fratelli Cristiani e Fratelli della Presentazione.\nL'istituto venne approvato una prima volta da papa Pio VI con breve del 3 settembre 1791 come congregazione di voti semplici; il 9 aprile 1805 papa Pio VII concesse alle Suore Presentazione un nuovo decreto d'approvazione, ma trasform\u00f2 le suore in religiose di clausura, con voti solenni di povert\u00e0, obbedienza, castit\u00e0 e educazione delle fanciulle povere, e proib\u00ec loro l'assistenza ai malati a domicilio.\nI monasteri di Suore della Presentazione, tutti autonomi tra loro e con noviziati interni, si diffusero rapidamente in numerosi paesi anglosassoni e presto iniziarono a federarsi dando origine a nuove congregazioni indipendenti. Con decreto del 25 giugno 1976 la Congregazione per i Religiosi autorizz\u00f2 l'unione di 17 gruppi e 4 case autonome di Suore della Presentazione: il decreto venne promulgato il 19 luglio 1976 davanti al capitolo generale dell'Unione. La congregazione continu\u00f2 ad accrescersi attraverso la fusione di altri gruppi di religiose della Presentazione.\nAttivit\u00e0 e diffusione.\nLe Suore della Presentazione si dedicano all'istruzione e all'educazione cristiana della giovent\u00f9.\nSono presenti in Europa (Irlanda, Regno Unito, Slovacchia), Asia (Filippine, India, Pakistan, Thailandia), Africa (Zambia, Zimbabwe), America (Cile, Ecuador, Per\u00f9, Stati Uniti d'America) e Nuova Zelanda; la sede generalizia \u00e8 a Monasterevin, nella contea di Kildare.\nAl 31 dicembre 2005 l'istituto contava 1.340 religiose in 248 case."}
{"id": "2243744", "revid": "22272208", "url": "https://it.wikipedia.org/wiki?curid=2243744", "title": "Carnevalone Liberato", "text": ""}
{"id": "2243748", "revid": "339392", "url": "https://it.wikipedia.org/wiki?curid=2243748", "title": "Buddhismo Therav\u0101da", "text": ""}
{"id": "2243749", "revid": "1982", "url": "https://it.wikipedia.org/wiki?curid=2243749", "title": "Centrale EniPower di Brindisi", "text": ""}
{"id": "2243752", "revid": "322321", "url": "https://it.wikipedia.org/wiki?curid=2243752", "title": "Timothy Dolan", "text": "Biografia.\nFormazione e ministero sacerdotale.\nHa frequentato il Cardinal Glennon College e il Pontificio collegio americano del Nord a Roma, ottenendo il master in filosofia.\nIl 19 giugno 1976 fu ordinato sacerdote del clero di Saint Louis dall'allora vescovo ausiliare di Indianapolis Edward Thomas O'Meara.\nHa svolto mansioni di vice parroco in alcune parrocchie della sua diocesi, collaboratore presso la Nunziatura apostolica negli Stati Uniti e rettore del Pontificio Collegio Nord Americano di Roma.\nMinistero episcopale.\nIl 19 giugno 2001 fu nominato vescovo ausiliare di Saint Louis, con il titolo di Natchez; ricevette la consacrazione episcopale il 15 agosto 2001 per le mani del cardinale Justin Francis Rigali (arcivescovo di Saint Louis), co-consacranti i vescovi Joseph Fred Naumann e Michael John Sheridan (ausiliari della medesima arcidiocesi).\nIl 25 giugno 2002 \u00e8 stato nominato arcivescovo di Milwaukee. Dal 28 settembre 2007 al 28 agosto 2008 \u00e8 stato anche amministratore apostolico di Green Bay.\nArcivescovo di New York e cardinale.\nIl 23 febbraio 2009 papa Benedetto XVI lo nomina arcivescovo di New York, successore del cardinale Edward Michael Egan, dimessosi per raggiunti limiti di et\u00e0.\nNel 2010 viene eletto dai vescovi statunitensi alla presidenza della Conferenza Episcopale.\nBenedetto XVI lo ha creato cardinale del titolo di Nostra Signora di Guadalupe a Monte Mario nel concistoro del 18 febbraio 2012.\nNel conclave del 2013, risult\u00f2 uno dei pi\u00f9 accreditati cardinali per essere eletto papa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nStemma e motto.\nBlasonatura.\n\"Partito; nel 1\u00ba d'argento, alla decussa di rosso tra 4 croci greche dello stesso, caricata da una pala di mulino a vento del primo; nel 2\u00ba d'azzurro alla fascia d'argento caricata da una corona di rosso affiancata da 2 rotoli di pergamena d'oro; sul capo 2 crescenti, quello di destra d'argento e quello di sinistra d'oro; sulla punta 1 crescente dello stesso.\"\nSpiegazione.\nSecondo la tradizione dei paesi anglosassoni, gli stemmi vescovili presentano sul lato destro lo scudo della diocesi e su quello sinistro quello personale del prelato.\nPertanto, nello stemma attuale del cardinale Dolan, oltre a figurare il suo scudo, c'\u00e8 anche quello dell'arcidiocesi di New York, il quale \u00e8 composto da:\nPer quanto riguarda lo scudo personale ci sono riferimenti alla vita e alle origini del cardinale, in particolare, riguardo alla sua famiglia, alla sua citt\u00e0 natale, al suo Santo protettore e al suo ministero episcopale. \nInfatti sono presenti:"}
{"id": "2243753", "revid": "22272308", "url": "https://it.wikipedia.org/wiki?curid=2243753", "title": "Fonzie e la gang di Happy Days", "text": ""}
{"id": "2243756", "revid": "834", "url": "https://it.wikipedia.org/wiki?curid=2243756", "title": "Classe Typ 143 Albatros (pattugliatore)", "text": ""}
{"id": "2243757", "revid": "834", "url": "https://it.wikipedia.org/wiki?curid=2243757", "title": "Curve di indifferenza", "text": ""}
{"id": "2243758", "revid": "339392", "url": "https://it.wikipedia.org/wiki?curid=2243758", "title": "Diritti civili negli Stati Uniti", "text": ""}
{"id": "2243760", "revid": "320578", "url": "https://it.wikipedia.org/wiki?curid=2243760", "title": "Fl-eek! Stravaganza", "text": ""}
{"id": "2243763", "revid": "834", "url": "https://it.wikipedia.org/wiki?curid=2243763", "title": "E. T. Jaynes", "text": ""}
{"id": "2243768", "revid": "834", "url": "https://it.wikipedia.org/wiki?curid=2243768", "title": "Eljabel Elgharbi", "text": ""}
{"id": "2243769", "revid": "42629", "url": "https://it.wikipedia.org/wiki?curid=2243769", "title": "Br stylers", "text": ""}
{"id": "2243772", "revid": "101768", "url": "https://it.wikipedia.org/wiki?curid=2243772", "title": "Quirino Bezzi", "text": "Biografia.\nNacque a Cusiano, frazione di Ossana, il 5 novembre 1914. Assolti gli studi ginnasiali e magistrali, fu insegnante e giornalista pubblicista.\n\u00c8 stato presidente e fondatore del Centro Studi per la Val di Sole e di cui tenne per un ventennio la presidenza, del Comitato trentino della Societ\u00e0 Dante Alighieri, della Sezione di Trento dell'Associazione Mazziniana Italiana e Presidente della SAT Societ\u00e0 degli alpinisti tridentini.\nHa fatto parte dei consigli di direzione o di amministrazione del Museo trentino del risorgimento e della Lotta per la Libert\u00e0, del Museo tridentino di scienze naturali, del Museo degli usi e costumi della gente trentina di San Michele all'Adige, della Societ\u00e0 di Studi trentini di Scienze Storiche, dell'ANPI trentina.\n\u00c8 stato membro dell'Accademia Roveretana degli Agiati, dell'Ordine di S. Romedio per la protezione della fauna nobile, dell'Ordine del Cardo per la Spiritualit\u00e0 alpina, del Gruppo Italiano scrittori di montagna, Drappo di S. Vigilio, medaglia d'oro della Dante Alighieri, Aquila d'oro con brillante della SAT, commendatore dell'Ordine al merito della Repubblica.\nFu direttore di svariate riviste culturali, come \"Ci\u00e0cere en trentin\", il \"Bollettino della SAT\", la \"Strenna Trentina\"."}
{"id": "2243774", "revid": "834", "url": "https://it.wikipedia.org/wiki?curid=2243774", "title": "Fabian Natale Valtolina", "text": ""}
{"id": "2243778", "revid": "287204", "url": "https://it.wikipedia.org/wiki?curid=2243778", "title": "Ferrante Gonzaga", "text": ""}
{"id": "2243782", "revid": "484362", "url": "https://it.wikipedia.org/wiki?curid=2243782", "title": "Francesco Maria della Rovere", "text": ""}
{"id": "2243783", "revid": "767487", "url": "https://it.wikipedia.org/wiki?curid=2243783", "title": "I predatori dell'anno Omega", "text": "I predatori dell'anno Omega \u00e8 un film fantascientifico del 1984 scritto e diretto da David Worth. \u00c8 una storia ambientata in un futuro post apocalittico. In alcune filmografie figura anche col titolo Il giustiziere della terra perduta.\nTrama.\nDiversi decenni dopo le devastazioni causate dalle guerre atomiche il malvagio despota Prossor, con l'aiuto di una milizia di soldati nota come Omega, ha preso il potere su ci\u00f2 che resta del mondo civile schiavizzandone la popolazione tramite lavaggio del cervello. A opporsi c'\u00e8 un gruppo di valorosi riuniti nella New Way, che con l'aiuto di alcuni anziani, noti come gli Illuminati, affrontano una dura guerriglia ai danni della Omega. Ad aiutare questi coraggiosi giunge, per caso, anche un Guerriero senza nome, che arriva alla roccaforte della New Way dopo avere affrontato a bordo della sua moto, dotata di supercomputer e diversi armamenti, prima gli Omega e poi alcuni gruppi di vagabondi e mercenari presenti in una zona collocata oltre il territorio governato da Prossor.\nIl Guerriero, anche se controvoglia, si unisce a Nastasia per liberare il padre di quest'ultima, capo della New Way e infiltratosi nella capitale dell'Omega. I due riescono a liberarlo ma proprio a pochi passi dalla via di fuga in elicottero Nastasia viene a sua volta catturata. Allora il professor McWayne e il Guerriero riescono a formare un'alleanza con le bande che vivono al di l\u00e0 del territorio Omega (karateka, soldati, amazzoni, punks, disertori) e messa in piedi una colonna armata lanciano l'assalto alla roccaforte di Prossor, il quale ha intanto sottoposto Nastasia a lavaggio del cervello.\nLungo la strada la New Way sconfigge i soldati Omega, mentre alcuni volontari infiltratisi nella capitale si fanno strada a loro volta e assaltano il generatore principale con successo. Prossor tenta di eliminare il Guerriero e McWayne facendoli colpire da Nastasia, ma lo stratagemma si ritorce contro di lui e il clone robotico che l'aveva sostituito viene distrutto. Mentre la New Way celebra la vittoria, il vero Prossor fugge di nascosto con l'aiuto di un traditore giurando vendetta sugli \"animali\" che lo hanno rovesciato. Il Guerriero dopo un ultimo bacio scambiato con Nastasia riparte in sella alla moto diretto chiss\u00e0 dove.\nProduzione.\nIl film fu girato con soli 500 000 dollari di budget. Worth venne chiamato all'ultimo momento perch\u00e9 non avrebbe dovuto essere lui il regista, ma sul set ci furono dei litigi con gli altri registi e Fred Williamson, uno degli attori, si ritrov\u00f2 a dirigere le scene in cui appariva. In alcuni siti e dizionari dei film la regia \u00e8 erroneamente attribuita a Ivana Massetti.\nProdotto nel 1983, quasi sicuramente non arriv\u00f2 mai nei cinema italiani. Venne distribuito sul mercato internazionale a partire dall'anno seguente. In Italia usc\u00ec direttamente sul mercato dell'home video nel 1986.\nDistribuzione.\nNegli Stati Uniti \u00e8 noto col titolo \"Warrior of the Lost World\"."}
{"id": "2243786", "revid": "1543377", "url": "https://it.wikipedia.org/wiki?curid=2243786", "title": "I 100 migliori cantanti secondo Rolling Stone", "text": "La lista dei 100 migliori cantanti secondo Rolling Stone \u00e8 un elenco compilato della rivista statunitense di musica, politica e societ\u00e0 Rolling Stone.\nL'articolo \u00e8 comparso in Italia sul numero 64 della versione italiana della rivista.\nCriteri e metodo.\nLa lista, la cui prima compilazione risale al 2008, \u00e8 stata redatta da 180 fra musicisti (fra gli altri Bruce Springsteen, Rod Stewart, Justin Timberlake, George Michael, Keith Richards, Carlos Santana, B.B.King, Lenny Kravitz, Billy Joel, Ringo Starr), giornalisti del settore e musicologi, coordinati da Jonathan Lethem e include artisti dei generi musicali Blues, Rhythm 'n Blues, Rock 'n Roll, Rock e Soul, che sono i campi di specifico interesse della rivista. Da un estratto della sua introduzione, si specifica che la lista \u00e8 stata compilata sia in base alle capacit\u00e0 tecniche e vocali degli interpreti, ma anche tenendo presente i \"difetti\" ove contribuiscano a rendere personale il timbro vocale e le modalit\u00e0 di interpretazione. Da qui l'inclusione sia di cantanti noti per il virtuosismo vocale, come Aretha Franklin (collocata al primo posto), sia cantanti le cui capacit\u00e0 tecniche sono meno affinate, ma che comunque hanno saputo dare personalit\u00e0 alle loro interpretazioni, o hanno creato un \"modo\" e hanno poi influenzato le generazioni successive di interpreti. Fra questi, nell'introduzione vengono citati Bob Dylan (alla posizione numero 7), Patti Smith (83) e Lou Reed (62). Per ogni personaggio vengono indicati i dati anagrafici, una discografia selezionata come guida all'ascolto, le influenze musicali e un dettagliato commento sulle peculiarit\u00e0 vocali e artistiche.\nLa lista \u00e8 utilizzata spesso come riferimento o modello sia con giudizi positivi sia critici su numerose altre testate o pubblicazioni, che la citano come base di partenza per l'analisi o la compilazione di analoghe liste o commenti."}
{"id": "2243787", "revid": "1305772", "url": "https://it.wikipedia.org/wiki?curid=2243787", "title": "EUDemocrats", "text": "EUDemocrats - Alleanza per un'Europa delle democrazie (\"EUD\") \u00e8 un'alleanza di partiti, movimenti e politici riconosciuta e finanziata dall'Unione europea che comprende soggetti sia di destra che di sinistra di solito euroscettici i quali vogliono riformare l'attuale forma dell'Unione Europea.\nStoria.\nFondato secondo la legge danese il 7 novembre 2005, poi a Bruxelles, l'8 novembre 2005, ha tenuto il suo primo congresso a Bruxelles il 24 febbraio 2006. Il suo ideatore e presidente fino al gennaio 2009 \u00e8 stato il deputato europeo danese Jens-Peter Bonde. L'attuale presidente \u00e8 lo svedese S\u00f6ren Wibe.\nHa fatto campagna contro il trattato di Lisbona e sostenuto il \"NO\" irlandese.\nProgramma politico.\nLo scopo degli EUDemocrats \u00e8 quello di riformare l'attuale struttura dell'Unione Europea, creando un sistema democraticamente legittimato. Questa riforma sarebbe attuabile con un nuovo trattato che possa gettare le basi per una migliore cooperazione fra i governi dei paesi membri.\nGli EUDemocrats sono a favore del principio di sussidiariet\u00e0, cio\u00e8 che le decisioni siano prese \"dal basso\", dando cos\u00ec voce ai cittadini degli stati, delle regioni e delle minoranze. Vogliono unire tutti coloro che sono contrari all'attuale sviluppo, giudicato antidemocratico, delle istituzioni europee.\nGli EUDemocrats sono contrari al centralismo europeo e al potere politico creatosi all'interno delle istituzioni europee, queste ultime controllabili solo attraverso consultazioni dei parlamenti nazionali o delle assemblee regionali.\nAderenti.\nFanno parte di EUDemocrats i seguenti partiti, europarlamentari (MEP) indipendenti ed organizzazioni non governative (ONG):\nParlamento Europeo.\nNella VI Legislatura del Parlamento Europeo i partiti aderenti agli EUDemocrats hanno formato insieme all'Alleanza dei Democratici Indipendenti in Europa il gruppo Indipendenza e Democrazia, scioltosi nel 2009."}
{"id": "2243794", "revid": "1924342", "url": "https://it.wikipedia.org/wiki?curid=2243794", "title": "Foals", "text": "I Foals sono un gruppo musicale indie rock inglese, formatosi a Oxford nel 2005.\nStoria del gruppo.\nI Foals si formano a Oxford (Inghilterra), grazie alla volont\u00e0 di alcuni amici di lunga data, ossia Yannis Philippakis (chitarra) e Jack Bevan (batteria). A loro si aggiungono il cantante Andrew Mears (gi\u00e0 membro dei Youthmovies), il chitarrista Jimmy Smith ed il bassista Walter Gervers. Philippiakis e Bevan, insieme a Lina Simon, facevano parte del gruppo math rock chiamato The Edmund Fitzgerald. \nDopo la pubblicazione del singolo \"Try This on Your Piano\", nel 2006 la band fa dei cambiamenti: Philippakis diventa la voce al posto di Mears, che si dedica ad un altro progetto. \nNello stesso anno firmano un contratto con la Transgressive Records.\nNel 2007, dopo la pubblicazione di un altro paio di singoli (\"Hummer\" e \"Mathletics\") prodotti da Gareth Parton, la band registra a New York il suo album d'esordio, \"Antidotes\", che esce nel 2008. L'album \u00e8 stato prodotto da Dave Sitek, gi\u00e0 membro dei TV on the Radio e produttore degli Yeah Yeah Yeahs. Il disco ottiene un ottimo successo nel Regno Unito, attestandosi alla terza posizione della Official Albums Chart.\nNell'agosto 2009 il gruppo ritorna in studio per le registrazioni del secondo album, effettuate precisamente a G\u00f6teborg, in Svezia. L'album viene pubblicato nel maggio 2010 e si intitola \"Total Life Forever\", titolo che si rif\u00e0 ad una teoria di Raymond Kurzweil. Il disco riceve una nomination ai Mercury Prize 2010.\nNel 2011 vengono scelti come gruppo d'apertura dei Red Hot Chili Peppers durante i loro concerti in Europa e in Sud America. Sempre nel 2011 il brano \"Spanish Sahara\" viene riconosciuto \"miglior canzone\" nell'ambito dei NME Awards.\nNell'ottobre 2012 il gruppo annuncia il titolo del terzo album in studio. Si tratta di \"Holy Fire\", che viene pubblicato nel febbraio 2013. Il disco \u00e8 anticipato dal singolo \"Inhaler\", che viene diffuso nelle radio a partire dal 5 novembre 2012. Nel periodo 2012-2013 il gruppo intraprende un tour con altri musicisti, tra cui Petit Noir, e partecipa a numerosi festival musicali in tutto il mondo. Il disco \"Holy Fire\", inoltre, riceve una nomination ai Mercury Prize 2013; il gruppo ottiene uno Q Awards nella categoria \"Best Live Act\" nello stesso anno, mentre il brano \"Inhaler\" \u00e8 premiato come \"miglior canzone\" agli NME Awards.\nNell'agosto 2015 il gruppo pubblica il quarto album in studio \"What Went Down\", anticipato dal singolo omonimo uscito nel mese di giugno.\nAll'inizio del 2019 il gruppo annuncia l'uscita di due nuovi album: Everything Not saved Will Be Lost Part 1 in uscita a marzo, e Part 2 in uscita nell'autunno. Viene annunciato inoltre una serie di concerti dal vivo, compresa una data a Milano, a partire da marzo. Il brano inedito Exits esce come singolo con video promozionale il 21 gennaio 2019.\nLive.\nI Foals sono considerati uno dei migliori live act del Regno Unito, avendo vinto il Q Award 2013 per Best Live Act [24] e due volte nominato per il NME Award per Best Live Act (2011 e 2013).\nLa band ha pubblicato diversi EP dal vivo (Live At Liars Club, iTunes Live: London Festival '08 e iTunes Festival: London 2010), oltre al film concerto Live At The Royal Albert Hall, diretto da Dave Ma.\nIl frontman Yannis Philippakis \u00e8 noto per saltare dai balconi e fare surf tra la folla durante il lungo interludio di \"Two Steps Twice\". Nell'ottobre 2013, Philippakis ha avuto uno scontro con una guardia di sicurezza presso il municipio di Auckland in Nuova Zelanda, mentre la guardia di sicurezza tentava di impedirgli di saltare tra la folla. Alla fine dello spettacolo, Philippakis ha detto alla folla: \"Voglio dirti un enorme grazie e scoparti quel ragazzo della sicurezza\".[25]\nNell'aprile 2020 la band ha annullato le date del tour rimanenti a causa della crisi COVID-19, spostando le date al 2021.[26]"}
{"id": "2243795", "revid": "216401", "url": "https://it.wikipedia.org/wiki?curid=2243795", "title": "Deportivo Saprissa", "text": ""}
{"id": "2243796", "revid": "7969", "url": "https://it.wikipedia.org/wiki?curid=2243796", "title": "NFL Combine", "text": ""}
{"id": "2243797", "revid": "979155", "url": "https://it.wikipedia.org/wiki?curid=2243797", "title": "Levachiodi", "text": ""}
{"id": "2243799", "revid": "339392", "url": "https://it.wikipedia.org/wiki?curid=2243799", "title": "Cavachiodi", "text": ""}
{"id": "2243804", "revid": "599", "url": "https://it.wikipedia.org/wiki?curid=2243804", "title": "Maria Paola Gramegna", "text": ""}
{"id": "2243805", "revid": "599013", "url": "https://it.wikipedia.org/wiki?curid=2243805", "title": "Hans Jeschonnek", "text": "Hans Jeschonnek era figlio di un funzionario della Pubblica Istruzione, suo fratello Gert fu viceammiraglio e Ispettore della Marina.\nBiografia.\nHans Jeschonnek, ancora quindicenne, s'iscrisse all'Accademia Prussiana per ufficiali e venne inviato al fronte della prima guerra mondiale nel 50\u00ba Reggimento di fanteria della Bassa Sassonia, ottenendo nel settembre 1914 il grado di tenente. Nell'estate del 1917 pass\u00f2 all'Aviazione militare, nella quale, dopo la fine della guerra, prese parte alle battaglie delle rivolte nella Slesia. Dopo l'inserimento delle forze armate tedesche nella \"Reichswehr\", egli prese servizio come ufficiale di cavalleria e concluse come primo della classe il corso di addestramento allo Stato Maggiore. Successivamente lavor\u00f2 in una divisione del Ministero della Difesa responsabile della costruzione di aeroplani proibiti dal Trattato di Versailles.\nVenne promosso capitano nel marzo 1934 e maggiore il 1\u00ba aprile 1935. Nello stesso anno fu trasferito al Gruppo aeronautico \"Greifswald\" e nell'ottobre del 1936 assunse il comando, con il grado di \"Geschwaderkommodore\", della squadra di addestramento della \"Luftwaffe\". Nel 1937 rientr\u00f2 come capo divisione nel Ministero dell'aeronautica, dove nel novembre del 1938 fu promosso colonnello.\nDal 1\u00ba febbraio 1939 alla sua morte fu Capo di Stato Maggiore della \"Luftwaffe\", da agosto 1939 con il grado di maggior generale.\nIl 27 ottobre 1939 fu decorato con la Croce di Cavaliere della Croce di Ferro.\nDopo i successi della \"Luftwaffe\" nella campagna di Polonia del 1939 e in quella di Francia del 1940, nel luglio dello stesso anno fu promosso Generale d'aviazione, saltando il grado di Tenente Generale.\nL'armamento dell'aviazione si rivel\u00f2 infine, osservando i concetti della guerra lampo, scarsamente pianificato. Ci\u00f2 fu evidente nella battaglia d'Inghilterra del 1940 e pi\u00f9 avanti, viste le elevate perdite, nell'invasione dell'Unione Sovietica e nel teatro del Mediterraneo, dove egli non riusc\u00ec a garantire la superiorit\u00e0 aerea e di conseguenza i rifornimenti all'\"Afrikakorps\".\nJeschonnek non ebbe prima della guerra, come unico capo servizio del Ministero dell'Aeronautica militare, a causa delle scarse capacit\u00e0 di armamento e finanziamento, l'approvazione dei concetti di armamento aeronautico di Hitler, cosicch\u00e9 Hermann G\u00f6ring non os\u00f2 proporre a Hitler un programma realisticamente meno ambizioso. Infine il programma di armamento adottato rimase ampiamente al di sotto delle aspettative di Hitler.\nNella primavera del 1942 Jeschonnek fu promosso \"Generaloberst\".\nDopo il pesante bombardamento di Amburgo di luglio e agosto 1943 venne posta in discussione la sostituzione di Jeschonnek e G\u00f6ring nel comando della \"Luftwaffe\". Hitler gi\u00e0 si esprimeva negativamente su G\u00f6ring per il fallimento del rifornimento aereo della sacca di Stalingrado e indirizz\u00f2 la sua rabbia sulla carenza di supporto della Luftwaffe di fronte ai crescenti attacchi anglo-americani come quelli sulla Ruhr e anche su Jeschonnek, per cui quest'ultimo fu abbandonato da G\u00f6ring.\nDopo il primo, pesante attacco aereo su Peenem\u00fcnde nella notte tra il 17 e il 18 agosto 1943, e anche per aver impartito degli ordini errati per la difesa aerea a 100 piloti, Jeschonnek si suicid\u00f2.\nG\u00f6ring falsific\u00f2 la data del suicidio portandola al 19 agosto, per evitare il collegamento al bombardamento, e attribu\u00ec ufficialmente il decesso a un'emorragia allo stomaco.\nJoseph Goebbels comment\u00f2 il fatto annotando nel suo diario il 20 agosto 1943:\n Fino ad oggi compare ogni tanto nella letteratura questa falsa versione del fatto."}
{"id": "2243809", "revid": "834", "url": "https://it.wikipedia.org/wiki?curid=2243809", "title": "Giambattista Marino", "text": ""}
{"id": "2243811", "revid": "37401", "url": "https://it.wikipedia.org/wiki?curid=2243811", "title": "Guardia costiera della Cina", "text": ""}
{"id": "2243815", "revid": "834", "url": "https://it.wikipedia.org/wiki?curid=2243815", "title": "Jeanne de Saint-R\u00e9my-de Luz de Valois de la Motte", "text": ""}
{"id": "2243817", "revid": "599", "url": "https://it.wikipedia.org/wiki?curid=2243817", "title": "Giuseppe Luigi Lagrangia", "text": ""}
{"id": "2243824", "revid": "1728", "url": "https://it.wikipedia.org/wiki?curid=2243824", "title": "Rheinischer Gulden", "text": ""}
{"id": "2243828", "revid": "1310927", "url": "https://it.wikipedia.org/wiki?curid=2243828", "title": "Rafael Pereira da Silva (calciatore 1990)", "text": "Biografia.\nHa un fratello gemello, F\u00e1bio, anch'egli calciatore, che gioca nel . Possiede anche il passaporto portoghese.\nCaratteristiche tecniche.\nGioca prevalentemente nel ruolo di terzino destro. Dotato di un buon dinamismo e di una buona tecnica di base, sa distinguersi sia nella fase difensiva che in quella offensiva.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nFluminense e Manchester United.\nArriva a Manchester nel giugno del 2008 dalle giovanili del insieme con il fratello gemello F\u00e1bio, terzino sinistro. Indossa la maglia numero 21. Ha esordito con la squadra di Ferguson il 23 settembre 2008 nel terzo turno di Football League Cup contro il . Il 30 settembre 2008 esordisce in Champions League nella trasferta contro l'.\nArriva anche l'esordio in Premier League il 18 ottobre 2008 contro il e l'8 novembre 2008 segna contro l' il suo primo gol. Il 19 aprile 2009 gioca contro l' in FA Cup la prima partita insieme con il fratello. A fine stagione rinnova il contratto fino al 2013. Dopo ottime prestazioni con lo United, il 2 luglio rinnova il suo contratto fino al 2016.\nNella stagione 2012-2013 diventa uno dei perni dello scacchiere di Alex Ferguson togliendo il posto da titolare a giocatori come Chris Smalling e Phil Jones. Conclude la stagione vincendo la Premier League e mettendo a segno 3 gol in 28 presenze in campionato. Inizia la stagione 2013-2014 con la vittoria per 2-0 in Community Shield ai danni del gi\u00e0 retrocesso .\nNella stagione 2014-2015 trova la prima presenza nella gara vinta 4-0 in casa contro il . Nell'occasione raggiunge quota 100 presenze in Premier League con la maglia del Manchester United. Il 27 settembre 2014 regala un assist al compagno di squadra Rooney per il gol del momentaneo 1-0 nella partita vinta 2-1 in casa contro il . Il 4 gennaio 2015 trova la prima presenza stagionale In FA Cup nella gara vinta 2-0 sul campo dello .\nOlympique Lione.\nDopo 8 stagioni saluta il Manchester United ed il 3 agosto 2015 viene acquistato dai francesi dell' con cui firma un contratto di durata quadriennale. Il 17 agosto 2018 disputa il suo centesimo match con la maglia dei francesi, in occasione della gara di campionato contro il .\nNazionale.\nCon la nazionale brasiliana ha disputato il Mondiale Under-17 2007 insieme al fratello. Dotato del passaporto portoghese, l'allenatore della nazionale portoghese, Carlos Queiroz offre, a lui ed a suo fratello, la possibilit\u00e0 di giocare con la sua nazionale.\nIl 6 luglio 2012 viene convocato per disputare le XXX Olimpiadi. La nazionale brasiliana conclude il torneo qualificandosi al secondo posto dietro la nazionale messicana, perdendo nella finale di Wembley 2 a 1 l'11 agosto.\nStatistiche.\nPresenze e reti nei club.\n\"Statistiche aggiornate al 5 agosto 2021.\""}
{"id": "2243831", "revid": "22273469", "url": "https://it.wikipedia.org/wiki?curid=2243831", "title": "Iacchi Du-Du", "text": ""}
{"id": "2243832", "revid": "11497", "url": "https://it.wikipedia.org/wiki?curid=2243832", "title": "J\u00f1\u0101na Yoga", "text": ""}
{"id": "2243833", "revid": "561821", "url": "https://it.wikipedia.org/wiki?curid=2243833", "title": "Jacques Perk", "text": "Perk era figlio del pastore Marie Adrien Perk e nipote di Betsy Perk, un'importante sostenitrice dei diritti delle donne. La lirica naturalistica di Perk era ispirata al poeta inglese Percy Bysshe Shelley e si espresse soprattutto nella forma del sonetto, a cui Perk apport\u00f2 innovazioni sostanziali. La poesia di Perk appartiene a quanto di meglio sia stato prodotto dalla letteratura olandese e influenz\u00f2 profondamente i poeti posteriori. Mor\u00ec ad Amsterdam a soli 22 anni per un'infezione polmonare.\nBiografia.\nInfanzia.\nPerk era figlio di Marie Adrien Perk, un predicatore della Chiesa vallone in Olanda, una frazione della Chiesa Riformata Olandese fondata da ex Ugonotti. Il padre predicava in francese ed era di formazione progressista; inoltre il predicatore Perk aveva una grande reputazione letteraria e molte relazioni nei circoli letterari. Adrien Perk non corrispondeva affatto al modello di predicatore-poeta che a quel tempo era ancora molto diffuso. Nella sua casa regnava un'atmosfera pi\u00f9 europeo-aristocratica che borghese-olandese.\nIl giovane Jacques entr\u00f2 presto in contatto con la letteratura europea e scrisse i suoi primi versi quando aveva circa dieci anni. Nel 1872 la famiglia si trasfer\u00ec da Breda ad Amsterdam, dove Jaques Perk frequent\u00f2 le scuole superiori. Sotto la guida del suo insegnante di olandese, W. Doorenbos, Perk assorb\u00ec l'ideale rinascimentale di sviluppo totale della persona e lo spirito libero dell'antico modello greco. Quando il clima didattico della scuola si deterior\u00f2, Perk abbandon\u00f2 la scuola nel 1877 e l'anno seguente suo padre gli trov\u00f2 un impiego nel giornale \"Algemeen Handelsblad\" come traduttore per il francese. Contemporaneamente scriveva molte poesie brevi, la maggior parte delle quali erano dedicate a Marie Champury, il suo amore giovanile. Maria, figlia dell'insegnante di francese di Perk alla scuola superiore, non ricambiava l'esaltazione romantica del giovane Perk. In questo periodo Perk scrisse anche un dramma in cinque atti, \"Herman en Martha\", dove l'amore contrastato dai genitori alla fine ha la peggio.\nDopo essere stato respinto definitivamente da Maria, Perk si dedic\u00f2 ai sonetti di Petrarca, Shakespeare, Goethe e Lamartine, che studi\u00f2 a fondo. Per la prima volta una sua poesia fu pubblicata dalla rivista mensile \"Nederland\". Si allontan\u00f2 dalla fede di suo padre, cominci\u00f2 a vestire in modo eccentrico e passare le notti discutendo con gli amici. Nel frattempo era stato licenziato dal giornale per cui lavorava, \"Algemeen Handelsblad\".\nMathilde, Kloos e la poesia.\nNel 1879 durante una vacanza nelle Ardenne, in Belgio, incontr\u00f2 Oscar Wilde e conobbe una francese, la bella Mathilde Thomas. In questo scenario naturale pittoresco, con belle rocce, ruscelli, montagne e rovine di castelli, Jacques e la sua famiglia trascorsero cinque giorni divertendosi con Mathilde in amicizia e ammirazione reciproca. Si separarono a La Roche, dove Mathilde diede a Perk e alle sue sorelle una poesia d'addio ispirata a Lamartine. Dopo la separazione, scoppi\u00f2 in Perk l'amore, misto a una venerazione quasi divina. Da questo forte sentimento Perk trasse l'ispirazione per esprimersi in una forma poetica matura; tornato a casa, si lanci\u00f2 con ardore nell'impresa di mettere in versi il suo amore per Mathilde. Il risultato fu una serie di oltre cento sonetti che Perk voleva far pubblicare con il titolo \"Mathilde, una raccolta di sonetti\". Una selezione di tali sonetti fu inviata ad alcune famose riviste letterarie (tra cui lo \"Spectator\" di Carel Vosmar e il \"Nederland\" di Jan ten Brink), ma senza successo. La lirica moderna di Perk, con il suo potente sentimento vitale e il suo forte impatto individualistico, non era ancora adatta alla letteratura ufficiale.\nMa non fu cos\u00ec a lungo. Nel 1880 Perk cominci\u00f2 a studiare diritto ad Amsterdam. Lo stesso anno conobbe il giovane poeta Willem Kloos. Perk trov\u00f2 in Kloos il polo opposto che stava cercando e che lo attrasse, e cos\u00ec nacque tra loro un'amicizia intima. Nell'ottobre di quell'anno quattro sonetti della raccolta \"Mathilde\" furono finalmente pubblicati dallo \"Spectator\" di Vosmaer; due settimane dopo altri cinque sonetti furono pubblicati dal \"Nederland\". Perk considerava gli studi giuridici quasi come un male necessario - avrebbe dovuto pur guadagnarsi da vivere in qualche modo. In questo senso non si faceva illusioni sulla poesia. L'amicizia con Kloos gli ispir\u00f2 una nuova serie di sonetti, \"Verzen aan een vriend\" (Versi a un amico). Kloos era profondamente impressionato dall'abilit\u00e0 poetica di Perk, ma dove necessario, correggeva i suoi versi, sempre con il permesso di Perk.\nNel 1880 Perk e Kloos fecero un viaggio insieme a Bruxelles e a La Roche-en-Ardenne, dove cinque anni prima Perk aveva trascorso cinque giorni meravigliosi con Mathilde. Sua sorella Dora era ancora in contatto epistolare con Mathilde, ma Perk non desiderava pi\u00f9 incontrarla; nella sua poesia l'immagine della donna divina aveva preso il posto di Mathilde. Quando torn\u00f2 in Olanda, Vosmaer gli chiese di scrivere vari pezzi, tra cui delle critiche, per lo \"Spectator\", e allora in occasione del terzo centenario del poeta Pieter Corneliszoon Hooft a Muiderslot Perk scrisse il suo capolavoro, la poesia \"De schim van P.C. Hooft\" (L'ombra di P.C. Hooft).\nUltimo anno - Johanna.\nIl 1881 si apr\u00ec con i preparativi del matrimonio della sorella Dora. In questo contesto Perk conobbe la sorella dello sposo, Johanna Blancke, alla quale poi scrisse lettere appassionate. Per un po' cerc\u00f2 di ricreare il ciclo poetico di Mathilde ispirandosi a Johanna. Ma dovette abbandonare l'impresa, perch\u00e9 Johanna aveva cominciato a occupare un posto a s\u00e9 nella sua mente di poeta e di uomo. Ancora una volta l'amore e la lirica lo conquistarono completamente. Perk pose fine alla sua amicizia con Kloos.\nJohanna per\u00f2 era gi\u00e0 impegnata. Perk cerc\u00f2 con la poesia di colmare la distanza che lo separava da lei, nella speranza di conquistarla. Alla fine del 1881 Perk pubblic\u00f2 sullo \"Spectator\" il ciclo \"Eene helle- en hemelvaart\", dove riprendeva alcuni sonetti del ciclo di Mathilde, rielaborati per Johanna. Poco prima che Perk morisse fu pubblicata anche la poesia sulla dea dell'arcobaleno \"Iris\", ispirata a Shelley e dedicata a Johanna, i cui ultimi versi recitano:\nAlla fine di settembre, dopo la pubblicazione di \"Johanna\", Perk si ammal\u00f2, in seguito a una festa in barca sul fiume Amstel, dove era rimasto a lungo con i vestiti bagnati. Nel frattempo aveva conquistato vari autorevoli letterati, tra i quali Joseph Albert Alberdingk Thijm e Vosmaer, che adesso sullo \"Spectator\" lo paragonavano addirittura a Dante.\nA met\u00e0 ottobre fu chiaro che a Perk restavano poche settimane di vita per una grave infezione polmonare. Mor\u00ec il 5 novembre 1881, all'et\u00e0 di 22 anni.\nPubblicazioni postume.\nLe \"Gedichten\" (Poesie) di Perk furono pubblicate postume da Carel Vosmaer e Willem Kloos. L'introduzione scritta da Kloos per queste poesie \u00e8 entrata nella storia come il Manifesto dei Tachtigers (o \"Movimento degli Ottanta\")."}
{"id": "2243841", "revid": "400694", "url": "https://it.wikipedia.org/wiki?curid=2243841", "title": "Accessori sottogancio", "text": "Gli accessori sottogancio sono tutti quegli accessori che vengono, appunto, implementati tra il gancio e il carico che si va a sollevare. \nDescrizione.\nQuesti accessori possono essere utilizzati su gru edili di qualunque tipo, oppure su gru industriali, come carriponte o gru a bandiera, ma anche su gru portuali e su ogni altro tipo di elemento di sollevamento. L'ampio spettro di utilizzo fa s\u00ec che rientrino in questa categoria una vasta quantit\u00e0 di accessori, tra i quali, i pi\u00f9 importanti sono: catene, brache di fune d'acciaio, secchioni, benne, casse degli attrezzi, fasce o brache in fibra sintetica, forche, grilli, golfari, benne motorizzate, pinze pneumatiche, etc.\nCon la nuova Direttiva Macchine, tradotta in legge con il D. lgs. 17/2010 (Attuazione della direttiva 2006/42/CE, relativa alle macchine e che modifica la direttiva 95/16/CE relativa agli ascensori), gli accessori sottogancio sono stati assimilati alle macchine, come gru edili o altri mezzi.\nSecondo l'allegato 6, punto 3.1.2 del D. lgs. 81/08: \"Le funi e le catene debbono essere sottoposte a controlli trimestrali in mancanza di specifica indicazione da parte del fabbricante\". Funi (sia tessili che metalliche) e catene da sollevamento sono quindi soggette a verifiche trimestrali periodiche da far eseguire da persona competente, a meno che nel proprio manuale d'uso e manutenzione il fabbricante non indichi altre periodicit\u00e0.\nLe altre attrezzature sottogancio non hanno una periodicit\u00e0 esplicita definita per legge, per quanto norme tecniche di riferimento e manuali di uso e manutenzione indichino in molti casi una periodicit\u00e0 almeno semestrale per tali controlli. Essendo in ogni caso attrezzature da lavoro (sempre da D. lgs. 81/08, articolo 71: 4. Il datore di lavoro prende le misure necessarie affinch\u00e9: a) le attrezzature di lavoro siano: 2) oggetto di idonea manutenzione al fine di garantire nel tempo la permanenza dei requisiti di sicurezza...) il datore di lavoro deve assicurarsi che vengano verificate e che permangano le condizioni di sicurezza indispensabili per garantire che rimangano conformi all'utilizzo.\nL'adempimento a tali normative \u00e8 tenuto monitorato dagli organi di vigilanza preposti (USL) presso cantieri edili e aziende industriali.\nDato l'alto numero di accessori sottogancio solitamente utilizzati in campo edile (in media sono circa 6 per ogni gru edile) si propone il problema di tenere bassi i costi per la verifica, mantenendo un alto livello di qualit\u00e0 e sicurezza.\nPer quanto riguarda invece gli ambiti industriali (acciaierie, fonderie, forge, porti, carpenterie) nonostante l'elevato numero di attrezzature sottogancio utilizzate (da poche decine per una piccola carpenteria a diverse centinaia per una grande azienda, fino a molte migliaia per enormi poli produttivi) risulta indispensabile effettuare una attivit\u00e0 di censimento e verifica periodica di tali attrezzature, anche al fine di ridurre i molti infortuni causati dal cedimento di tali attrezzature."}
{"id": "2243843", "revid": "339392", "url": "https://it.wikipedia.org/wiki?curid=2243843", "title": "Johnny Quest", "text": ""}
{"id": "2243844", "revid": "72396", "url": "https://it.wikipedia.org/wiki?curid=2243844", "title": "Cementite (vernice)", "text": "Per cementite si intende una vernice opaca costituita da una miscela di olii con pigmenti bianchi che si utilizza come mano di fondo su legno o muro a supporto della successiva verniciatura."}
{"id": "2243845", "revid": "1566286", "url": "https://it.wikipedia.org/wiki?curid=2243845", "title": "Bill Maher", "text": "Biografia.\nPrima di approdare al suo ruolo attuale come presentatore del programma \"Real Time with Bill Maher\" su HBO, Maher ha presentato un talk show in seconda serata chiamato \"Politically Incorrect\" sul canale Comedy Central ed in seguito su ABC. Maher \u00e8 conosciuto in particolare per la satira politica e per le sue opinioni sulla societ\u00e0 e sulla politica. I suoi obiettivi pi\u00f9 comuni sono i politici, sia repubblicani che democratici, nonostante Maher\u00a0 si identifichi come democratico (e in passato come libertariano); ogni tipo di burocrazia, le manovre politically correct, i mass media e le persone che hanno in mano grandi poteri politici e sociali. Si \u00e8 inoltre espresso a favore della legalizzazione della marijuana e dei matrimoni gay, e dalla parte della PETA. Maher \u00e8 anche critico nei confronti della religione; \u00e8 infatti membro del \"The Reason Project\" e propone il suo punto di vista anche nel film documentario \"Religiolus - Vedere per credere\", nel quale \u00e8 l'attore principale. Le sue posizioni in termini di religione gli sono costate aspre critiche, in particolare di islamofobia. Maher si definisce infatti come \u201c9/11 liberal\u201d, e tale etichetta servirebbe a distinguerlo da altri liberal perch\u00e9, a differenza di questi ultimi, intende denunciare alcune religioni come pi\u00f9 pericolose di altre (nel suo caso, l\u2019Islam sarebbe ad esempio pi\u00f9 pericoloso del cristianesimo).\nCome comico \u00e8 rimasto celebre soprattutto per le sue performance \"stand-up\", ovvero nel monologo con il pubblico; egli \u00e8 infatti al 38\u00ba posto tra i 100 migliori \"stand-up\" della storia su Comedy Central."}
{"id": "2243847", "revid": "1272592", "url": "https://it.wikipedia.org/wiki?curid=2243847", "title": "Ordine della Corona wendica", "text": "L'Ordine della Corona Wendica fu un ordine cavalleresco adottato nei ducati della casata di Meclemburgo.\nStoria.\nL'Ordine venne fondato il 12 maggio 1864 unitamente da due granduchi della famiglia di Meclemburgo, il Granduca Federico Francesco II di Meclemburgo-Schwerin e da Federico Guglielmo di Meclemburgo-Strelitz al fine di ricompensare con un'onorificenza quanti si fossero distinti per meriti nel paese o fossero stati benemerenti verso lo stato. L'Ordine venne concesso in maniera paritaria sia nel Meclemburgo-Schwerin che nel Meclemburgo-Strelitz.\nClassi.\nL'Ordine era suddivisa in quattro classi di benemerenza:\nLa differenza della Gran Croce, concessa in oro o gemme, si rifaceva alla decorazione della corona che sosteneva l'insegna al nastro dell'ordine od alla collana, per quanti come il Gran Maestro ne avessero diritto.\nLe onorificenze venivano concesse ad un numero ristretto di personalit\u00e0:\nPer le concessioni a militari, i riceventi la Gran Croce dovevano come minimo aver raggiunto il rango di maggiore generale.\nInsegne.\nLa \"medaglia\" consisteva essenzialmente in una medaglia a foggia di croce di malta, smaltata di bianco e bordata d'oro. Il medaglione centrale, smaltato di bianco, poteva riportare impressa la corona wendica (Mecleburgo-Schwerin) o il monogramma del fondatore (Meclemburgo-Strelitz), il tutto circondato da una fascia in cui a lettere d'oro era indicato il motto \"Per aspera ad astra \u201c(Mecklenburg Schwerin) o \"Avito viret honore\" (Mecklenburg Strelitz).\nInsigniti notabili.\nL'Ordine ebbe moltissimi insigniti notabili, di cui ci \u00e8 giunto un elenco completo conservato ancora negli archivi di stato dei due antichi ducati. Tra parentesi \u00e8 indicato l'anno di conferimento dell'onorificenza alla persona."}
{"id": "2243851", "revid": "104458", "url": "https://it.wikipedia.org/wiki?curid=2243851", "title": "Alexandr Horoshilov", "text": ""}
{"id": "2243858", "revid": "834", "url": "https://it.wikipedia.org/wiki?curid=2243858", "title": "Joaqu\u00edn Almunia Amann", "text": ""}
{"id": "2243859", "revid": "339392", "url": "https://it.wikipedia.org/wiki?curid=2243859", "title": "Alexey Prokurorov", "text": ""}
{"id": "2243863", "revid": "834", "url": "https://it.wikipedia.org/wiki?curid=2243863", "title": "Kawasaki Ki-100 Hien", "text": ""}
{"id": "2243864", "revid": "834", "url": "https://it.wikipedia.org/wiki?curid=2243864", "title": "Kawasaki Ki-45 Toryu", "text": ""}
{"id": "2243865", "revid": "834", "url": "https://it.wikipedia.org/wiki?curid=2243865", "title": "Kawasaki Ki-61 Hien", "text": ""}
{"id": "2243867", "revid": "75421", "url": "https://it.wikipedia.org/wiki?curid=2243867", "title": "Tornado Kid &amp; Sonnacchia", "text": ""}
{"id": "2243871", "revid": "287204", "url": "https://it.wikipedia.org/wiki?curid=2243871", "title": "Luciano German Zavagno", "text": ""}
{"id": "2243879", "revid": "834", "url": "https://it.wikipedia.org/wiki?curid=2243879", "title": "M 45 (missile)", "text": ""}
{"id": "2243880", "revid": "287204", "url": "https://it.wikipedia.org/wiki?curid=2243880", "title": "Kasuf", "text": "Kasuf \u00e8 un personaggio fittizio dell'universo di Stargate, apparso nel film Stargate e nella serie televisiva Stargate SG-1, sempre interpretato dall'attore Erick Avari.\nKasuf \u00e8 il leader della popolazione di Abydos. Come il resto del suo popolo, \u00e8 asceso grazie all'aiuto di Oma Desala poco prima che il Signore del Sistema Anubis distruggesse il pianeta.\nLegami di parentela.\nKasuf \u00e8 padre di Skaara e Sha're; dato che quest'ultima \u00e8 sposa del membro della SG-1 Daniel Jackson, Kasuf \u00e8 suocero di Daniel. Kasuf \u00e8 anche nonno del figlio partorito da Sha're e concepito con il Signore del Sistema Apophis, ovvero l'Harcesis Shifu.\nBiografia.\nKasuf, essendo nato e avendo sempre vissuto su Abydos, ha adorato fin dalla nascita il goa'uld Ra. Quando la squadra proveniente dalla Terra capitanata dal Colonnello O'Neil Kasuf accolse garbatamente i viaggiatori e ordin\u00f2 un banchetto in loro nome; inoltre dette sua figlia Sha're in sposa al Dr. Jackson. Kasuf decise di aiutare i terrestri a sconfiggere il loro falso dio Ra e guid\u00f2 la popolazione contro i suoi soldati.\nQuando Apophis fece rapire Sha're e Skaara, Daniel si fece promettere da Kasuf di seppellire lo Stargate per un anno; alla fine dell'anno avrebbe dovuto disseppellirlo per permettere a Daniel di tornare e riportare su Abydos Skaara e Sha're.\nQuando Anubis arriva su Abydos in cerca dell'Occhio di Ra, Daniel cerca di fermare il potente goa'uld con i suoi poteri, ma fallisce. Anubis si appresta quindi a distruggere il pianeta ed i suoi abitanti, ma Oma Desala aiuta gli Abydosiani, tra cui Kasuf e Skaara, ad ascendere."}
{"id": "2243882", "revid": "1504506", "url": "https://it.wikipedia.org/wiki?curid=2243882", "title": "Europa Antica", "text": "Europa Antica (o Antica Europa) \u00e8 la dizione scelta dalla archeologa Marija Gimbutas per indicare la cultura preindoeuropea dell'et\u00e0 neolitica, relativamente omogenea e ampiamente diffusa, da lei individuata in tutta Europa. Nella sua opera pi\u00f9 importante, \"Le dee e gli dei dell'Europa Antica: 6500\u20133500 A.C.\" (1982), si riferisce a queste culture neolitiche come alla \"Europa Antica\". Archeologi ed etnologi che lavorano su questa sua ipotesi credono che le evidenze dimostrino le avvenute migrazioni di popoli che parlavano lingue indoeuropee all'inizio dell'Et\u00e0 del bronzo, secondo la teoria kurganica, avvenute successivamente alla formazione dell'Europa Antica. Per questo motivo, Gimbutas e coloro che ne adottano le ipotesi considerano i termini \"Europa Neolitica\", \"Antica Europa\" e \"preindoeuropeo\" come sinonimi.\nEuropa Antica.\nEuropa Antica, oppure Europa Neolitica, sono termini che si riferiscono al tempo compreso tra i periodi del mesolitico e l'et\u00e0 del bronzo in Europa, all'incirca dal 7000 a.C., approssimativamente il tempo in cui apparvero le prime societ\u00e0 agricole in Grecia, fino al 1700 a.C. circa, l'inizio della Et\u00e0 del bronzo nell'Europa Occidentale. La durata del Neolitico varia da luogo a luogo: nell'Europa del sud-est \u00e8 di circa 4000 anni (cio\u00e8 7000\u20133000 a.C.); nell'Europa nord occidentale \u00e8 senz'altro sotto i 3000 anni (4500\u20131700 a.C.).\nIn modo indipendente dalla specifica cronologia che li riguarda, molti gruppi neolitici europei condividono le stesse caratteristiche di base, come la vita in piccole comunit\u00e0 basate sulla famiglia e maggiormente egualitarie delle citt\u00e0-stato e dei domini della Et\u00e0 del bronzo. Tali comunit\u00e0 vivevano di piante e animali entrambi domesticati e con l'ausilio della raccolta di vegetali selvatici e della caccia. Producevano ceramica lavorata a mano senza l'aiuto del tornio. Ci sono anche molte differenze tra alcune comunit\u00e0 neolitiche nell'Europa sud-orientale che vivevano all'interno di insediamenti massicciamente fortificati di 3.000-4.000 individui (come a Sesklo in Grecia) ed altri gruppi neolitici in Gran Bretagna costituiti da piccoli gruppi di 50-100 individui che si spostavano di frequente con i propri armenti.\nMarija Gimbutas ha studiato il Neolitico per comprendere lo sviluppo culturale dei villaggi stanziali nei Balcani del sud, da lei caratterizzati come pacifici, matrilineari ma non, come spesso avviene di male interpretare, matriarcali, con una spiritualit\u00e0 centrata sul culto di una dea femminile che la Gimbutas chiama \"Grande Dea\" distinguendola dalla \"Grande Madre\" che \u00e8 solo un attributo della \"Grande Dea\". Le successive culture indoeuropee al contrario, secondo lei, si caratterizzano come bellicose, orientate alla guerra, nomadi, e patrilineari. Utilizzando l'evidenza della ceramica e delle sculture e combinando i mezzi di ricerca dell'archeologia, della mitologia comparata, della linguistica, e del folklore, la Gimbutas ha creato un nuovo campo di ricerca interdisciplinare, la archeomitologia.\nSi pensa che le lingue parlate da alcuni popoli della successiva et\u00e0 del ferro discendano dalle lingue preindoeuropee dell'Europa Antica: i Liguri, i Sardi, i Minoici, gli Iberi, gli Aquitani, gli Etruschi, i Reti, i Camuni e i Baschi. Due dei tre popoli che abitarono la Sicilia prima dei Greci, i Sicani e gli Elimi, potrebbero essere stati di origine preindoeuropea. Non si sa quanti linguaggi preindoeuropei esistessero, si ritiene plausibile che lingue preindoeuropee fossero, tuttavia, parlate in tutta Europa. Marija Gimbutas (1989), osservando una uniformit\u00e0 di simboli soprattutto nei vasi, ma anche in altri oggetti, concludeva che avrebbe potuto esserci un solo linguaggio nell'Europa Antica.\nL'idea di un linguaggio preindoeuropeo precede comunque la Gimbutas. A parte i segni sui vasi, la principale evidenza di uno o pi\u00f9 linguaggi comuni sta nell'onomastica e nelle radici di altri linguaggi che si suppone derivino da uno o pi\u00f9 linguaggi precedenti, possibilmente non collegati tra loro. La ricostruzione dall'evidenza \u00e8 un campo di studio accettato, sebbene alquanto speculativo. Ipotesi di possibili linguaggi della Europa Antica includono l\"'Urbiano\", secondo Sorin Paliga, e l'ipotesi del substrato preindoeuropeo nella lingua proto-germanica, substrato che secondo Theo Vennemann andrebbe individuato nella lingua proto-vasconica.\nL'ipotesi Kurgan.\nSecondo l'ipotesi Kurgan, i popoli di lingue indoeuropee arrivarono nel IV millennio a.C. attraverso le steppe a nord del Mar Nero. Come popolo bellicoso, si imposero come una \u00e9lite sulle popolazioni della Europa Antica, che finirono per adottare il loro linguaggio, salvo alcune eccezioni. L'ipotesi che popoli che parlavano una lingua indoeuropea raggiungessero l'Europa attraverso le steppe del Ponto nell'et\u00e0 del bronzo fu forse posta per primo dall'archeologo australiano Vere Gordon Childe (1926). Molti linguisti favoriscono questa idea, poich\u00e9 apparvero studi che impiegavano la glottocronologia a dimostrare che il comune protoindoeuropeo \u00e8 improbabile sia apparso prima del 5000 a.C. fino al 4000 a.C. Per esempio l'eminente archeologo J. P. Mallory non solo ha mostrato l'evidenza di un'origine di tale linguaggio a nord del Mar Nero, ma ha anche raccolto prove convincenti del fatto che quelle influenze linguistiche indoeuropee apparvero per la prima volta in Anatolia attorno al Bosforo, con le prime tracce indoeuropee che si diffondevano lentamente da qui verso sud e verso est attraverso la Anatolia durante i secoli, migliaia di anni dopo che la regione aveva adottato l'agricoltura.\nComunque l'ipotesi Kurgan \u00e8 contestata da alcuni archeologi tra cui Colin Renfrew (1987), che osserv\u00f2 che non esiste un orizzonte archeologico esteso all'Europa che corrisponda a questo presunto cambiamento culturale. Se la modifica culturale fosse stata cos\u00ec forte da implicare la sostituzione del linguaggio, allora, essi dicono, sarebbero rimaste tracce anche di profonde modifiche alla cultura materiale - sebbene la reale corrispondenza tra cambiamento linguistico e cultura materiale sia un punto in discussione. Peter Bellwood (2001, 2004) ha sviluppato una ipotesi generale secondo cui i maggiori phyla dei linguaggi sono probabilmente associati con la rivoluzione neolitica. Egli suppone che l'agricoltura neolitica sia arrivata con una \"diffusione demica\", secondo lo schema di Luigi Cavalli Sforza, anzich\u00e9 attraverso una diffusione culturale. Quindi suppone che una popolazione sedentaria che utilizzava piante ed animali addomesticati sarebbe cresciuta molto pi\u00f9 velocemente di una popolazione nomade di cacciatori-raccoglitori. Cos\u00ec le popolazioni stanziate nell'area originale sarebbero cresciute e si sarebbero espanse, portando con s\u00e9 il loro linguaggio. Bellwood (2004) sostiene perci\u00f2 l'ipotesi che le lingue indoeuropee siano state portate in Europa durante il Neolitico, e non all'epoca dell'et\u00e0 del Bronzo. Questa teoria \u00e8 comunque invalidata dalla evidenza linguistica, per esempio dalla ricostruzione di parole concernenti la ruota e la tecnica metallurgica, sorte molto tempo dopo il Neolitico.\nL'ipotesi di Renfrew.\nModificando la sua Ipotesi anatolica, secondo la quale una indo-europeizzazione pacifica dell'Europa avvenne a partire dal 7000 a.C. con l'avanzare dell'agricoltura dall'Anatolia, nel 2013 Colin Renfrew ha proposto una \"Europa antica\" dei Balcani dal VI al V millennio a.C. come il luogo in cui i Proto-Indoeuropei discesero dai precedenti (VII millennio a.C.) Pre-Proto-Indoeuropei (Proto-Indoittiti).\nRecenti studi genetici avrebbero dimostrato la validit\u00e0 della teoria kurganica della Gimbutas piuttosto che la tesi dell'origine anatolica o balcanica di Renfrew."}
{"id": "2243883", "revid": "1318658", "url": "https://it.wikipedia.org/wiki?curid=2243883", "title": "Ipotesi ergodica", "text": "In meccanica statistica, l'ipotesi ergodica afferma che, dopo un tempo sufficientemente lungo, il tempo speso da una particella in un volume nello spazio delle fasi di microstati della stessa energia \u00e8 proporzionale al volume stesso; equivalentemente alle condizioni termodinamiche, il suo stato pu\u00f2 essere uno qualunque di quelli che soddisfano le condizioni macroscopiche del sistema.\nNecessit\u00e0 dell'ipotesi ergodica.\nIn meccanica statistica si lavora con sistemi formati da un numero elevato di particelle, tipicamente nell'ordine del numero di Avogadro, rendendo perci\u00f2 impossibile la risoluzione esatta delle equazioni del moto. L'obiettivo della meccanica statistica \u00e8 quello di calcolare grandezze medie, che rappresentano le osservabili macroscopiche (come la pressione, la temperatura o l'energia).\nDato un sistema isolato di \"N\" particelle, la media di un'osservabile \"f\" in un intervallo di tempo \"T\" \u00e8 per definizione:\ndove formula_2 indica l'insieme di tutte le coordinate di tutte le particelle con i loro momenti coniugati, per un totale di 6\"N\" variabili.\nL'utilit\u00e0 dell'ipotesi ergodica \u00e8 che permette di valutare grandezze macroscopiche, come media sui microstati invece che come media temporale. Dato che non conosciamo l'evoluzione temporale, una simile formula \u00e8 del tutto inutile: possiamo per\u00f2 cambiare variabile e passare da una media temporale ad un integrale sullo spazio delle fasi. Il valore medio di \"f\" \u00e8 quindi dato da:\ndove \"\u03c1\" rappresenta la densit\u00e0 di probabilit\u00e0 che il sistema si trovi nel microstato caratterizzato dalle variabili formula_2. A questo punto interviene l'ipotesi ergodica, imponendo che \"\u03c1\" sia una costante diversa da zero all'interno della regione dello spazio delle fasi accessibile al sistema e uguale a zero altrimenti:\ndove l'integrale \u00e8 svolto solo nel volume accessibile al sistema. Nell'insieme microcanonico il vincolo imposto \u00e8 che l'energia del sistema, data dall'Hamiltoniana del sistema calcolata nel microstato, sia compresa tra due valori \"E\" ed \"E\" + \"\u0394\", con \"\u0394\" molto minore di \"E\". Definendo\notteniamo:\nda cui, per la normalizzazione:\nL'utilit\u00e0 dell'ipotesi ergodica \u00e8 che permette di calcolare semplicemente la densit\u00e0 di probabilit\u00e0 dei microstati. Se cos\u00ec non fosse, sarebbe ignota anch'essa e ci ritroveremmo, come nel caso della media temporale, nell'impossibilit\u00e0 di calcolare gli integrali a causa dell'ignoranza dello stato microscopico del sistema.\nEquilibrio ed ergodicit\u00e0.\nIl teorema di Liouville mostra come, per sistemi classici conservativi, la densit\u00e0 locale dei microstati si conserva nell'evoluzione temporale. Di conseguenza, se la densit\u00e0 era costante all'istante iniziale, sar\u00e0 costante per ogni tempo. Il teorema di Liouville assicura che la media temporale abbia un senso, ma l'ergodicit\u00e0 non segue da esso.\nNei sistemi macroscopici, la scala temporale alla quale il sistema pu\u00f2 veramente esplorare tutto lo spazio delle fasi ammesso pu\u00f2 essere sufficientemente grande affinch\u00e9 lo stato di equilibrio termodinamico mostri una rottura dell'ergodicit\u00e0. Un esempio comune \u00e8 quello della magnetizzazione spontanea in sistemi ferromagnetici, che sotto la temperatura di Curie si magnetizzano anche se per il principio ergodico il sistema dovrebbe esplorare tutti gli stati ammessi energeticamente, la magnetizzazione media dei quali \u00e8 zero. La violazione di questa forma letterale del principio ergodico \u00e8 un esempio di rottura spontanea di simmetria. Sistemi disordinati complessi, come gli spin glasses mostrano forme di rottura dell'ergodicit\u00e0 anche pi\u00f9 complicate: in questi sistemi le propriet\u00e0 dell'equilibrio termodinamico sono difficilmente predicibili da sole argomentazioni di simmetria."}
{"id": "2243884", "revid": "834", "url": "https://it.wikipedia.org/wiki?curid=2243884", "title": "Mitsubishi J2M Raiden", "text": ""}
{"id": "2243887", "revid": "834", "url": "https://it.wikipedia.org/wiki?curid=2243887", "title": "Museo Nazionale Preistorico Etnografico &quot;Luigi Pigorini&quot;", "text": ""}
{"id": "2243889", "revid": "65464191", "url": "https://it.wikipedia.org/wiki?curid=2243889", "title": "Museo archeologico nazionale (Ruvo di Puglia)", "text": ""}
{"id": "2243890", "revid": "599013", "url": "https://it.wikipedia.org/wiki?curid=2243890", "title": "Fdd", "text": ""}
{"id": "2243891", "revid": "834", "url": "https://it.wikipedia.org/wiki?curid=2243891", "title": "Nakajima B6N Tenzan", "text": ""}
{"id": "2243893", "revid": "834", "url": "https://it.wikipedia.org/wiki?curid=2243893", "title": "Nakajima Ki-43 Hayabusa", "text": ""}
{"id": "2243900", "revid": "229244", "url": "https://it.wikipedia.org/wiki?curid=2243900", "title": "Albareale", "text": ""}
{"id": "2243911", "revid": "183694", "url": "https://it.wikipedia.org/wiki?curid=2243911", "title": "Sebastiano dall'Aquila", "text": "Biografia.\nFra i sostenitori della medicina greca, ed esponente del neoplatonismo cristiano vicino alle tesi di Ficino, fu a Mantova dai Gonzaga e in seguito professore all'Universit\u00e0 di Pavia fino almeno al 1485, prima di trasferirsi all'ateneo di Ferrara, dove insegn\u00f2 a fasi alterne medicina e filosofia.\nQui, con il suo trattato \"De morbo gallico\", che aveva elaborato e discusso nel 1497 (ma verr\u00e0 pubblicato solo nel 1509 all'interno di un codice miscellaneo), prese parte alla cosiddetta \"disputa di Ferrara\", contrapponendosi alle tesi del Leoniceno. Questi, infatti, aveva avviato il dibattito sulla sifilide, affermando che fosse una malattia sconosciuta, mentre l'Aquilano ne sosteneva la coincidenza con la gi\u00e0 nota \"elefantiasi\" di Galeno, proponendo peraltro, come cura per le malattie veneree, l'uso del mercurio.\nA cavallo tra la fine del XV e l'inizio del XVI secolo insegn\u00f2 anche all'Universit\u00e0 di Padova, dove scrisse un altro trattato, \"De febre sanguinea\", relativo all'identificazione e alle cure di una malattia sconosciuta, da lui denominata appunto \"febbre sanguigna\", che aveva provocato un temporaneo contagio. Ritorn\u00f2, poi, dal 1502, a Ferrara, dietro raccomandazione di Cesare Borgia a Ercole d'Este.\nGli ultimi anni della sua vita, come pure i dati anagrafici (con l'eccezione del luogo di nascita), restano incerti."}
{"id": "2243912", "revid": "597981", "url": "https://it.wikipedia.org/wiki?curid=2243912", "title": "Abu Ma'shar al-Balkhi", "text": "Nato a Balkh (allora Persia, oggi Afghanistan, presso Mazar-i Sharif) e morto ad al-Wasit (Iraq), \u00e8 altres\u00ec noto come al-Falaki o Albumasar.\nMolte sue opere furono tradotte in latino e circolarono ampiamente negli ambienti scientifici europei durante l'et\u00e0 medievale. Scrisse anche una storia dell'antica Persia.\nAstrologia e filosofia naturale.\nRichard Lemay, uno dei massimi studiosi di Ab\u016b Ma\u02bfshar, ipotizza che gli scritti di Albumasar fossero, per gli studiosi europei medievali, assai simili alla singola e pi\u00f9 importante fonte originale relativa alla teoria della natura scritta da Aristotele, e conosciuta negli ambienti dei dotti solo nella prima met\u00e0 del XII secolo.\nFu cos\u00ec che solo verso la fine del XII secolo i libri originali dello Stagirita sulla natura cominciarono a essere divulgati in lingua latina, ma rapidamente il suo lavoro fu apprezzato nell'ambiente scientifico del Vecchio Continente, come ben dimostrato dalle \"quindici edizioni europee prima del 1500\". \nI lavori di Aristotele sulla logica erano stati conosciuti e apprezzati ben prima, e Aristotele era stato generalmente riconosciuto come \"il maestro della logica\". Ma nel corso del XII secolo, Aristotele s'era trasformato nel \u00abmaestro di color che tutto sanno\u00bb (Dante) e in particolare in un maestro di filosofia naturale. \u00c8 di particolare interesse il fatto che il lavoro in questione di Ab\u016b Ma\u02bfshar sia un trattato di astrologia. Il suo titolo latino \u00e8 \"Introductorium in Astronomiam\", una traduzione dall'arabo dell'originale \"Kit\u0101b al-mudkhal al-kab\u012br il\u0101 \u02bfilm a\u1e25k\u0101m al-nuj\u016bm\" (\"Grande introduzione alla scienza degli ordinamenti delle stelle\"), scritto a Baghdad nell'anno 848. Fu tradotto in latino dapprima da Giovanni da Siviglia nel 1133 e, ancora, meno letteralmente e sintetizzato, da Ermanno di Carinzia nel 1140. Amir Khusrow ricorda che Ab\u016b Ma\u02bfshar proveniva dall'indiana Benares (Varanasi) - luogo privilegiato di riferimento per quanti in Oriente intendevano studiare astronomia - e che l\u00ec aveva studiato astronomia per dieci anni.\nAstronomia.\nAbu Ma'shar svilupp\u00f2 un modello planetario che qualcuno ha interpretato come un modello eliocentrico. Ci\u00f2 \u00e8 dovuto al fatto che le rivoluzioni orbitali dei pianeti sono indicate in modo coerente col sistema eliocentrico piuttosto che come rivoluzioni tipiche del modello geocentrico, e che la sola teoria planetaria conosciuta in cui ci\u00f2 pu\u00f2 aver luogo \u00e8 la teoria eliocentrica. La sua opera sulla teoria planetaria non \u00e8 sopravvissuta fino a noi mentre abbiamo i suoi calcoli astronomici, grazie ad al-H\u0101shim\u012b e ad Ab\u016b Rayh\u0101n al-B\u012br\u016bn\u012b."}
{"id": "2243915", "revid": "1305772", "url": "https://it.wikipedia.org/wiki?curid=2243915", "title": "Bernhard Karlgren", "text": "Il suo nome completo era Klas Bernhard Johannes Karlgren, e adott\u00f2 il nome cinese di \u9ad8\u672c\u6f22 (pinyin: G\u0101o B\u011bnh\u00e0n).\nPubblic\u00f2 numerose opere popolari sulla lingua, la cultura e la storia cinese. Scrisse novelle sotto lo pseudonimo di Klas Gullman.\nI suoi fratelli erano il professor Anton Karlgren ed il giurista Hjalmar Karlgren.\nFormazione e primo viaggio in Cina.\nKarlgren pubblic\u00f2 il suo primo articolo scientifico all'et\u00e0 di sedici anni. Esso riguardava il dialetto della provincia svedese di Dalarna. Studi\u00f2 pi\u00f9 tardi all'Universit\u00e0 di Uppsala nel 1907-1909, dove apprese il russo sotto la direzione del professor J. A. Lundell, uno slavista interessato alla fonologia comparativa. Decise quindi di applicare i metodi della fonologia storica comparativa alle lingue cinesi, che non erano ancora state studiate. Poich\u00e9 all'epoca la lingua cinese non era insegnata in Svezia, Karlgren si rec\u00f2 a San Pietroburgo, dove studi\u00f2 questa lingua con il professor A. I. Ivanoff per due mesi. Dal 1910 al 1912, Karlgren visse in Cina, dove approfond\u00ec la lingua e redasse una descrizione fonologica di 24 dialetti.\nCarriera come sinologo.\nKarlgren ritorn\u00f2 in Europa nel gennaio 1912, soggiornando a Londra, Parigi e infine Uppsala, dove present\u00f2 la sua tesi di dottorato nel 1915 (sebbene quest'ultima sia stata redatta in francese, la maggior parte delle sue pubblicazioni scientifiche saranno pubblicate in inglese).\nKarlgren fu in particolare professore di lingue asiatiche a G\u00f6teborg nel 1918, e responsabile del dipartimento est asiatico dell'Universit\u00e0 di Stoccolma nel 1939.\nNel 1946, Karlgren cominci\u00f2 a contestare la storiografia dell'antica Cina, all'epoca poco scientificamente documentata. Passando in rassegna la letteratura legata alla storia pre-Han nel suo articolo \"Legends and Cults in Ancient China\", sottoline\u00f2 che \"una caratteristica comune alla maggior parte di questi trattati \u00e8 una curiosa mancanza di metodo critico nella manipolazione del materiale\". Karlgren critic\u00f2 in particolare l'utilizzazione non selettiva di documenti di epoche diverse per ricostruire la storia cinese antica. \"In tal modo, si \u00e8 giunti a resoconti molto completi e dettagliati, ma resoconti che sono in realt\u00e0 caricature di quelli con basi scientifiche\". Karlgren seguiva in questo le osservazioni di numerosi studiosi cinesi dell'inizio del XX secolo.\nEredit\u00e0.\nKarlgren fu il primo studioso ad utilizzare i principi scientifici sviluppati in Europa per la linguistica comparata per studiare la lingua cinese. Fu ugualmente il primo a ricostruire i suoni di quelli che vengono ora chiamati cinese medio (o cinese medievale) e cinese antico (che egli chiam\u00f2, rispettivamente, \"cinese antico\" e \"cinese arcaico\"), a partire segnatamente dai diversi cinese. Prima dei lavori di Karlgren, gli studiosi cinesi si accontentanvano di ricostruire le \"categorie di rime\" (\u97fb\u90e8) del cinese antico e arcaico, ossia ad esempio le propriet\u00e0 fonologiche e non quelle fonetiche. Karlgren sugger\u00ec anche che nei primi tempi storicamente identificabili della lingua cinese, i pronomi personali fossero soggetti a declinazione.\nIn realt\u00e0, Karlgren tent\u00f2 di estendere le sue ricerche alla stessa storia cinese, al di l\u00e0 delle caratteristiche della lingua e della sua diffusione. Come scrisse nel suo adattamento inglese \"Sound and Symbol in Chinese\" (1923), Capitolo I: \"Di conseguenza, sebbene le tradizioni cinesi non forniscano alcun indizio di un'emigrazione proveniente da un paese straniero, e sebbene non esista alcun \"point d'appui\" cronologico esterno, nondimeno siamo in grado di affermare, da fonti interne, che la tradizione cinese che colloca il regno dell'imperatore Yao nel XXIV secolo a.C. \u00e8 corretta; che i Cinesi anche in quei tempi remoti erano astronomi esperti; che misero per iscritto in lingua cinese testimonianze di eventi memorabili, e che con tutta probabilit\u00e0 scrissero i loro resoconti subito dopo gli eventi; in breve, che una civilt\u00e0 cinese ben sviluppata - che poggiava senza dubbio su fondamenta vecchie di secoli - e la lingua cinese, esistevano sul suolo cinese duemila anni avanti Cristo.\""}
{"id": "2243916", "revid": "287204", "url": "https://it.wikipedia.org/wiki?curid=2243916", "title": "Dhol", "text": "Il dhol \u00e8 uno strumento musicale a percussione appartenente ai membranofoni, proveniente dall'India settentrionale.\nStoria.\n\u00c8 diffuso in particolar modo nella regione del Punjab, tra l'etnia Sikh, e in Armenia. Si ritiene che la sua invenzione risalga all'incirca al XV secolo, e che sia derivato da uno strumento gi\u00e0 conosciuto in Persia.\nCaratteristiche.\nil dhol pu\u00f2 essere di varie dimensioni, in base alla tonalit\u00e0 del suono che si vuole ottenere. Di solito viene usata vera pelle animale per la costruzione, anche se negli ultimi anni si \u00e8 passati a quella sintetica. Sullo strumento vi sono delle chiavi che permettono di aumentare o diminuire la tensione della pelle, in modo da alterarne le vibrazioni e quindi il suono. "}
{"id": "2243919", "revid": "213136", "url": "https://it.wikipedia.org/wiki?curid=2243919", "title": "Sebastiano Aquilano", "text": ""}
{"id": "2243921", "revid": "2014155", "url": "https://it.wikipedia.org/wiki?curid=2243921", "title": "Gaio Claudio Marcello (console 50 a.C.)", "text": "Biografia.\nSuo padre si chiamava Marco e sua madre Giunia. Marcello spos\u00f2 Ottavia minore, sorella di Ottaviano. Da lei ebbe tre figli: due femmine, Claudia Marcella maggiore e Claudia Marcella minore, e un maschio, Marco Claudio Marcello.\nNel 54 a.C. Giulio Cesare, proz\u00eco di Ottavia, disse di essere ansioso di farla divorziare da Marcello per darla in sposa a Pompeo che aveva appena perso la moglie Giulia. Pompeo rifiut\u00f2 la proposta. Marcello continu\u00f2 l'opposizione nei confronti di Cesare, che culmin\u00f2 nel 50 a.C., anno del suo consolato, quando cerc\u00f2 di farlo tornare a Roma senza armi nel tentativo di salvare la repubblica.\nChiese invano le dimissioni di Cesare, si oppose inoltre a concedergli il secondo consolato \"in absentia\" e insistette affinch\u00e9 rinunciasse alla protezione delle sue legioni in Gallia. Quando Cesare invase l'Italia nel 49 a.C., Marcello a differenza di suo fratello e suo nipote, non combatt\u00e9 contro di lui. Successivamente ottenne il perdono da Cesare.\nNel 47 a.C. gli fu possibile intercedere in favore del suo omonimo cugino Gaio Claudio Marcello maggiore che all'epoca viveva in esilio. Mor\u00ec nel 40 a.C., cinque mesi dopo sua moglie Ottavia spos\u00f2 Marco Antonio. Marcello era amico del senatore Cicerone, il generale Publio Quintilio Varo e le sue due sorelle erano suoi nipoti dal suo primo matrimonio."}
{"id": "2243923", "revid": "11959", "url": "https://it.wikipedia.org/wiki?curid=2243923", "title": "Medicina araba", "text": ""}
{"id": "2243929", "revid": "115553949", "url": "https://it.wikipedia.org/wiki?curid=2243929", "title": "Monte Loz\u00e8re", "text": "Il Monte Loz\u00e8re (1.702 m s.l.m.) \u00e8 una delle vette pi\u00f9 alte delle Cevenne, nel Massiccio Centrale francese. Si trova nell'omonimo dipartimento. Il suo territorio \u00e8 all'interno del Parco nazionale delle Cevenne."}
{"id": "2243930", "revid": "767487", "url": "https://it.wikipedia.org/wiki?curid=2243930", "title": "Invasion U.S.A.", "text": "Invasion U.S.A. \u00e8 un film statunitense del 1985 diretto da Joseph Zito.\nIdeato da Zito insieme a James Bruner e interpretato da Chuck Norris, venne prodotto dalla casa israeliana \"Cannon Group\".\nTrama.\nUn gruppo di rifugiati cubani, a bordo di una barca a vela, si dirige verso gli Stati Uniti. La barca viene intercettata dalla guardia costiera il cui capitano in prima battuta accoglie i rifugiati, ma subito dopo i marinai, armati, aprono il fuoco, uccidendoli tutti, per poi prelevare diversi sacchetti di cocaina nascosti a bordo della barca.\nIn realt\u00e0 i marinai erano guerriglieri comunisti latino-americani travestiti da guardie costiere. L'autentica Guardia costiera, alla fine, trova la barca piena di cubani assassinati al largo della costa della Florida. L'FBI e il dipartimento di polizia di Miami giungono sul porto per indagare sugli omicidi. Nel frattempo i guerriglieri comunisti, guidati dal russo Mikhail Rostov, atterrano a Miami. Il russo era in realt\u00e0 il falso capitano della Guardia costiera che aveva aperto il fuoco e ucciso i rifugiati cubani. Ad un ex agente della CIA, Matt Hunter, viene chiesto di occuparsi del caso, ma lui rifiuta. Nel momento in cui Rostov e un gruppo di guerriglieri tentano di distruggere la residenza dello stesso Hunter nelle Everglades, in un tentativo fallito di omicidio, l'ex agente riconsidera l'offerta.\nQuasi contemporaneamente, e nel corso della giornata, centinaia di guerriglieri comunisti sbarcano sulle spiagge della Florida del sud, spostandosi verso l'interno con dei camion ed iniziano il loro assalto distruggendo alcune case della periferia della citt\u00e0. Un altro gruppo di guerriglieri, travestiti da agenti della polizia di Miami, attacca un centro pieno di espatriati cubani. Una volta giunta sul posto una vera auto della polizia viene presa di mira dai sopravvissuti. Nel frattempo, l'FBI non ha idea chi stia dietro agli attacchi, mentre Hunter e la CIA pensano che sia Rostov. Con il proliferare nel tempo degli atti terroristici in Miami, rivolte razziali e caos generale si sviluppano all'interno della citt\u00e0, cos\u00ec come i terroristi avevano previsto. Successivamente, i guerriglieri comunisti attaccano un centro commerciale di Miami, mentre Hunter si impegna a contrastare la loro azione. Viene cos\u00ec dichiarata la Legge marziale, interviene la Guardia nazionale, mentre civili armati si organizzano per proteggere la comunit\u00e0 da ulteriori attacchi. La paura cresce, i bambini locali vengono portati in zone rurali, lontano dai terroristi. Ad un certo punto Hunter cerca di fermarli dal loro proposito di prendere d'assalto una chiesa, ma nel momento della partenza di uno scuolabus pieno di bambini, Nikko, braccio destro di Rostov, nasconde sul bus dell'esplosivo C4. Hunter segue il pulmino della scuola e riesce a liberarlo dall'esplosivo, uccidendo Nikko e un altro guerrigliero. Nonostante questo successo, a Hunter viene sconsigliato di provocare i guerriglieri per non inasprire il loro fanatismo. Allarmato dalla minaccia, il governo attiva un Teatro di Comando Speciale per Stati Uniti sudorientali con sede ad Atlanta. Presso il centro di comando, tutti i 50 governatori di stato e funzionari militari si incontrano per fermare gli attacchi di terrore.\nL'FBI prende in custodia Hunter, mentre Rostov ordina a tutti i guerriglieri l'assalto al palazzo dove Hunter \u00e8 custodito, cos\u00ec la guardia nazionale circonda l'area con carri armati e truppe. Mentre infuria la battaglia all'esterno, Hunter affronta Rostov e lo uccide con un lanciarazzi. Infine i guerriglieri rimasti si arrendono alla guardia nazionale.\nSequel.\nIl film ha avuto un seguito, \"I cacciatori della notte\" uscito l'anno dopo diretto da Sam Firstenberg con Michael Dudikoff nelle vesti di Matt Hunter."}
{"id": "2243932", "revid": "729019", "url": "https://it.wikipedia.org/wiki?curid=2243932", "title": "Battaglia di Agordat", "text": "La battaglia di Agordat fu una battaglia della seconda guerra mondiale combattuta ad Agordat in Eritrea dal 26 gennaio al 31 gennaio 1941. Rappresent\u00f2 la fase iniziale della campagna dell'Africa Orientale Italiana e avvenne nella fase intermedia tra la conquista di Cassala e la battaglia di Cheren. Vide contrapposti gli schieramenti italiani e anglo-sudanesi.\nLe fasi iniziali.\nLe truppe italiane in ritirata da Cassala attraversarono l'Eritrea occidentale per raggiungere le posizioni fortificate della linea Agordat Barent\u00f9. Nel corso della ritirata compiuta in stretto contatto con i britannici che tallonavano le forze italiane, numerosi furono gli scontri di retroguardia. In uno di questi scontri, al fine di ritardare l'avanzata nemica, si sacrific\u00f2 il Gruppo squadroni amhara del tenente Amedeo Guillet. Il colonnello Orlando Lorenzini che aveva assunto il comando delle truppe italiane gi\u00e0 nella fase di ripiegamento fece il possibile per rafforzare le difese di Agordat. Le forze italiane erano costituite da 10 battaglioni \u00c0scari, un battaglione di Camicie Nere e dai resti dello squadrone di cavalleria amhara del tenente Amedeo Guillet. Ai reparti italiani si aggiunse anche una compagnia di marinai tedeschi che allo scoppio della guerra si erano trovati bloccati con la nave nel porto di Massaua. Il 26 gennaio 1941 i reparti italiani furono raggiunti dagli inglesi.\nLa battaglia.\nLe truppe inglesi si divisero in due tronconi: la 4th Indian Infantry Division, integrata dalla Sudan Defence Force, attraverso Keru raggiunse Agordat; la 5th Indian Infantry Division pass\u00f2 pi\u00f9 a sud raggiungendo Barent\u00f9. La 4th Indian Infantry Division, del maggior generale Noel Beresford-Peirse, sottopose le difese italiane a un intenso bombardamento gi\u00e0 il 26 gennaio. Allo stesso tempo l'aviazione sudafricana della Suid-Afrikaanse Lugmag riusc\u00ec a distruggere buona parte dei velivoli italiani ancora a terra negli aeroporti di Asmara e di Gura. Da questo momento le forze britanniche ottennero per tutta la durata del conflitto la supremazia aerea nell'Africa Orientale Italiana. Il 29 gennaio un attacco britannico, portato dai reparti indiani, port\u00f2 alla conquista del monte Cochen, contro cui fall\u00ec il successivo contrattacco italiano. Il 31 gennaio si scaten\u00f2 invece l'assalto definitivo contro le posizioni italiane, che inizialmente fu contenuto, ma in seguito infranse le difese. Nello sfondamento delle linee italiane furono determinanti per i britannici la superiorit\u00e0 numerica, il dominio incontrastato dei cieli e i nuovi carri armati Mk II Matilda che apparivano invulnerabili all'artiglieria italiana. Spesso le truppe italiane dovettero ripiegare disordinatamente per sfuggire al contatto con i carri armati inglesi..\nContemporaneamente scatt\u00f2 l'attacco britannico contro Barent\u00f9. Le truppe coloniali italiane al comando del generale Bergonzi, resistettero agli assalti e talvolta riuscirono a contrattaccare vittoriosamente. Alla notizia della caduta di Agordat ripiegarono ordinatamente verso Cheren il 2 febbraio disimpegnandosi dal nemico.\nL'evacuazione di Agordat.\nLe truppe britanniche si gettarono subito all'inseguimento dei reparti italiani ma dovettero arrestarsi presso il fiume Barca dove gli uomini del colonnello Orlando Lorenzini avevano provveduto a far saltare l'unico ponte e a minare il greto del fiume. A causa di questo ritardo gli italiani ebbero il tempo di ripiegare su Cheren, di fortificare l'area e di far saltare le vie d'accesso. Qui si verific\u00f2 poi la decisiva battaglia di Cheren per il possesso dell'Eritrea."}
{"id": "2243933", "revid": "132266", "url": "https://it.wikipedia.org/wiki?curid=2243933", "title": "Montagne Verdi", "text": ""}
{"id": "2243943", "revid": "729019", "url": "https://it.wikipedia.org/wiki?curid=2243943", "title": "Amun-Re", "text": "Amun-Re \u00e8 un gioco da tavolo creato da Reiner Knizia e distribuito nel 2003 da Hans im Gl\u00fcck in tedesco e da Rio Grande Games in inglese.\nCiascun giocatore \u00e8 a capo di una differente dinastia egiziana che cerca di accrescere la propria influenza su 15 province dell'antico Egitto. Influenza e costruzione di piramidi fanno guadagnare punti. I punti vengono assegnati in due momenti durante il gioco: alla fine dell'\"Old Kingdom\" (Vecchio Regno) e alla fine del \"New Kingdom\" (Nuovo Regno). Il giocatore che accumula pi\u00f9 punti vince il gioco.\nRegole del gioco.\n\"Amun-Re\" viene giocato in una serie di cicli, ciascuno dei quali consiste:\nLe aste e gli acquisti avvengono con numeri triangolari.\nDopo la fase degli acquisti, vi \u00e8 un sacrificio in cui ogni giocatore pu\u00f2 o sacrificare una quantit\u00e0 di oro o pu\u00f2 rubare dal sacrificio (un giocatore deve o sacrificare o rubare, naturalmente non \u00e8 consentito \"sacrificare\" 0 oro). I premi sono assegnati ai giocatori in base al loro sacrificio (il sacrificio pi\u00f9 alto ricever\u00e0 il premio pi\u00f9, i \"ladri\" non otterranno alcuna ricompensa al di l\u00e0 dei tre pezzi d'oro rubati).\nAlla fine i giocatori ricevono i redditi che vengono generati dagli agricoltori in base al sacrificio precedente e dai territori che forniscono un ammontare di oro fisso, o una combinazione dei due.\nAlla fine dei cicli tre e sei (la fine dell'\"Old Kingdom\" e del \"New Kingdom\"), vengono assegnati i punti per le piramidi e i templi nei territori controllati, a cui vengono aggiunti i punti dati dalle \"power cards\"."}
{"id": "2243945", "revid": "254059", "url": "https://it.wikipedia.org/wiki?curid=2243945", "title": "Ordine di Filippo il Magnanimo", "text": "L'Ordine al Merito di Filippo il Magnanimo fu un ordine cavalleresco fondato nell'ambito del Granducato d'Assia-Darmstadt e poi passato al Granducato d'Assia all'unificazione del territorio.\nStoria.\nL'Ordine venne fondato il 1\u00ba maggio 1840 dal Granduca Luigi II d'Assia che lo dedic\u00f2 ad un proprio antenato, Filippo I d'Assia, detto \"il Magnanimo\", il quale sulla fine del -Cinquecento era stato l'ultimo Langravio dell'Assia unita. L'Ordine, rimandava ovviamente a questo fatto storico e si ricollegava alla riunificazione dell'Assia nell'omonimo Granducato d'Assia a partire dal 1806.\nL'onorificenza era volta a ricompensare quanti si fossero distinti a favore dello stato e del nazionalismo assiano, nonch\u00e9 a quanti si fossero distinti in patria o all'estero per particolari meriti che avessere portato onore al Granducato d'Assia.\nL'Ordine era originariamento suddiviso in quattro classi di benemerenza:\nNel 1918 le classi vennero variate come segue:\nInsegne.\nLe insegne dell'Ordine consistevano in una croce smaltata di bianco e bordata d'oro con gli angoli incurvati, avente tra un braccio e l'altro una raggera d'oro. Al centro della croce si trovava un medaglione smaltato di blu con in oro il profilo di Filippo il Magnanimo rivolto verso sinistra.\nAttorno, in una fascia bianca, in lettere dorate, si trovava il motto dell'ordine \"SI DEUS NOBISCUM, QUIS CONTRA NOS\" (\"Se Dio sar\u00e0 con noi, chi oser\u00e0 contrastarci?\").\nSul retro si trovava invece il monogramma del fondatore, in oro, attorniato dalla data di fondazione dell'Ordine.\nIn caso di conferimenti in tempo di guerra od a militari, la medaglia poteva essere corredata da due spade incrociate sul retro della croce.\nLa placca di Commendatore e Gran Croce era realizzata in argento e riportava la medesima croce delle medaglie, avente per\u00f2 un corollario di raggera tutt'attorno a formare un rombo e una corona granducale in oro sovrastante il braccio verticale della croce.\nIl nastro era rosso con una striscia azzurra per parte."}
{"id": "2243946", "revid": "834", "url": "https://it.wikipedia.org/wiki?curid=2243946", "title": "Nakajima Ki-49 Donryu", "text": ""}
{"id": "2243950", "revid": "834", "url": "https://it.wikipedia.org/wiki?curid=2243950", "title": "Nakajima Ki-84 Hayate", "text": ""}
{"id": "2243960", "revid": "1776051", "url": "https://it.wikipedia.org/wiki?curid=2243960", "title": "Eucredo", "text": "Eucredo \u00e8 il settimo album in studio inciso dal cantante christian metal Fratello Metallo. Il nome dell'album \u00e8 una fusione delle parole \"eucaristia\" e \"credo\"."}
{"id": "2243961", "revid": "767487", "url": "https://it.wikipedia.org/wiki?curid=2243961", "title": "Il bosco delle fragole", "text": "Il bosco delle fragole \u00e8 il quarto album di Tricarico.\nPubblicato il 20 febbraio 2009 e prodotto dalla Sony Bmg, prende il nome dall'omonima canzone presentata al Festival di Sanremo 2009. L'album ha raggiunto la posizione #33 nei dischi pi\u00f9 venduti in Italia."}
{"id": "2243974", "revid": "124123", "url": "https://it.wikipedia.org/wiki?curid=2243974", "title": "John Graysmark", "text": ""}
{"id": "2243989", "revid": "767487", "url": "https://it.wikipedia.org/wiki?curid=2243989", "title": "Leggenda azzurra", "text": "Leggenda azzurra \u00e8 un film del 1940 diretto da Giuseppe Guarino.\nTrama.\nUna bella orfanella troppo attaccata ai sogni dell'infanzia \u00e8 contesa tra un ex compagno di giochi e un ricco rampollo, ma aspetta il ritorno di un ufficiale. Una disgrazia la riporta finalmente alla realt\u00e0 e sposer\u00e0 il primo pretendente.\nProduzione.\nTratta da un racconto della scrittrice e attrice Talia Volpiana, che \u00e8 anche la protagonista del film, la pellicola venne girata a Cinecitt\u00e0 nel 1940."}
{"id": "2243996", "revid": "111319", "url": "https://it.wikipedia.org/wiki?curid=2243996", "title": "Ordine di Luigi", "text": "L'Ordine di Luigi (in tedesco: \"Ludwigsorden\"), fu un ordine cavalleresco del Granducato d'Assia.\nStoria.\nL'Ordine venne fondato dal Granduca Luigi I d'Assia il 25 agosto 1807 per ricompensare quanti si fossero distinti nella patria. Il 14 dicembre 1831 l'ordine si dot\u00f2 di un nuovo statuto, col quale entr\u00f2 anche in vigore il nome di \"Ludwigsorden\", oltre ad adottare una suddivisione in cinque classi di merito:\nL'Ordine cadde in disuso dopo l'abdicazione dell'ultimo Granduca d'Assia nel 1918.\nInsegna.\nL'insegna dell'ordine consisteva in una croce di Malta smaltata di nero e bordata di rosso, sovrastata da una corona granducale in oro. Al centro della croce si trovava un medaglione smaltato di rosso riportante il monogramma \"L\" in oro, circondato da una corona d'alloro in oro e da una fascia smaltata di bianco con in oro il motto \"FUR VERDIENSTE\" (\"al merito\").\nIl nastro dell'ordine era nero con una fascia rossa per parte."}
{"id": "2244002", "revid": "938", "url": "https://it.wikipedia.org/wiki?curid=2244002", "title": "Gruppi politici al Parlamento Europeo", "text": ""}
{"id": "2244006", "revid": "547034", "url": "https://it.wikipedia.org/wiki?curid=2244006", "title": "Aulo Verginio Tricosto Celiomontano", "text": "Biografia.\nAulo Verginio apparteneva alla \"Gens\" Verginia, e fu il padre di Aulo Verginio Tricosto Celiomontano, console nel 469 a.C., e di Spurio Verginio Tricosto Celiomontano, console nel 456 a.C..\nFu eletto console nel 494 a.C. con Tito Veturio Gemino Cicurino.\nDai contrasti tra plebei e patrizi alla dittatura.\nI due consoli dovettero fronteggiare una situazione difficile; infatti mentre alle frontiere i Sabini, gli Equi ed i Volsci, effettuavano scorrerie in territorio romano e degli alleati latini, segno di imminenti scontri campali, a Roma i plebei, ancora scontenti delle promesse non mantenute presenti negli editti di Publio Servilio Prisco Strutto, decisero di riunirsi sull'Esquilino e sull'Aventino per prendere le decisioni, rifiutandosi di andare in guerra se non fossero state accolte le richieste e le promesse gi\u00e0 fatte in precedenza, soprattutto quelle riguardanti la riduzione in schiavit\u00f9 dei debitori.\nDi fronte a questa situazione i due consoli chiesero consiglio al Senato; questi, criticandoli aspramente, dapprima rispose che erano decisioni che dovevano prendere i consoli ma in seguito gli ordin\u00f2 di imporre la leva militare anche con la forza.\nCi fu cos\u00ec una rissa tra i plebei e i senatori presenti e questo avvenimento port\u00f2 alla nomina di un dittatore. Venne scelto Manio Valerio Massimo, e non Appio Claudio, per la sua personalit\u00e0 meno aggressiva e pi\u00f9 duttile rispetto a quella di Appio, nonch\u00e9 per la sua appartenenza alla gens Valeria, popolare tra la plebe. Alla fine Manlio riusc\u00ec a convincere i plebei a fare la leva, pi\u00f9 che con la minaccia derivante dalla sua carica, con la conferma delle promesse fatte da Publio Servilio\nLe campagne militari.\nIl popolo rispose con entusiasmo alla chiamata alle armi, tanto che il dittatore pot\u00e9 organizzare 10 legioni, affidandone a ciascuno dei due consoli 3, mantenendone cos\u00ec 4 sotto il proprio diretto controllo. Decise poi, che Aulo Verginio avrebbe condotto le proprie legioni contro i Volsci, Tito Veturio contro gli Equi, mentre lui si sarebbe opposto ai Sabini.\nAulo Verginio, alla testa delle tre legioni affidategli dal dittatore, mosse contro i Volsci, sbaragliandoli in campo aperto, nonostante i romani fossero in inferiorit\u00e0 numerica, rincorrendoli fin dentro la loro citt\u00e0 di Velitrae, che fu conquistata e saccheggiata.\nAnche gli eserciti guidati da Manio Valerio e Tito Veturio ebbero ragione dei propri nemici, e gli eserciti poterono tornare a Roma, con la speranza che le promesse fossero mantenute.\nDalla secessione della plebe al tribunato.\nInfatti Manio Valerio, che non aveva dimenticato le questioni interne relative ai problemi dei debitori, port\u00f2 il tema nuovamente all'attenzione del senato, chiedendo un pronunciamento definitivo sulla insolvenza per debiti. Visto che la richiesta non fu approvata, Manio Valerio si dimise da Dittatore e Tito Veturio ed Aulo Verginio rientrarono nella pienezza dei loro poteri consolari fino alla fine dell'anno.\nIn questo contesto si realizz\u00f2 la secessione dei plebei, che per protesta si ritirano sul Monte Sacro, tre miglia fuori Roma sulla destra dell'Aniene dove fortificarono un campo., secessione che rientr\u00f2 a seguito dell'intervento di Menenio Agrippa che rivolse ai fuoriusciti il famoso apologo delle membra e dello stomaco.\nSul piano pratico venne istituita una carica magistrale a difesa della plebe: il Tribuno della plebe. Questa carica era interdetta ai patrizi e venne sancito con una legge (la \"Lex Sacrata\") il carattere di assoluta inviolabilit\u00e0 e sacralit\u00e0 (\"sacrosancti\") della carica stessa. Vennero quindi eletti i primi due tribuni della plebe, che furono Gaio Licinio e Lucio Albino."}
{"id": "2244008", "revid": "228587", "url": "https://it.wikipedia.org/wiki?curid=2244008", "title": "Krzysztof Raczkowski", "text": "\u00c8 noto soprattutto come membro dei gruppi polacchi death metal Vader e Dies Irae. \u00c8 anche apparso come ospite o musicista temporaneo negli Sweet Noise, Hunter, Slashing Death, Unborn, Moon e Overdub Trio.\nBiografia.\nNegli ultimi anni della sua vita, Krzysztof Raczkowski aveva sofferto di gravi problemi di alcolismo.\nInizialmente, le sessioni di batteria per l'album di Vader, \"The Beast\", si sono svolte all'Hertz Studio di Bia\u0142ystok nel febbraio 2004, [1], tuttavia, Raczkowski \u00e8 caduto da una rampa di scale, causando lesioni a braccia e gambe. A causa dell'incidente, le sessioni in studio sono state rinviate. Alla fine, la band decise di assumere il batterista dei Vesania Dariusz \"Daray\" Brzozowski come musicista per le registrazioni in studio. Piotr \"Peter\" Wiwczarek ha parlato dell'incidente mentre stava lavorando all'album, dicendo:\n \nNel marzo 2005, Krzysztof Raczkowski lasci\u00f2 ufficialmente Vader. Piotr Wiwczarek, il cantante principale della band, ha dichiarato in una dichiarazione ufficiale sul loro sito Web:\nMaurycy Stefanowicz, il chitarrista della band, ha menzionato il problema di Krzysztof con l'alcol in un'intervista nell'aprile 2005.\nI problemi di alcol di Doc alla fine lo fecero morire improvvisamente per insufficienza cardiaca nell'agosto 2005. Aveva 34 anni."}
{"id": "2244009", "revid": "892776", "url": "https://it.wikipedia.org/wiki?curid=2244009", "title": "Ed Flanders", "text": ""}
{"id": "2244015", "revid": "104458", "url": "https://it.wikipedia.org/wiki?curid=2244015", "title": "Europa Neolitica", "text": ""}
{"id": "2244016", "revid": "167951", "url": "https://it.wikipedia.org/wiki?curid=2244016", "title": "La leggenda azzurra", "text": ""}
{"id": "2244017", "revid": "104458", "url": "https://it.wikipedia.org/wiki?curid=2244017", "title": "Antica Europa", "text": ""}
{"id": "2244020", "revid": "1540383", "url": "https://it.wikipedia.org/wiki?curid=2244020", "title": "Francesco Schittulli", "text": "Dal 2000 \u00e8 presidente nazionale della Lega Italiana per la Lotta ai Tumori e dal 2009 al 2014 \u00e8 stato presidente della provincia di Bari.\nBiografia.\nFiglio di Angelo Schittulli, esponente della corrente morotea della Democrazia Cristiana e segretario regionale del partito a cavallo tra gli anni ottanta e novanta, Francesco Schittulli \u00e8 laureato con lode in Medicina e Chirurgia e specializzato in chirurgia generale e in oncologia. . Dal 1993, anno della sua costituzione, \u00e8 componente della Commissione Oncologica Nazionale del Ministero della Salute.\nEletto pi\u00f9 volte consigliere all'Ordine dei medici di Bari, \u00e8 stato consigliere nazionale della Societ\u00e0 italiana di chirurgia oncologica e direttore della Scuola speciale di senologia chirurgica dell'Associazione chirurghi ospedalieri italiani. \u00c8 stato dapprima presso la facolt\u00e0 di Medicina e Chirurgia dell'Universit\u00e0 di Foggia e poi presso la Scuola di specializzazione in Oncologia della Universit\u00e0 degli studi di Bari e della Universit\u00e0 degli studi di Roma Tor Vergata.\nHa eseguito oltre 23.000 interventi chirurgici per patologia mammaria ed \u00e8 autore di circa 300 pubblicazioni scientifiche edite su riviste nazionali e internazionali e curatore editoriale della \"Rivista italiana di Senologia chirurgica\". Dal 2007 \u00e8 direttore scientifico del periodico \"International Trends in Oncology\" edito a Roma. Dal 2008 \u00e8 referente della fondazione internazionale Breast Health Institute. \u00c8 stato inoltre componente del comitato scientifico Eurispes della Puglia.\nDal 2006 \u00e8 componente del Consiglio di indirizzo della Fondazione Cassa di Risparmio di Puglia.\nNel 2007, dopo la morte del padre, istituisce la fondazione Sussidariet\u00e0 \"Angelo Schittulli\", della quale diviene presidente.\nNel 2016, entra a far parte del Consiglio degli esperti di Sanit\u00e0 del Presidente della Regione Puglia, Michele Emiliano, precedentemente suo avversario nelle elezioni del 31 Maggio 2015.\nAttivit\u00e0 politica.\nPresidenza della Provincia di Bari.\nA febbraio 2009 ha ufficializzato la candidatura alla presidenza della Provincia di Bari per la coalizione di centrodestra e alle elezioni del 7 giugno 2009 \u00e8 stato eletto al primo turno, con il 50,56 % dei voti. Il 31 ottobre 2011 aveva rassegnato le dimissioni dalla sua carica che ha ritirato dopo 18 giorni.\nCandidato alla Presidenza Regione Puglia.\nNel 2015 si candida alla presidenza della Regione Puglia in vista delle elezioni del 31 maggio: sostenuto inizialmente da tutto il centrodestra, con l'accentuarsi dei contrasti tra Silvio Berlusconi e Raffaele Fitto vede venire meno l'appoggio di Forza Italia e di altri partiti minori, che individuano come propria candidata Adriana Poli Bortone.\nSchittulli si presenta comunque alle elezioni sostenuto dal \"Movimento Politico Schittulli-Area popolare\" (che comprende i candidati di Area Popolare e gli esponenti della Lista Schittulli fondata in occasione delle elezioni provinciali del 2009), da Fratelli d'Italia e dalla lista \"Oltre con Fitto\", costituita dagli esponenti di Forza Italia vicini all'ex presidente regionale.\nIl 31 maggio Schittulli con il 18% dei voti arriva terzo dietro a Michele Emiliano (Centro-sinistra) e Antonella Laricchia (Movimento 5 Stelle), superando l'altra candidata di centrodestra Poli Bortone.\nDal 2021 \u00e8 tra i membri del comitato direttivo del neocostituitosi partito Noi con l'Italia, a seguito di un accordo tra il partito centrista e il Movimento Schittulli.\nOnorificenze.\n\u00c8 socio onorario del Rotary Club Bari Castello e del Lions Club Bari Host.\n\u00c8 stato insignito di numerosi riconoscimenti, tra i quali:\nGli sono stati attribuiti inoltre i premi nazionali: Premio Barocco, Margherita d'oro, Per aspera ad astra (Bergamo), Targa d'oro Regione Puglia 2003, Golfo d'oro 2004, Santa Caterina d'oro - Citt\u00e0 di Siena Oscar 2004, Premio Ciociaria 2005 e Progetto Donna 2006."}
{"id": "2244029", "revid": "287204", "url": "https://it.wikipedia.org/wiki?curid=2244029", "title": "Antonino Gaggini", "text": "Biografia.\nFiglio dello scultore Antonello Gagini, \u00e8 fratello dello scultore Giovanni Domenico, fratellastro degli scultori Giacomo, Fazio e Vincenzo. Collabora da giovane col padre, \u00e8 anche mercante di marmi, Gioacchino di Marzo documenta dei viaggi a Carrara nel 1531, 1533. Nel 1541 sposa Eulalia Omodei. \u00c8 molto attivo artisticamente nel territorio.\nDella Tribuna di Antonello Gagini sono attribuite alla sua mano le figure di: \"San Cristoforo\" 1537, \"Santa Ninfa\" 1539, \"Santa Cristina\" 1539, \"San Cosma\" 1539, \"San Domenico\" 1539, \"San Francesco d'Assisi\" 1539, \"Sant'Antonio abate\" 1539, \"Santa Maria Maddalena\" 1539, \"San Lorenzo\" 1537, \"Assunzione di Maria\".\nOpere autografe e documentate sono presenti a Palermo, Caltavuturo, Ciminna e Polizzi Generosa. Sciacca. Gela. Bronte, Caltagirone, Castiglione di Sicilia e Vizzini. Calascibetta e Pietraperzia. Castell'Umberto, Ficarra, Galati Mamertino, Librizzi, Longi, Mistretta, Naso e Patti. Comiso e Ragusa. Alcamo, Erice, Marsala, Mazara del Vallo e Trapani."}
{"id": "2244030", "revid": "599013", "url": "https://it.wikipedia.org/wiki?curid=2244030", "title": "Antonio Bogoni", "text": "Caratteristiche tecniche.\nEra uno stopper di grande prestanza fisica, avvezzo a spingersi in attacco.\nCarriera.\nEsordisce in Serie B con la nel 1976, all'et\u00e0 di 19 anni, dove rimane per sei stagioni consecutive diventando lo stopper inamovibile dei rossobl\u00f9. Nel campionato di Serie C1 1980-1981 ottiene con i marchigiani la promozione in Serie B, con alla guida tecnica Nedo Sonetti.\nDopo cinque stagioni disputate nei cadetti, nell'estate 1982 passa al in Serie A, categoria in cui esordisce il successivo 12 settembre contro la . Dopo un anno in Sardegna, seguono due stagioni all', sempre nella massima serie; qui nel 1983, nel corso della sfida interna contro la , in uno scontro di gioco causa suo malgrado un grave infortunio al biancoceleste Bruno Giordano, provocandogli la frattura di tibia e perone. Conclude la carriera al , in Serie B, nel 1987.\nNel 1986 fu coinvolto nello scandalo calcioscommesse rimediando una squalifica di 4 mesi.\nNelle stagioni dal 1987 al 1991 gioca nella squadra del Tregnago (Vr).\nSuccessivamente inizia l'attivit\u00e0 di allenatore prima a Monteforte d'Alpone (2 stagioni), poi Tregnago, Belfiorese, Sambonifacese, Bovolone, Soave e poi vice allenatore al Mantova in C2.\nNel 2005-2006 \u00e8 il direttore sportivo della Sambonifacese.\nConta 74 partite in Serie A."}
{"id": "2244032", "revid": "729019", "url": "https://it.wikipedia.org/wiki?curid=2244032", "title": "Bombardamento di Guernica", "text": " \nIl bombardamento di Guernica (nome in codice \"Operazione R\u00fcgen\") fu un'incursione aerea compiuta dalla Legione Condor con la partecipazione dell'Aviazione Legionaria italiana contro l'omonima citt\u00e0 basca il 26 aprile 1937, durante la guerra civile spagnola.\nLe forze aeree italo-tedesche dichiararono di aver avuto come obiettivo dell'attacco il ponte Renter\u00eda, sul fiume Mundakako Itsasadarra, per appoggiare gli sforzi bellici dei nazionalisti franchisti nell'offensiva in corso nella provincia basca della Biscaglia per rovesciare le forze fedeli al governo della Repubblica spagnola, bombe che il forte vento devi\u00f2 sulla citt\u00e0. In realt\u00e0 si tratt\u00f2 di un bombardamento terroristico contro la popolazione civile e contro la citt\u00e0, come risulta da fonti e testimonianze sia contemporanee all\u2019evento sia del dopoguerra.\nContesto storico.\nNel marzo 1937 il generale franchista Emilio Mola, impart\u00ec gli ordini preliminari per una campagna terrestre nella regione della Biscaglia, con lo scopo di eliminare la presenza delle forze repubblicane formate dai nazionalisti baschi dell\u2019Euzko Gudarostea, da battaglioni delle Asturie e di Santander, e da formazioni comuniste e repubblicane dell\u2019Uni\u00f3n General de Trabajadores (UGT) e del Confederaci\u00f3n Nacional del Trabajo (CNT). Queste formazioni controllavano i monti Maroto, Albert\u00eda e Jarinto, occupati dai baschi durante l\u2019offensiva contro Villareal dell\u2019anno precedente, dalle cui cime poteva controllare il fronte tenuto dalle forze nazionaliste che nell\u2019autunno del 1936 avevano conquistato San Sebasti\u00e1n e ora - dopo quattro inutili attacchi verso Madrid - intendevano conquistare le regioni accerchiate del nord e occupare i porti di Bilbao, Santander e Gij\u00f3n da cui i repubblicani ricevevano rifornimenti e cibo per la popolazione.\nLe forze nazionaliste erano basate sulla divisione \u201cNavarra\u201d di Alfonso Vega, formata da quattro brigate carliste, e sulla brigata mista \u201cFrecce Nere\u201d formata da spagnoli comandati da ufficiali italiani e dotata di carri leggeri L3 FIAT-Ansaldo, supportate dalle forze aeree della Legione Condor della Luftwaffe concentrate a Vitoria in cui erano di stanza i caccia, e Burgos, dove erano presenti i gruppi di bombardamento. I baschi di contro avevano una piccolissima aviazione da caccia per la difesa, per cui la Legione Condor fu in grado di mettere a rischio gli antiquati Heinkel He 51 come cacciabombardieri per l\u2019appoggio ravvicinato al suolo in attesa dei moderni Messerschmitt. Il generale tedesco Hugo Sperrle, comandante della Legione, in quel periodo era con Francisco Franco a Salamanca, per cui le forze d\u2019attacco che avrebbero cooperato con le forze del generale Mola furono lasciate al comando operativo del colonnello Wolfram von Richthofen, che poteva contare su tre gruppi di bombardieri Junkers Ju 52, un gruppo sperimentale di Heinkel He 111, tre gruppi caccia di He 51 e mezzo gruppo caccia di Messerschmitt Bf 109 non completamente operativi. L\u2019Aviazione Legionaria italiana contribu\u00ec con l\u2019appoggio di bombardieri Savoia-Marchetti S.M.81 e S.M.79 oltre che con i caccia Fiat C.R.32.\nDopo l\u2019ultimatum lanciato alle forze repubblicane \u00ab[...] se non vi sottometterete subito rader\u00f2 al suolo la Biscaglia\u00bb, Mola ordin\u00f2 un\u2019avanzata da sud-est, che ebbe inizio il 31 marzo 1936 con un attacco terrestre contro le tre montagne. I nazionalisti mostrarono subito la propria schiacciante superiorit\u00e0 aerea: le cittadine di Elorrio e di Durango, nelle retrovie del fronte, vennero sottoposte a violenti incursioni a ondate successive di bombardieri Ju 52 e S.M.81 partiti da Soria.\nDurango, senza difese antiaeree e senza alcuna presenza militare, venne bombardata deliberatamente per colpire i civili, e mentre i civili scappavano lasciando la citt\u00e0, un\u2019ondata di He 51 fatta alzare appositamente in volo and\u00f2 a caccia delle colonne di civili in fuga. In totale 250 persone persero la vita durante l\u2019azione.\nSuccessivamente da Radio Siviglia il generale Queipo del Llano dichiar\u00f2 che \u00ab[...] i nostri aerei hanno bombardato obiettivi militari a Durango\u00bb e dato che nel bombardamento venne colpita una chiesa, causando la morte di 14 suore e del sacerdote che stavano officiando la messa, per far ricadere la colpa di questo sugli avversari, dichiar\u00f2 anche che \u00abin seguito i comunisti e socialisti hanno rinchiuso preti e suore, uccidendoli senza piet\u00e0 e incendiando le chiese\u00bb.\nSul fronte di terra le tre montagne furono colpite da un concentramento di artiglieria e da bombardamenti aerei della Legione Condor, che tagliarono tutte le vie di comunicazione e le linee telefoniche dei repubblicani come le linee avanzate. Il giorno seguente una serie di attacchi aerei contro la citt\u00e0 di Ochandiano e i suoi dintorni provoc\u00f2 una breccia nel fronte, mentre i difensori sprovvisti di armi per contrastare le forze aeree italo-tedesche, venivano inevitabilmente colpiti dall\u2019alto. Le forze basche continuarono per\u00f2 a resistere e riuscirono a trincerarsi e a battersi con efficacia.\nIl 4 aprile Mola ordin\u00f2 una sospensione dell\u2019offensiva terrestre, ma gli attacchi aerei continuarono e i nazionalisti annunciarono il blocco dei porti repubblicani della costa Cantabrica nel tentativo di costringere alla resa i baschi per fame. Questo allarm\u00f2 il governo britannico guidato da Stanley Baldwin, che temeva che il commercio anglo-basco costringesse la Gran Bretagna a prendere posizione in Spagna; il leader conservatore non intendeva riconoscere nessuna delle due parti, anche se alla luce dei fatti successivi \u00e8 difficile considerare il Gabinetto britannico imparziale. L\u2019ammiraglio Lord Chatfield, Primo lord del mare, era un ammiratore di Franco, cos\u00ec a tutte le navi britanniche venne ordinato di riparare a Saint-Jean-de-Luz, e per mascherare questo implicito appoggio ai nazionalisti, il governo inglese invi\u00f2 l\u2019incrociatore da battaglia \"Hood\" nelle acque basche.\nTutto ci\u00f2 port\u00f2 il fronte repubblicani vicino al crollo, per fortuna loro per\u00f2 la troppo cauta avanzata di Mola non riusc\u00ec a sfruttare appieno il vantaggio; questo esasper\u00f2 von Richthofen che nel frattempo, nonostante la lenta avanzata dei nazionalisti, continuava a martellare le postazioni \u00abdei rossi\u00bb senza risparmiare ulteriori bombardamenti alle citt\u00e0, compresa Bilbao che venne colpita varie volte.\nIl bombardamento.\nIl 26 aprile 1937 alle ore 16:30 circa il campanile della chiesa di Guernica, una cittadina di circa abitanti posizionata a 10 chilometri dalla linea del fronte, cominci\u00f2 a battere il segnale di attacco aereo. Era il giorno del mercato e molti contadini con il loro bestiame erano presenti nella cittadina, gi\u00e0 piena peraltro di profughi che davanti all\u2019avanzata del nemico vi si erano rifugiati. Al suono dell\u2019allarme i cittadini scesero nelle cantine destinate a \"refugios\" contro le incursioni, ma inaspettatamente comparvero solo due ricognitori che dopo un largo giro sopra Guernica fecero ritorno alla base.\nLa maggior parte della popolazione della citt\u00e0 quindi usc\u00ec dai rifugi, inconsapevoli di essere stati scelti per partecipare ad un tipico esperimento tedesco: valutare in pratica l\u2019efficacia di un massiccio bombardamento aereo. Un quarto d\u2019ora dopo l\u2019intero gruppo da bombardamento comparve in cielo, sganciando ordigni di ogni tipo, da bombe convenzionali a quelle incendiarie. Si scaten\u00f2 subito il caos, le persone cercavano di rientrare nei rifugi, poi si allarmarono perch\u00e9 si resero presto conto che gli stessi non erano in grado di resistere alle bombe di maggior calibro e all\u2019interno degli stessi si svilupparono fiamme e molte persone morirono soffocate dal fumo nei ripari. A quel punto le persone si riversarono fuori citt\u00e0 fuggendo attraverso i campi, e a questo punto i cacciabombardieri italo-tedeschi scesero a mitragliare e a spezzonare uomini donne e bambini, oltre che l\u2019ospedale e addirittura il bestiame. Ma l\u2019attacco pi\u00f9 massiccio non era ancora cominciato.\nUna seconda ondata, che Sperrle considerava un semplice \u00abcolpo di forza\u00bb era basata sull\u2019impiego dei moderni Heinkel 111 scortati da cinque caccia C.R.32 del capitano Corrado Ricci, che scaricarono sulla citt\u00e0 gi\u00e0 semidistrutta un ulteriore carico di ordigni esplosivi \u00abfuoco e fiamme si scatenarono su Guernica prostrata mentre gli edifici crollavano e le cantine diventavano tombe\u00bb, ma il bombardamento non era ancora finito. A questa seconda ondata parteciparono che i tre S.M.79 dell\u2019Aviazione Legionaria, che ufficialmente avevano come obiettivo il minuscolo ponte Renter\u00eda - in pratica privo di valenza militare - ma che di fatto sganciarono le loro bombe sull\u2019immediata periferia di Guernica colpendo alcuni edifici, sganciando un totale di 36 bombe da 50\u00a0kg.\nA questo punto entrarono in scena altri bombardieri medi per la terza e ultima fase dell\u2019attacco; migliaia di piccoli spezzoni incendiari da 10\u00a0kg raggruppati in tubi di alluminio da 1\u00a0kg ognuno, i quali si aprivano durante la caduta, caddero sulla citt\u00e0 in rovina, tramutando le strade in un inferno di fuoco in cui centinaia di persone morirono carbonizzate. Secondo i testimoni oculari, intere famiglie rimasero sepolte nelle proprie case o nei rifugi crollati, mentre per le strade buoi e pecore coperti di fiamme correvano tra i ruderi prima di cadere morti. Esseri umani anneriti dalle fiamme barcollavano tra le macerie, mentre altri annaspavano cercando di salvare i parenti seppelliti.\nIl \u00abcolpo di forza\u00bb aereo era stato eseguito con una precisione e una completezza che non avevano avuto precedenti in nessuna guerra. Tutto fin\u00ec in circa tre ore: alle 19:45 circa i sopravvissuti impauriti e inebetiti poterono finalmente mettersi alla ricerca dei loro cari tra le rovine fumanti e, dopo averli trovati, dar loro degna sepoltura.\nStando al governo basco, le perdite furono circa un terzo della popolazione: 1654 morti e 889 feriti, mentre ricerche pi\u00f9 recenti hanno parlato di circa 2-300 morti. I soccorritori che giungevano da Bilbao rimasero increduli quando avvicinandosi vedevano il cielo sopra Guernica assumere il colore rosso-arancione delle fiamme, mentre della citt\u00e0 rimaneva uno scheletro bruciato con circa il 70% degli edifici distrutto o inagibile\nReazioni successive.\nLe reazioni manifestatesi nel mondo furono cos\u00ec intense da far preoccupare lo stesso Franco e i suoi sostenitori, l\u2019indignazione che ne scatur\u00ec fu pressoch\u00e9 totale al di fuori di Italia e Germania. Esterrefatti per le devastazioni subite da Guernica, i corrispondenti dei giornali esteri furono unanimi nel condannare il massacro, definendolo un \u00abnefasto crimine\u00bb.\nIl giorno successivo la notizia della distruzione di Guernica comparve sulla stampa britannica e il 28 aprile sul \"The New York Times\" e sul \"The Times\", mentre il consigliere della difesa basco Jos\u00e9 Antonio Aguirre denunci\u00f2 l\u2019episodio con la frase \u00abAviatori tedeschi, al servizio dei ribelli spagnoli, hanno bombardato Guernica, bruciando la storica citt\u00e0 venerata da tutti i baschi\u00bb.\nCome successe successivamente al bombardamento di Durango, i franchisti fecero di tutto per smentire la notizia e dare la colpa ai comunisti, sostenendo che la citt\u00e0 venne distrutta dai difensori prima di ritirarsi; il comando di Franco cerc\u00f2 di attribuire la colpa agli stessi baschi, e il 29 aprile comunic\u00f2 che: \u00abGuernica \u00e8 stata distrutta dal fuoco e dalla benzina. Sono state le orde rosse al servizio del criminale Aguirre a bruciarla fino alle fondamenta. [...] Aguirre ha pronunciato l\u2019infame menzogna di attribuire questa atrocit\u00e0 alla nostra nobile ed eroica aeronautica militare\u00bb. La Chiesa spagnola approv\u00f2 la versione dei franchisti e un professore spagnolo di teologia a Roma arriv\u00f2 perfino a dichiarare che non era presente nemmeno un soldato tedesco in Spagna, e che Franco \u00abaveva soltanto bisogno di soldati spagnoli\u00bb; una versione che perfino i pi\u00f9 accesi sostenitori di Franco all\u2019estero trovavano difficile da accettare.\nLa propaganda di Joseph Goebbels del resto non ebbe imbarazzo nel dire \u00abTutti sono spiacenti per il destino di Guernica\u00bb, disse un portavoce di Berlino, \u00abma poich\u00e9 al bombardamento non ha partecipato alcun aereo tedesco non vediamo come l\u2019accaduto possa in alcun modo riguardare la Germania\u00bb.\nL\u2019ambasciatore tedesco a Londra, Joachim von Ribbentrop, invi\u00f2 una protesta ufficiale ad Anthony Eden contro le \u00abinesatte insinuazioni apparse da parte della stampa inglese e ripetute e ripetute alla Camera dei Comuni nei riguardi dell\u2019asserita distruzione della citt\u00e0 spagnola di Guernica\u00bb.\nOvviamente nelle comunicazioni private il bluff non poteva trovare riscontro: lo stesso generale Mario Roatta, l\u20198 maggio inform\u00f2 Galeazzo Ciano che la Legione Condor aveva bombardato Guernica con spezzoni incendiari; una giornalista statunitense in agosto incontr\u00f2 un ufficiale nazionalista che ammise che Guernica venne bombardata dall\u2019alto, non incendiata \u00abMa \u00e8 naturale che fu bombardata\u00bb disse l\u2019ufficiale \u00abL\u2019abbiamo bombardata, bombardata, bombardata e, \"bueno\", perch\u00e9 no?\u00bb.\nLo stesso generale Pietro Pinna, commentando i risultati dell\u2019Aviazione Legionaria in Spagna in una relazione del maggio 1937, non pot\u00e9 fare a meno di riferire con compiacenza di come \u00abLa distruzione di Guernica, compiuta dagli apparecchi tedeschi ed italiani, ha dato la misura di quanto pu\u00f2 fare l\u2019aviazione contro un centro abitato. La distruzione di un porto e delle navi che vi sono rifugiate non mancherebbe di produrre effetti salutari anche al di fuori della Spagna\u00bb, quasi ad aver premura di sottolineare ed esaltare il contributo che i tre aerei dell\u2019Aviazione Legionaria apportarono alla distruzione della citt\u00e0 sacra dei baschi.\nNel dopoguerra alcuni reduci della Legione Condor affermarono che l\u2019obiettivo del bombardamento fosse il piccolo ponte Renter\u00eda nelle immediate vicinanze di Guernica (19,5\u00a0m di lunghezza per 9,5\u00a0m di larghezza), ma fu a causa del forte vento che le bombe caddero sull\u2019abitato deviandone la traiettoria. In realt\u00e0 quel giorno il vento era assente, i bombardieri volavano in file serrate e non in formazione allungata come prevedevano le disposizioni per il tipo di obiettivo, e gli spezzoni incendiari e la presenza di caccia armati di mitragliatrici non erano necessari se l\u2019obiettivo fosse stato realmente un ponte in pietra.\nPeraltro proprio il diario personale di von Richthofen conferma che Guernica fu l\u2019obiettivo concordato con il colonnello Vigon (capo di stato maggiore di Mola) per quel 26 aprile. Diversa \u00e8 l\u2019annotazione sul diario di guerra di von Richthofen, probabilmente scritto successivamente tenendo conto delle disposizioni della propaganda franchista.\nLo stesso Hugo Speerle, per educazione esente da preoccupazioni politiche e indifferente all\u2019opinione pubblica, nel 1939 dichiar\u00f2 apertamente che la Legione Condor era responsabile del bombardamento di Guernica, ma con l\u2019Europa sull\u2019orlo della guerra, la notizia non ebbe risalto. Fu Hermann G\u00f6ring a dire una parola conclusiva sul misfatto di Guernica durante il processo di Norimberga, quando interrogato circa quel lontano episodio, dichiar\u00f2: \u00abGuernica \u00e8 stato un terreno di prova per la Luftwaffe. \u00c8 stata una vicenda spiacevole, d\u2019accordo! Ma non potevamo fare altrimenti perch\u00e9 non avevamo un altro posto per sperimentare i nostri aeroplani\u00bb.\nConseguenze.\nL\u2019incursione aerea su Guernica di fatto scompagin\u00f2 la ritirata delle forze repubblicane ma non la rallent\u00f2 in modo significativo. Nonostante ormai Guernica risultasse tagliata fuori dal resto della regione, in quel settore la ritirata venne effettuata in modo metodico con efficaci azioni di retroguardia. Il battaglione \u201cRosa Luxemburg\u201d del maggiore Crist\u00f3bal riusc\u00ec a trattenere per diverso tempo i nazionalisti, nonostante la straordinaria incompetenza del loro comandante, colonnello Yatz, che sembrava non fosse in grado di interpretare una cartina topografica. Il 1\u00ba maggio la ritirata rallent\u00f2, l\u20198\u00ba Battaglione dell\u2019UGT tese un\u2019imboscata a Bermeo, sulla costa, alle \u201cFrecce Nere\u201d, mettendone in fuga assieme ai loro carri L3.\nPer l\u2019esercito basco tuttavia era giunto il momento di ritirarsi all\u2019interno dell\u2019\u00abanello di ferro\u00bb di Bilbao, con un perimetro di circa 80\u00a0km che per\u00f2 al momento della ritirata risultava debole, incompleto e con una sola linea di trincee e difese che non consentiva una difesa in profondit\u00e0. La situazione nei Paesi Baschi si fece molto difficile: il governo di Valencia tent\u00f2 di aiutare i repubblicani circondati con rifornimenti aerei via Francia, ma il governo francese li blocc\u00f2 in almeno due occasioni; le forze aeree basche erano ormai del tutto inesistenti e la morte dell\u2019asso Felipe del R\u00edo abbatte ulteriormente il morale dei difensori i quali ora si trovarono in ulteriore difficolt\u00e0 a causa della morte di Mola il 3 giugno. Questi venne sostituito da un pi\u00f9 energico e intraprendente generale D\u00e1vila, che prese Bilbao il 17 giugno.\nIl bombardamento nella cultura.\nLa prima e pi\u00f9 importante rappresentazione del bombardamento venne dipinta dal famoso artista Pablo Picasso, che ispirandosi al dramma della cittadina basca dipinse il celeberrimo \"Guernica\" su commissione del governo repubblicano ed esposto in occasione dell'Esposizione internazionale di Parigi nel 1937. \nMolto si \u00e8 scritto sul valore simbolico e allegorico dell'opera e sui suoi significati: l\u2019autore non ha fornito una spiegazione univoca del proprio lavoro, che in realt\u00e0 \u00e8 polisemantico e quindi aperto a molteplici possibilit\u00e0 di lettura. Nel 1937 Christian Zervos, dedic\u00f2 all\u2019opera un numero dei Cahiers d\u2019art, la prima monografia su Guernica, nella quale forn\u00ec una chiave per comprendere il dipinto, analizzato non solo come il resoconto di una battaglia cruenta e drammatica, ma come l\u2019immagine della condizione umana\nGuernica \u00e8 messaggio per la pace, la dignit\u00e0 e la libert\u00e0 degli uomini e delle donne del mondo intero. Forse per questa ragione \u201cGuernica\u201d \u00e8 diventato un simbolo per le vittime e gli oppositori di tutte le guerre successive, a partire dalla seconda guerra mondiale, si sono riconosciuti nell\u2019opera e hanno fatto di \u201cGuernica\" un simbolo universale.\nNel tentativo di delegittimare l\u2019artista spagnolo, la propaganda nazista inser\u00ec \u201cGuernica\u201d di Picasso tra le opere esposte alla Mostra d'arte degenerata di Monaco nel luglio del 1937, alla cui inaugurazione Hitler dichiar\u00f2: \u00abFaremo una spietata guerra epuratrice per ripulire gli ultimi settori corrotti della cultura: hanno avuto quattro anni per adeguarsi, ora saranno distrutti senza piet\u00e0\u00bb. Il bombardamento di Guernica \u00e8 stato inoltre ricordato in campo scultoreo grazie al lavoro di Ren\u00e9 Ich\u00e9 e letterario in un poema di Paul \u00c9luard."}
{"id": "2244033", "revid": "1851848", "url": "https://it.wikipedia.org/wiki?curid=2244033", "title": "Luigi Caffarelli", "text": "Carriera.\nGiocatore.\nCresciuto nel settore giovanile del , nel 1982 fu ceduto in prestito alla , in Serie B. Tornato a Napoli la stagione successiva, rimase in azzurro dal 1983 al 1987. Nella stagione del primo scudetto partenopeo collezion\u00f2 21 presenze e 3 gol. In totale col Napoli mise a referto 101 presenze e 9 gol.\nLasciato il capoluogo campano, si trasfer\u00ec all', dove disput\u00f2 con scarsi risultati il campionato 1987-1988. Dal 1988 al 1991 vest\u00ec la maglia del , subendo la retrocessione in Serie B nel 1989. Concluse la carriera in Serie C2 all', dopo una stagione nella medesima categoria al e finita con la retrocessione in Serie D.\nAllenatore e dirigente.\nA settembre del 1997 diventa tecnico delle squadre giovanili del Napoli. Nel 2004, dopo il fallimento della societ\u00e0 azzurra di Salvatore Naldi, Aurelio De Laurentiis ne rileva il titolo sportivo e Caffarelli diventa allenatore della formazione Berretti; dal 2005 al 2007 passa alla formazione Primavera.\nNell'estate del 2009 diventa responsabile del settore giovanile del Napoli. Dal 2012 passa all'incarico di responsabile dello scouting delle giovanili del club campano."}
{"id": "2244035", "revid": "767487", "url": "https://it.wikipedia.org/wiki?curid=2244035", "title": "Bakonszeg", "text": "Bakonszeg \u00e8 un comune dell'Ungheria di 1.256 abitanti (dati 2001). \u00c8 situato nella provincia di Hajd\u00fa-Bihar."}
{"id": "2244048", "revid": "1005847", "url": "https://it.wikipedia.org/wiki?curid=2244048", "title": "Unione Popolare Estone", "text": "L'Unione Popolare Estone (in estone: \"Eestimaa Rahvaliit\" - ERL) fu un partito politico estone di orientamento ruralista e conservatore-nazionale operativo dal 1994 al 2012; nato col nome di Partito Popolare Rurale Estone (\"Eesti Maarahva Erakond\" - EME), fu ridenominato nel 1999.\nNel 2000 vi confluirono due formazioni di ispirazione conservatrice:\nNel 2021 l'Unione Popolare Estone si fuse col Movimento Nazionalista Estone: nacque cos\u00ec il Partito Popolare Conservatore Estone."}
{"id": "2244050", "revid": "76963", "url": "https://it.wikipedia.org/wiki?curid=2244050", "title": "Maria Pitillo", "text": "Biografia.\nNata ad Elmira, nello stato di New York, e cresciuta per\u00f2 a Mahwah, nel New Jersey, in una famiglia d'origini italiane ed irlandesi, una delle sue interpretazioni pi\u00f9 note \u00e8 il ruolo di Audrey Timmonds in \"Godzilla\", e l'attrice \u00e8 apparsa anche nella serie tv \"Providence\". Sposata dal 2002 con David R Fortney, da cui ha avuto la figlia Eva Jean. Si \u00e8 ritirata dalle scene nel 2008."}
{"id": "2244051", "revid": "767487", "url": "https://it.wikipedia.org/wiki?curid=2244051", "title": "B\u00e1r\u00e1nd", "text": "B\u00e1r\u00e1nd \u00e8 un comune dell'Ungheria di 2.700 abitanti (dati 2001). \u00c8 situato nella provincia di Hajd\u00fa-Bihar."}
{"id": "2244056", "revid": "122782536", "url": "https://it.wikipedia.org/wiki?curid=2244056", "title": "Bed\u0151", "text": "Bed\u0151 \u00e8 un comune dell'Ungheria di 307 abitanti (dati 2001). \u00c8 situato nella provincia di Hajd\u00fa-Bihar."}
{"id": "2244059", "revid": "213136", "url": "https://it.wikipedia.org/wiki?curid=2244059", "title": "Leoniceno", "text": ""}
{"id": "2244061", "revid": "110157", "url": "https://it.wikipedia.org/wiki?curid=2244061", "title": "Berekb\u00f6sz\u00f6rm\u00e9ny", "text": "Berekb\u00f6sz\u00f6rm\u00e9ny \u00e8 un comune dell'Ungheria di 1.872 abitanti (dati 2001). \u00c8 situato nella provincia di Hajd\u00fa-Bihar."}
{"id": "2244069", "revid": "110157", "url": "https://it.wikipedia.org/wiki?curid=2244069", "title": "Bihardancsh\u00e1za", "text": "Bihardancsh\u00e1za \u00e8 un comune dell'Ungheria di 240 abitanti (dati 2001). \u00c8 situato nella provincia di Hajd\u00fa-Bihar."}
{"id": "2244070", "revid": "599013", "url": "https://it.wikipedia.org/wiki?curid=2244070", "title": "Thorsten Flick", "text": "Carriera.\nCominci\u00f2 la sua carriera calcistica esordendo con la maglia dell'Eintracht Frankfurt nella stagione 1994-1995, durante la quale disput\u00f2 anche alcuni minuti in un paio di gare di Coppa UEFA.\nIl lo acquist\u00f2 per la stagione 1998-1999, in cui gli azzurri militavano in serie B. Dopo sole 2 apparizioni in campionato (la prima da subentrato contro la e la seconda da titolare contro il Cosenza), a fine stagione rientr\u00f2 in Germania. Se si eccettua la stagione 2000-2001 al Debrecen VSC, ha poi militato nelle serie minori tedesche fino al termine della stagione 2007-2008, quando ha deciso di abbandonare il mondo del calcio."}
{"id": "2244087", "revid": "767487", "url": "https://it.wikipedia.org/wiki?curid=2244087", "title": "Biharnagybajom", "text": "Biharnagybajom \u00e8 un comune dell'Ungheria di 3.020 abitanti (dati 2001). \u00c8 situato nella provincia di Hajd\u00fa-Bihar.\n\u00c8 menzionato per la prima volta nel 1215 ed era composto da due villaggi distinti, Nagybajom e Kisbajom. Nel comune \u00e8 attiva una fonte termale con l'acqua che sgorga a 49 \u00b0C ."}
{"id": "2244090", "revid": "110157", "url": "https://it.wikipedia.org/wiki?curid=2244090", "title": "Santuario di Nostra Signora di B\u00e9tharram", "text": "Il santuario di Nostra Signora di B\u00e9tharram \u00e8 un santuario mariano sito nel comune di Lestelle-B\u00e9tharram in Francia, nel dipartimento dei Pirenei Atlantici.\nStoria.\nSecondo alcuni autori, le origini del santuario di B\u00e9tharram risalgono all'XI secolo, quando, sotto l'impulso di san Bernardo, ovunque in Europa sorsero centri di devozione e di fede mariana. I crociati, che ritornavano dalla guerra contro i Mori in Spagna, si inginocchiavano ai piedi della Madonna per ringraziarla dei successi ottenuti e per farle omaggio del ricco bottino di guerra. B\u00e9tharram divenne inoltre una delle tappe principali dei pellegrini che dalla Francia e dall'Europa intera muovevano verso il santuario di Compostela in Spagna. Il nome appare, nella sua forma di \"Gataram\" per la prima volta nel 1493.\nLa tradizione popolare ha attribuito al santuario diversi miracoli che, al di l\u00e0 della loro autenticit\u00e0 storica, attestano comunque una verit\u00e0 di fondo: B\u00e9tharram era un luogo considerato tradizionalmente sacro, che ha visto accrescere la fede e la devozione mariana. Sempre pi\u00f9 numerosi erano i pellegrini che giungevano a B\u00e9tharram per pregare ed invocare la protezione della Vergine Maria. Fu idea di un prete architetto, don Hubert Charpentier (1565-1650), di creare un ospizio per i pellegrini ed una casa per i cappellani che prestavano il loro servizio nel santuario e facevano opera missionaria in tutta la regione. La cappella primitiva fu cos\u00ec ingrandita, sorse un vero e proprio santuario ed il monastero, che dava alloggio alla Congregazione dei cappellani di B\u00e9tharram; inoltre il Charpentier ebbe l'idea di realizzare una Via Crucis monumentale lungo i fianchi della collina accanto al Santuario.\nL'insieme di queste opere fece del santuario di B\u00e9tharram uno dei pi\u00f9 visitati di tutta la Francia, tanto che i secoli XVII-XVIII rappresentano l'epoca d'oro di B\u00e9tharram. Nel 1659 san Vincenzo de Paoli arrivava a dire che quello di B\u00e9tharram era il terzo santuario pi\u00f9 frequentato di tutto il regno di Francia. Ma l'ondata di pellegrini sub\u00ec un brusco arresto con la fine del XVIII secolo. La rivoluzione francese infatti si abbatter\u00e0 come un uragano distruggendo le opere, confiscando i beni, sciogliendo la Congregazione dei cappellani. Solo il santuario, grazie al buon senso di qualche rivoluzionario locale, fu risparmiato dalla distruzione.\nNel XIX secolo il santuario divenne il centro da cui ebbe inizio la Congregazione fondata da san Michel Garico\u00efts, i preti del Sacro Cuore di Ges\u00f9 di B\u00e9tharram. La regione \u00e8 particolarmente legata ad apparizioni mariane: infatti ad una quindicina di chilometri da Lestelle sorge Lourdes, oggi il pi\u00f9 importante centro mariano mondiale.\nLa tradizione.\nAttorno a questo luogo la tradizione popolare attesta la presenza di tre diversi miracoli attribuiti alla Vergine Maria.\nPrimo miracolo.\nUn giorno alcuni pastori conducevano al pascolo il loro gregge sulle rive del Gave quando improvvisamente la loro attenzione fu attratta da una luce che proveniva da alcune rocce in riva al fiume. Accorsi sul posto, si trovarono dinanzi ad una immagine della Vergine Maria. Avvisati della scoperta gli abitanti di Lestelle, si decise di costruire una piccola cappella a ricordo. Poich\u00e9 il luogo del ritrovamento fu ritenuto non adatto ad una costruzione, i pastori edificarono la cappella sulla sponda opposta del Gave, ma non vi riuscirono. Ogni volta infatti che cercavano di alloggiarvi l'immagine della Madonna, questa, miracolosamente, ritornava sull'altra riva del Gave. I pastori allora capirono che Maria voleva una cappella sul luogo esatto del ritrovamento dell'immagine. Fu cos\u00ec che, secondo la tradizione popolare, sorse il primo capitello votivo mariano di B\u00e9tharram.\nSecondo miracolo.\nIl secondo miracolo risale al 1616. Alcuni contadini del villaggio di Montaut (vicino a Lestelle) stavano riposandosi dopo una lunga giornata di lavoro nei campi, quando all'improvviso si alz\u00f2 un vento impetuoso che invest\u00ec con violenza la collina che sovrasta B\u00e9tharram, sulla quale gli abitanti del luogo avevano piantato una grande croce di legno. La violenza del vento fu tale che la croce fu in poco tempo abbattuta. Ma i contadini non ebbero nemmeno il tempo di accorgersi di quello che stava accadendo, perch\u00e9, pochi istanti dopo essere crollata al suolo, videro la croce alzarsi da sola e circondarsi di una aureola di luce. Sparsa la notizia, nei giorni seguenti una immensa folla di cristiani si rec\u00f2 in processione al santuario di B\u00e9tharram per ringraziare Dio dei miracoli compiuti in suo favore.\nTerzo miracolo.\nInfine il terzo miracolo, che ha la sua importanza poich\u00e9 che ha dato il nome a B\u00e9tharram. Una fanciulla, attratta da un fiore particolarmente bello sbocciato sulla sponda del fiume Gave, per coglierlo si sporse in avanti e cadde nelle acque vorticose. Le onde stavano per sommergerla quando ella invoc\u00f2 disperatamente la Madonna che si venerava nel Santuario e, all'improvviso, vide davanti a s\u00e9 un ramo che misteriosamente le veniva teso perch\u00e9 vi si aggrappasse. Cos\u00ec fece e fu salva. Volle quindi donare alla Vergine, in segno di gratitudine, un bel ramo d'oro e cos\u00ec da allora in quel santuario la Madonna fu venerata come la \"Vergine di B\u00e9tharram\". Infatti \"B\u00e9tharram\" nel dialetto locale significa \"Bel Ramo\".\nAltri miracoli.\nA questi tre miracoli, attestati anche da autori antichi, la tradizione popolare ne ha aggiunti altri, a volte molto simili tra loro. Uno di questi ce lo riferisce la stessa santa Bernadette Soubirous. Molto contrariata per la forte curiosit\u00e0 che suscitava, la santa un giorno esclam\u00f2: \"Perch\u00e9 cercate a tutti i costi di vedermi? cosa ho di pi\u00f9 degli altri? Il buon Dio si \u00e8 servito di me cos\u00ec come si \u00e8 servito dei buoi di B\u00e9tharram\". Bernadette fa riferimento ad una tradizione secondo la quale alcuni buoi, allontanatisi dal pascolo, furono ritrovati sui bordi del Gave a scavare la terra dalla quale affiorava una statua della Madonna.\nArte e architettura.\nL'attuale santuario \u00e8 suddiviso in due ambienti sacri: la \"chapelle Notre-Dame\" (la chiesa Nostra Signora) che corrisponde all'antico santuario del XVII secolo; e la \"chapelle Saint Michel Garico\u00efts\" (la chiesa dedicata a san Michele Garico\u00efts), costruita nel XX secolo in occasione della beatificazione del fondatore della congregazione dei Preti del Sacro Cuore di Ges\u00f9 di B\u00e9tharram.\nLa cappella \"Notre-Dame\".\nSi tratta di un edificio di culto con facciata di marmo grigio a tre ordini sovrapposti, ai cui lati si ergono due torri rettangolari con coperture trapezoidali sulle cui linee di colmo si ergono due croci. Al centro si trova un ampio portale ai cui lati si aprono due porte laterali minori. Nel primo ordine superiore una nicchia centrale dai contorni leggermente sporgenti contiene una statua della Vergine, con ai lati due finestrature simmetriche mentre fra la facciata della Cappella vera e propria e le torri vi sono quattro statue, due per lato e sovrapposte, a rappresentare i quattro evangelisti; tutte le statue sono in marmo bianco. L'ordine superiore contiene motivi decorativi ed al centro emerge, dalla parte bassa della copertura, un orologio. La copertura \u00e8 costituita da un tetto in ardesia a conchiglia dal quale emerge un campanile a due torri sovrapposte, la pi\u00f9 alta interna all'altra, con copertura a conchiglia sempre in ardesia, il tutto in stile bearnese.\nL'interno \u00e8 a tre navate. Al fondo di quella centrale spicca l'altar maggiore sopra il quale, al centro, sporge la statua della Vergine con il Bambino, opera dello scultore Alessandro Renoir, attorno alla quale compaiono le statue di Sant'Anna e San Gioacchino (sinistra) e Santa Elisabetta e san Zaccaria (destra). Ancora otto grandi quadri descrivono l'infanzia di Ges\u00f9.\nDue altari risalenti alla prima met\u00e0 del XVII secolo sono decorati da sculture rappresentanti l'apparizione ai pastorelli della statua miracolosa in uno e nell'altro la Vergine e la sua famiglia.\nAll'ingresso una statua in legno del XVIII secolo rappresenta Cristo alla colonna: la scultura lignea fu l'unica che scamp\u00f2 alla furia iconoclasta della Rivoluzione francese.\nVi sono poi due statue della Madonna antecedenti quella di Renoir. La pi\u00f9 antica, in legno policromo del XIII secolo, rappresenta la Vergine che allatta Ges\u00f9. Sulle vetrate, presenti solo sul lato del fiume (Gave de Pau) \u00e8 narrata la storia di Betharram.\nLa cappella \"Michel Garico\u00efts\".\nEssa fu costruita dall'architetto Gabriel Andral agli inizi del XX secolo per la beatificazione di Michele Garico\u00efts nel 1922, occupando lo spazio che separava l'antico santuario dal monastero. A pianta circolare, \u00e8 dominata dall'altare maggiore in marmo rosso ove, in un'urna di bronzo, sono conservati i resti delle spoglie del santo, con il volto e le mani in cera. Lateralmente la cappella \u00e8 percorsa da una balconata con ringhiera in ferro battuto: in questa sono raffigurate le virt\u00f9 riconosciute dalla Chiesa al nuovo santo, ossia la Fortezza, l'Umilt\u00e0, la Dolcezza, la Temperanza, la Prudenza, la Carit\u00e0 e la Speranza. Nella cupola \u00e8 inserita una vetrata con la raffigurazione della \"Gloria di San Michele Garico\u00efts\", ove il santo \u00e8 presentato da Michele arcangelo alla Vergine di B\u00e9tharram seduta in trono.\nLa Via Crucis.\nSul versante della collina che sovrasta il Santuario (lato opposto al fiume) si snoda il percorso di una Via Crucis costituita da 15 cappelle, ciascuna relativa ad una Stazione, la prima delle quali sorge a fianco della cappella \"Notre-Dame\".\nQuesta Via Crucis monumentale ebbe inizio il venerd\u00ec santo del 1623, quando tre grandi croci furono piantate in cima alla collina: all'inizio le stazioni erano solo quattro, e le fonti ne attestano sette nel 1720. Tutto fu distrutto in occasione della rivoluzione francese nel marzo 1794: si salv\u00f2 dalla distruzione solo una statua lignea raffigurante \"Cristo alla colonna\", oggi conservata all'interno del santuario.\nNel XIX secolo Michele Garico\u00efts prese l'iniziativa di ricostruire il Calvario e la Via Crucis, avvalendosi di un giovane artista francese, Alessandro Renoir, autore anche della statua della Madonna interna al Santuario. L'opera, iniziata nel 1840, fu portata a termine ed inaugurata solennemente il 14 settembre 1873, alla presenza, dicono le fonti di allora, di trentamila persone."}
{"id": "2244092", "revid": "1303394", "url": "https://it.wikipedia.org/wiki?curid=2244092", "title": "Consorzio Nazionale per la Gestione, Raccolta e Trattamento degli oli minerali usati (CONOU)", "text": "Il Consorzio Nazionale per la Gestione, Raccolta e Trattamento degli oli minerali usati (in acronimo CONOU) \u00e8 il primo ente in Italia concepito per attuare una raccolta differenziata dell'olio lubrificante usato.\nStoria.\nNato con il Decreto del Presidente della Repubblica del 23 agosto 1982 n. 691, in ottemperanza alla direttiva comunitaria 75/439 del 12 dicembre 1991, ne fanno parte le imprese che, anche in veste di importatori, immettono sul mercato oli lubrificanti.\nIl Consorzio \u00e8 un esempio tipico di collaborazione pubblico-privato; nel proprio Consiglio di Amministrazione, infatti, fanno parte i rappresentanti di quattro ministeri:\nOperativo dal 1984, il CONOU (in precedenza COOU) \u00e8 un soggetto giuridico di diritto privato senza fini di lucro. Coordina l'attivit\u00e0 di 69 aziende private di raccolta e di 3 impianti di rigenerazione diffusi sul territorio nazionale, e si occupa anche dell'informazione e della sensibilizzazione dell'opinione pubblica sulle tematiche della corretta gestione degli oli usati, che sono rifiuti pericolosi.\nSulla base del principio \u201cchi inquina paga\u201d, i costi sostenuti dal Consorzio per svolgere le proprie attivit\u00e0 sono annualmente ripartiti (al netto dei ricavi della vendita dell'olio usato) tra le imprese consorziate, in modo proporzionale ai loro volumi di vendita.\nOli lubrificanti usati.\nGli oli usati sono ci\u00f2 che si recupera alla fine del ciclo di vita dei lubrificanti. In funzione delle caratteristiche applicative e delle destinazioni d'uso, una parte di olio viene consumata nell'utilizzo mentre la restante costituisce l'olio usato. Definito dalla legge \u201crifiuto pericoloso\u201d, l'olio usato, se eliminato in modo scorretto o impiegato in modo improprio, pu\u00f2 trasformarsi in un potente agente inquinante: basti ricordare che, se versati in acqua, 4 chili di olio usato (un normale cambio d'olio di un'auto) possono inquinare una superficie grande come un campo di calcio.Ma l'olio usato \u00e8 anche un'importante risorsa economica per il nostro Paese, infatti pu\u00f2 essere rigenerato tornando a nuova vita con le stesse caratteristiche del lubrificante da cui deriva. In 35 anni di attivit\u00e0, il CONOU ha raccolto 6 milioni di tonnellate di olio lubrificante usato, 5.3 milioni delle quali avviate alla rigenerazione, mentre sono state prodotte 3 milioni di tonnellate di olio base. Il riutilizzo dell\u2019olio lubrificante usato ha consentito un risparmio complessivo sulle importazioni di petrolio del Paese di 3 miliardi di euro.\nRisultati operativi.\nNel primo anno di attivit\u00e0 il Consorzio ha raccolto circa 50\u00a0000 tonnellate di lubrificanti usati, poi le quantit\u00e0 sono aumentate fino ad arrivare ai recenti risultati record. Delle 395\u00a0000 tonnellate di olio lubrificante immesso al consumo nel 2012, il Consorzio ha raccolto 177\u00a0000 tonnellate, la quasi totalit\u00e0 del potenziale raccoglibile. Nel 2018 ha chiuso il ciclo dell'olio raccogliendo 187.000 tonnellate di olio minerale usato. 186.000 tonnellate ( il 99% dell'olio raccolto) sono state avviate a rigenerazione, producendo 123.000 tonnellate di nuovo olio base e consentendo un risparmio di 85 milioni di euro sulla bolletta energetica nazionale.\nRete di raccolta e settori critici.\nIl Consorzio si avvale di una rete di raccolta costituita da 72 aziende, dislocate su tutto il territorio nazionale, che con i loro automezzi raccolgono gli oli usati e li stoccano nei depositi. Il servizio di raccolta \u00e8 gratuito per il produttore di lubrificanti usati non inquinati da altre sostanze. Chiunque, telefonando al numero verde del Consorzio, 800\u00a0863\u00a0048 o collegandosi al sito www.conou.it, pu\u00f2 avere informazioni e il recapito del raccoglitore pi\u00f9 vicino. Nonostante i notevoli risultati raggiunti negli ultimi anni, il Consorzio ha comunque cercato di valutare - attraverso una specifica indagine - quanto olio usato mancasse per raggiungere il risultato del 100% del raccoglibile. Da tale indagine \u00e8 emerso che una piccola parte sfugge ancora alla raccolta. Ci\u00f2 che manca si concentra sia nel settore industriale (con lo scorretto utilizzo quale combustibile) sia nel \u201cfai da te\u201d in autotrazione, nautica e agricoltura. Proprio verso il \u201cfai da te\u201d, difficile da raggiungere in quanto estremamente disperso, si concentra lo sforzo del Consorzio attraverso la comunicazione, che cerca di far giungere ai cittadini messaggi educativi volti a modificare i comportamenti individuali scorretti di chi crede erroneamente che piccole quantit\u00e0 di olio disperse nell'ambiente provochino \u201cpoco inquinamento\u201d.\nIl cambio del lubrificante.\nIl cambio dell'olio di un'auto \u00e8 una faccenda seria, sia perch\u00e9 il contatto tra l'epidermide e il lubrificante usato \u00e8 pericoloso per la salute, sia perch\u00e9 la dispersione di olio usato danneggia l'ambiente. \u00c8 per queste ragioni che il Consorzio Obbligatorio degli Oli Usati raccomanda di far svolgere il cambio dell'olio nelle autofficine o nelle stazioni di servizio in cui sono rispettate tutte le regole di sicurezza e dove lo smaltimento dell'olio usato viene gestito correttamente.\nEsempio di un'Italia che funziona.\nQuello del CONOU \u00e8 il primo esempio di economia circolare davvero realizzata. Un autentico primato italiano ed europeo: il 100% dell\u2019olio usato - il doppio della media europea - viene infatti rigenerato e diventa nuovo olio base). Questo significa risparmio nella bolletta energetica, nell\u2019emissione di CO2, nel consumo di acqua e di suolo\nVademecum del \"Fai Da Te\".\n\u00c8 importante rispettare alcune semplici regole di comportamento:"}
{"id": "2244094", "revid": "2149620", "url": "https://it.wikipedia.org/wiki?curid=2244094", "title": "Congresso dei Nazionalisti Ucraini", "text": "Il Congresso dei Nazionalisti Ucraini (in ucraino \u041a\u043e\u043d\u0433\u0440\u0435\u0441 \u0423\u043a\u0440\u0430\u0457\u043d\u0441\u044c\u043a\u0438\u0445 \u041d\u0430\u0446\u0456\u043e\u043d\u0430\u043b\u0456\u0441\u0442\u0456\u0432) \u00e8 un partito politico dell'Ucraina di orientamento marcatamente conservatore che preme per una significativa autonomia dalla Russia e per un avvicinamento concreto al contesto e alle dinamiche dell'Unione europea.\nStoria.\nIl partito venne fondato nel 1992 da un gruppo di esuli ucraini guidati da Slava Stetsko, gi\u00e0 affiliata a dell'OUN e Roman Zvarych.\nAlle elezioni parlamentari del 1998 entr\u00f2 nel Blocco Elettorale Fronte Nazionale (insieme al Partito Conservatore Repubblicano Ucraino e al Partito Repubblicano Ucraino) che ottenne il 2,7% dei suffragi.\nAlle elezioni parlamentari del 2002 entr\u00f2 nel Blocco Ucraina Nostra, alleanza a sostegno di Viktor Ju\u0161\u010denko, e alle presidenziali del 2004 contribu\u00ec a farlo eleggere Presidente. Nel 2005 Roman Zvarych divenne Ministro della Giustizia nel primo governo di Julija Tymo\u0161enko.\nDopo le elezioni parlamentari del 2006, che non restituirono una chiara maggioranza parlamentare, il Blocco Ucraina Nostra in un primo momento sostenne l'alleanza anti-crisi composta da tutti i maggiori partiti, finch\u00e9 la crisi politica port\u00f2 a indire un'altra tornata elettorale per l'anno successivo. Questa volta il Congresso dei Nazionalisti Ucraini rifiut\u00f2 di entrare nella nuova coalizione denominata Nostra Ucraina e non partecip\u00f2 alle elezioni. \nAlle elezioni parlamentari del 2012 si present\u00f2 in una nuova coalizione denominata Nostra Ucraina che ottenne soltanto 1,1% dei voti e nessun seggio."}
{"id": "2244095", "revid": "120884480", "url": "https://it.wikipedia.org/wiki?curid=2244095", "title": "Chiesa di Santa Cristina (Cesena)", "text": "La chiesa di Santa Cristina \u00e8 un edificio di culto cattolico situato in contrada Chiaramonti, nel centro storico di Cesena.\nStoria.\nDi origine medievale, fu riedificata pi\u00f9 volte nel corso dei secoli, in particolare nel 1470, nel 1630 e nel 1740, quando fu risistemata da Francesco Zondini.\nTuttavia, una nuova ricostruzione si ebbe per volere di papa Pio VII, su richiesta della sorella Ottavia, avvenuta durante la permanenza del pontefice a Cesena, nel 1814. Il papa ne affid\u00f2 il progetto a Giuseppe Valadier e ne sped\u00ec i disegni a Cesena. A capo della deputazione incaricata dell'esecuzione fu posto Scipione Chiaramonti, nipote del pontefice.\nLa chiesa fu definitivamente terminata nel 1825 con poche varianti rispetto al progetto originale.\nDescrizione.\nLa facciata \u00e8 preceduta da un portico con colonne d'ordine dorico, mentre l'interno ha pianta circolare, sormontata da una cupola decorata a cassettoni, a somiglianza del Pantheon di Roma."}
{"id": "2244097", "revid": "1543377", "url": "https://it.wikipedia.org/wiki?curid=2244097", "title": "Alois Wotawa", "text": "\u00c8 considerato uno dei maggiori compositori di studi austriaci. Pubblic\u00f2 oltre 380 lavori, in grande maggioranza studi e alcuni problemi. Molti suoi studi sono caratterizzati da un'altissima tecnica costruttiva e profondit\u00e0 di analisi.\nOttenne il titolo di Giudice Internazionale per la composizione (1957) e di Maestro Internazionale della composizione (1966).\nPubblic\u00f2 il libro \u00ab Auf Spurensuche mit Schachfiguren \u00bb (\"Ricercando con i pezzi degli scacchi\", Berlino, 1965), una raccolta di 150 sue composizioni ampiamente commentate. Di professione era un magistrato.\nTre sue composizioni:"}
{"id": "2244098", "revid": "253269", "url": "https://it.wikipedia.org/wiki?curid=2244098", "title": "Lindsay Crouse", "text": "\u00c8 stata candidata all'Oscar come migliore attrice non protagonista, per \"Le stagioni del cuore\" (1984) di Robert Benton.\nDoppiatrici italiane.\nNelle versioni in italiano dei suoi film, Lindsay Crouse \u00e8 stata doppiata da:\nDa doppiatrice \u00e8 sostituita da:"}
{"id": "2244099", "revid": "599013", "url": "https://it.wikipedia.org/wiki?curid=2244099", "title": "Nicola Mora", "text": "Biografia.\n\u00c8 il cognato di Emanuele Calai\u00f2 in quanto sposato con Flaminia Del Deo, sorella di Federica, moglie, quest'ultima, del calciatore palermitano.\nCaratteristiche tecniche.\nTerzino sinistro, all'occorrenza pu\u00f2 adattarsi ad esterno di centrocampo.\nCarriera.\nClub.\nInizi.\nCresce calcisticamente nelle giovanili del , squadra della sua citt\u00e0 natale. Esordisce in Serie A il 15 febbraio 1998 in Udinese-Parma (1-1), subentrando al 36' della ripresa a N\u00e9stor Sensini, e fa il suo debutto dal primo minuto il 12 aprile 1998 in Parma-Napoli (3-1), giocando tutti i 90'. Chiude la stagione con tre presenze.\nI prestiti a Napoli e Torino.\nLa stagione seguente viene ceduto in prestito al Napoli, in Serie B. Esordisce con i partenopei il 12 settembre 1998 nella trasferta vinta contro il Pescara (0-1), subentrando a partita in corso a Angelo Paradiso., e segna la sua prima rete da professionista il 16 maggio 1999 contro il Lecce (2-2). Chiude la stagione con 23 presenze e 1 rete. Il prestito viene rinnovato anche per la stagione seguente, al termine della quale non viene riscattato, rientrando a .\nLa stagione seguente passa in compropriet\u00e0 al Torino, in Serie B, per 2 miliardi di lire. Esordisce in campionato il 10 settembre 2000 nella trasferta pareggiata contro la Pistoiese (1-1), giocando titolare. Segna la sua prima rete alla 25\u00aa giornata, realizzando il goal vittoria contro il (2-1), e chiude la stagione con 11 presenze e 1 rete.\nPiacenza, Bari e il ritorno a Napoli.\nRiscattato dal Parma, il 7 luglio 2001 passa con la formula della compropriet\u00e0 al , in Serie A. Debutta con gli emiliani il 23 settembre 2001 nella trasferta persa contro il Chievo (4-2), subentrando al 19' della ripresa a Vittorio Tosto. Chiude la stagione con 15 presenze, e il 21 giugno 2002 passa in compropriet\u00e0 al , in Serie B.\nEsordisce con i \"Galletti\" il 18 agosto 2002 contro il , totalizzando 24 presenze in campionato. Il 27 giugno 2003 la compropriet\u00e0 \u00e8 risolta a favore del .\nL'11 settembre 2004 fa ritorno al Napoli, in Serie C1, con la formula del prestito con diritto di riscatto. Esordisce in campionato il 12 settembre 2004 in Napoli- (1-0), giocando titolare, e chiude l'annata con 30 presenze; a fine stagione non viene riscattato, facendo rientro a .\nPescara, Foggia e Grosseto.\nIl 15 gennaio 2007 passa in prestito secco al Pescara.\nEsordisce con gli abruzzesi cinque giorni dopo nella trasferta persa contro il Brescia, giocando titolare. Al termine della stagione fa registrare un totale di 16 presenze, non riuscendo a impedire la retrocessione dei biancoazzurri. A fine stagione resta svincolato, e il 2 agosto 2007 firma un contratto annuale con il , in Serie C1.\nEsordisce con i pugliesi il 26 agosto 2007 contro il (0-0), giocando titolare., e realizza la sua prima rete la settimana seguente nella sconfitta esterna contro il Sassuolo (4-2), con una punizione a giro. Chiude la stagione con 26 presenze e 1 rete, restando nuovamente svincolato a fine stagione.\nIl 29 giugno 2008 passa a parametro zero al . Debutta con i toscani il 17 agosto in Grosseto-, valida per il secondo turno di Coppa Italia, realizzando la rete del definitivo 4-2. Esordisce in campionato il 30 agosto contro il Pisa, giocando titolare e venendo sostituito al 55' da Flavio Lazzari. Segna il suo primo goal in campionato alla nona giornata in Grosseto- (6-2), sfruttando un cross dalla destra di Garofalo.\nChiude la stagione con 31 presenze e 2 reti, inclusi i play-off persi in semifinale contro il Livorno. Disputa con i biancorossi anche le due successive stagioni.\nSpezia.\nRimasto svincolato, il 23 novembre 2011 firma un contratto annuale con lo Spezia con opzione per il prolungamento in caso di promozione. Esordisce con i liguri il 12 dicembre in Spezia- (1-1), giocando titolare. Chiude la stagione con 15 presenze, contribuendo alla promozione in Serie B dei liguri. Il 10 settembre 2012 rescinde il suo contratto con lo Spezia.\nIl ritorno in Campania e il ritiro.\nIl 18 settembre 2012 viene ingaggiato dall'Ischia Isolaverde, in Serie D. Esordisce con i campani il 18 novembre 2012 in Pomigliano-Ischia Isolaverde (0-1), subentrando al 79' al posto di Massimo Perna e il 27 gennaio 2013, in occasione della gara con il Potenza, gioca la sua prima gara da titolare. Segna su punizione la prima rete con la maglia dell'Ischia a Francavilla in Sinni contro la formazione locale, alla quartultima di campionato, replicando all'iniziale vantaggio dei padroni di casa. Con la formazione campana vince il campionato e lo Scudetto Dilettanti, venendo confermato anche per la stagione successiva in Lega Pro Seconda Divisione dove debutta in occasione della prima gara di campionato giocata a Messina contro la formazione locale, entrando al '39 s.t. al posto di Crescenzo Liccardo.\nIl 28 gennaio 2014 si trasferisce a titolo definitivo all'Arzanese, sempre nel campionato di Lega Pro Seconda Divisione. Con la formazione campana totalizza 10 presenze in campionato, e la squadra retrocede a seguito dei play-out. Nel settembre 2014 passa alla Frattese, militante nel campionato di Serie D; l'anno successivo scende in Eccellenza con il Real Forio.\nIl 29 aprile 2017 annuncia il ritiro dall'attivit\u00e0 agonistica.\nNazionale.\nHa esordito con gli \"azzurrini\" il 28 marzo 2000 nell'amichevole persa contro la Spagna (3-0), giocando titolare. In totale conta 5 presenze con gli azzurrini. In precedenza aveva disputato tre incontri con l'Under-20.\nCalcioscommesse.\nCoinvolto nel calcioscommesse, il 31 maggio 2012 patteggiando viene squalificato per 4 mesi, per omessa denuncia.\nStatistiche.\nPresenze e reti nei club.\n\"Statistiche aggiornate al 4 maggio 2015.\""}
{"id": "2244100", "revid": "149727", "url": "https://it.wikipedia.org/wiki?curid=2244100", "title": "Sylvensteinsee", "text": ""}
{"id": "2244101", "revid": "1305772", "url": "https://it.wikipedia.org/wiki?curid=2244101", "title": "Nobody Home", "text": "Nobody Home \u00e8 una canzone dei Pink Floyd contenuta nell'album \"The Wall\", pubblicato nel 1979.\nGran parte della canzone descrive lo stato mentale di Syd Barrett nel 1967 e, nell'intervista \"Behind The Wall\", David Gilmour ha detto che il brano descrive ci\u00f2 che la maggior parte delle rockstar vivono durante i loro tour. In particolare i versi si riferiscono a Richard Wright, che, in quegli anni, assumeva cocaina e ne stava diventando dipendente.\nComposizione.\nIl brano dura 3 minuti e 26 secondi. All'inizio della canzone si sentono delle voci provenienti da una televisione, sovrastate dalla voce di Pink che, ubriaco, dice qualcosa ad una ragazza in fuga da lui. Subito dopo entra la voce di Roger Waters accompagnata solo da un pianoforte. Man mano che la canzone va avanti si aggiungono archi, fiati, un basso elettrico e un sintetizzatore. Il testo \u00e8 piuttosto malinconico e cos\u00ec anche la voce di Waters.\nIl brano finisce improvvisamente, con un accordo del pianoforte che viene mantenuto per poco tempo, seguito nuovamente da alcune voci provenienti da una televisione.\nTrama.\nCome le altre canzoni dell'album \"The Wall\", \"Nobody Home\" narra una parte della storia di Pink, il protagonista.\nPink, dietro la solitudine del suo muro psicologico, descrive la sua vita solitaria. Infatti, anche se ha tutto, sa che quando tenter\u00e0 di stabilire un contatto con l'esterno fallir\u00e0. La qualit\u00e0 di registrazione del brano, soprattutto del pianoforte iniziale, suggerisce che Pink si trovi in un locale.\nVersione video.\nIl filmato inizia mostrando Pink (Bob Geldof) seduto sulla poltrona della sua stanza d'albergo che guarda la televisione. In corrispondenza del verso \"\u00abI got electric light\u00bb\", l'uomo comincia a cambiare rabbiosamente i canali; a questa scena si alternano alcuni flashback, in cui Pink cerca di telefonare, senza successo, alla moglie. Nella scena successiva Pink si ritrova seduto sulla sua poltrona a guardare la televisione non nella sua camera d'albergo, bens\u00ec in un luogo che sembra uno dei terreni inglesi bombardati durante la seconda guerra mondiale e in cui si trovano, sparse, molte coppie di martelli incrociati, simbolo storico del film. L\u00ec, in un nuovo flashback, il Pink bambino prende posto dell'adulto e, spinto dalla curiosit\u00e0, si incammina in quella landa, passando accanto a cadaveri putrefatti ed arrivando vicino ad una trincea, nella quale entra.\nCuriosit\u00e0.\nDurante il famoso concerto a Berlino, Roger Waters ha un brusco calo di voce e non riesce a pronunciare le parole \"on the TV\". Si riprende subito, incoraggiato dal pubblico. Un'altra ipotesi \u00e8 invece che Waters abbia intenzionalmente lasciato cantare quelle parole al pubblico, senza avere nessun calo di voce."}
{"id": "2244103", "revid": "149727", "url": "https://it.wikipedia.org/wiki?curid=2244103", "title": "Lauf a.d. Pegnitz", "text": ""}
{"id": "2244105", "revid": "6923", "url": "https://it.wikipedia.org/wiki?curid=2244105", "title": "BSV GP", "text": ""}
{"id": "2244106", "revid": "149727", "url": "https://it.wikipedia.org/wiki?curid=2244106", "title": "Horb", "text": ""}
{"id": "2244108", "revid": "124790142", "url": "https://it.wikipedia.org/wiki?curid=2244108", "title": "Manchester United Football Club 2007-2008", "text": "Questa pagina raccoglie i dati riguardanti il Manchester United Football Club nelle competizioni ufficiali della stagione 2007-2008.\nStagione.\nNel 2008 il Manchester United si conferma campione d'Inghilterra, tornando a vincere anche in Europa dove l'ultima affermazione risaliva al 1999: sul fronte domestico la squadra di Alex Ferguson si laurea campione all'ultima giornata e, il 21 maggio, trionfa anche in Champions sconfiggendo il ai rigori nella finale del Lu\u017eniki. Nell'agosto 2007 i Red Devils avevano messo in bacheca anche la Community Shield, sempre battendo il Chelsea.\nMaglie e sponsor.\nLo sponsor tecnico \u00e8 \"Nike\" mentre lo sponsor ufficiale \u00e8 AIG."}
{"id": "2244109", "revid": "149727", "url": "https://it.wikipedia.org/wiki?curid=2244109", "title": "Reischenhart", "text": ""}
{"id": "2244110", "revid": "1745361", "url": "https://it.wikipedia.org/wiki?curid=2244110", "title": "Magog (DC Comics)", "text": "Magog \u00e8 il nome di vari personaggi immaginari dei fumetti pubblicati dalla DC Comics. Apparve per la prima volta in \"Kingdom Come\" n. 1 (maggio 1996), e fu creato da Mark Waid e Alex Ross.\nStoria editoriale.\nMagog debutt\u00f2 nel primo numero delle miniserie di Elseworld, \"Kingdom Come\", nel maggio 1996. In questo possibile futuro, egli rappresenta l'eroe violento, ed in moderno stile che entra in conflitto con i moralistici, classici eroi del passato.\nBiografia del personaggio.\nMagog, \"Il Nuovo Uomo del Domani\", \u00e8 un eroe con una carriera crescente negli ultimi giorni della diminuente popolarit\u00e0 di Superman. Le sue vere origini non sono state rivelate nella storia. La sua azione pi\u00f9 controversa, all'inizio, fu l'uccisione del Joker, che era in arresto per l'assassinio di Lois Lane e altri giornalisti del \"Daily Planet\". Magog quindi si arrende a Superman e alle autorit\u00e0. Quando sub\u00ec un processo con l'accusa di omicidio, venne assolto.\nSuperman, disgustato da questa ingiustizia, si impone un auto-esilio per dieci anni. Durante quel tempo, crebbe una nuova generazione di eroi adottanti i violenti metodi di Magog. Lo stesso Magog cominci\u00f2 ad operare con un gruppo di \"eroi\" conosciuti come Justice Battalion (un gruppo di eroi basati sui personaggi della Charlton Comics). Durante una battaglia con il Parassita, il compagno di Magog, Capitan Atom, rimase gravemente ferito, ed esplose con la forza di una bomba atomica. Il disastro lasci\u00f2 il Kansas completamente distrutto e la maggior parte del suolo americano rimase coperto da radiazioni mortali.\nMagog e Lega (in inglese \"Alloy\") furono gli unici sopravvissuti del disastro in Kansas. Questa tragedia \u00e8 l'unica motivazione che spinse Superman e gli eroi della vecchia guardia a ritornare dal pensionamento, determinando in tal modo il conflitto inevitabile alla fine della storia. Inizialmente, Magog venne considerato il pi\u00f9 pericoloso e ricercato criminale della nuova Justice League di Superman. Quando infine si confrontarono con lui tra le rovine del Kansas, Magog and\u00f2 su tutte le furie, per poi affermare di essere rimasto traumatizzato da quell'esperienza e di cercare il perdono.\nVenne portato in custodia dalla League e nella battaglia che ne segu\u00ec, un Magog pentito e cambiato cerc\u00f2 di salvare pi\u00f9 vite possibili. Alla fine di \"Kingdom Come\", Magog fin\u00ec in pensione sull'Isola Paradiso, dove \u00e8 mostrato mentre si prende cura della supereroina giapponese, resa zoppa, Tokyo Rose. Nel fumetto romanzato \"Elliot S! Maggin\", viene rivelato che Magog matur\u00f2 abbastanza da divenire un insegnante di alcuni studenti a Themyscira.\nAltre versioni.\nMagog fece il suo debutto nella corrente principale dell'universo DC in \"Justice Society of America\" (vol. 3). Dato che la sua identit\u00e0 non viene rivelata su Kingdom Come, non \u00e8 chiaro se sia una versione alternativa dello stesso Magog o proprio un'altra persona.\nDavid Reid della Justice Society ne assume l'identit\u00e0 nella storia Un Mondo Sotto Gog, quando il dio alieno Gog gli riconferisce la vita dopo essere stato colpito da una granata con propulsione a razzo. L'esplosione che lo uccise gli strapp\u00f2 le braccia e le sue classiche armi. Gog rimpiazz\u00f2 gli arti mancanti di David con repliche in oro dell'armatura di Gog stesso, dandogli le abilit\u00e0, i poteri e il nome di Magog.\nNel suo ruolo come Magog, David fu il successore di William Matthews (il supercriminale mortale Magog) come vero discepolo di Gog. La presenza di Magog preoccupa il Superman di Terra-22, che teme che gli eventi che distrussero il suo pianeta potrebbero verificarsi di nuovo.\nQuando si scopre che Gog vuole mettere radici sulla Terra, che vuole distruggere una volta che se ne sia andato, la JSA ingaggia con lui una battaglia, e l'unico modo di prevenire la distruzione del pianeta \u00e8 tagliare la testa di Gog e lanciarla nello spazio. David inizialmente sta dalla parte di Gog durante la battaglia, ma dopo aver visto le crudeli tattiche utilizzate da Gog contro la JSA, (come provocare Alan Scott e Mister Terrific con i cadaveri delle persone a loro care) David si ribella. Grazie all'arma di David, la testa di Gog viene tagliata, e, sebbene il \"dono\" donato al resto della JSA svanir\u00e0 presto, David rimarr\u00e0 comunque nel suo stato alterato.\nIspirazione.\n\"Kingdom Come\" \u00e8 un fumetto con riferimenti biblici. Gog e Magog sono entrambi personaggi biblici del Libro della Genesi, del Libro di Ezechiele, e del Libro della Rivelazione, cos\u00ec come i nomi ricorrono in una variet\u00e0 di leggende seguenti. In aggiunta al prendere il nome dal Vecchio Testamento, Magog rappresenta il Vitello d'Oro, che \u00e8 un falso idolo.\nIl progetto grafico dell'aspetto del personaggio di Magog fu basato sul disegno di un supereroe del tempo, principalmente del personaggio anti-eroe di Cable della Marvel Comics, e dal creatore di Cable, Rob Liefeld. Alex Ross afferm\u00f2 \u00abPer quanto ricordo, Mark mi disse, '\"Fallo somigliare a tutto ci\u00f2 che odiamo nel disegno moderno dei supereroi.\"\u00bb"}
{"id": "2244114", "revid": "339392", "url": "https://it.wikipedia.org/wiki?curid=2244114", "title": "Neustadt/Waldnaab", "text": ""}
{"id": "2244124", "revid": "729019", "url": "https://it.wikipedia.org/wiki?curid=2244124", "title": "Gatwick Express", "text": "Gatwick Express \u00e8 il treno navetta che collega la stazione Victoria di Londra all'aeroporto di Londra Gatwick. A partire dal 2015 viene gestito dalla societ\u00e0 GTR, vincitrice del franchising della Southern Rail.\nStoria.\nNel 1975, la \"British Airports Authority\" e la \"British Caledonian Airways\" decisero di proporre alla British Rail la ricostruzione della stazione di Gatwick per consentire un collegamento diretto con il centro di Londra.\nLa questione venne a lungo dibattuta ed in un primo tempo venne realizzata una linea diretta fino a East Croydon come \"Rapid City Link\". Questo nome venne dato al treno perch\u00e9 i passeggeri provenienti dagli Stati Uniti assimilavano il termine '\u2018express\u2019' ad un servizio di bus.\nFinalmente nel 1984 venne attivato il servizio non-stop del Gatwick Express con una frequenza di un treno ogni 30 miniti, specialmente nelle ore di punta, e la distanza veniva coperta in circa 35 minuti.\nNel dicembre 2008 il Gatwick Express venne fatto partire dalla stazione di Brighton nelle ore di punta del mattino ed arrivare alla stazione di Brighton nelle ore di punta del pomeriggio. Questo port\u00f2 al raddoppio della frequenza giornaliera della linea Londra-Brighton express durante questo periodo.\nServizio.\nIl servizio prevede una frequenza ogni 15 minuti sulla distanza di circa 43\u00a0km intercorrente fra l'aeroporto e la stazione Victoria. Il tempo medio di percorrenza \u00e8 di circa 30 minuti e non esistono fermate intermedie. Il Gatwick Express, al contrario dell'Heathrow Express, \u00e8 gestito direttamente dal National Rail.\nIl treno dispone della 1\u00aa e della 2\u00aa classe. Il costo di una corsa semplice costa \u00a3 19.90 dal luglio 2015 Questo prezzo \u00e8 pi\u00f9 elevato rispetto all'analogo tragitto realizzato sulla rete regolare che \u00e8 di \u00a3 12.00. Tuttavia questa differenza di prezzo \u00e8 spropositata, poich\u00e9 i treni della rete regolare generalmente impiegano circa dai 33 ai 39 minuti e i treni usati sono gli stessi.\nStoria delle tariffe:\nLuglio 2015 - \u00a3 19.90\nBiglietti.\nLondra - Gatwick \u00e8 uno dei pochi servizi sulla rete del National Rail in cui i passeggeri debbono scegliere fra diversi operatori quando acquistano il biglietto, mentre sulle altre linee i biglietti sono utilizzabili sui treni di diversi operatori. I biglietti per l'utilizzo della linea con su scritto \"NOT GATWICK EXPRESS\" non sono utilizzabili sul treno diretto cos\u00ec come quelli per viaggiare da Londra a stazioni poste a sud di Gatwick.\nIl biglietto pu\u00f2 essere acquistato sul treno senza il pagamento di alcuna penale anche se i viaggiatori diretti a sud di Gatwick sono costretti a pagare una multa. Queste regole sono applicate dal dicembre 2008, alle sei corse giornaliere feriali che iniziano e terminano a Brighton.\nTreni.\nFlotta attuale.\nLa flotta, attualmente \u00e8 composta da 16 Class 442 e 27 Class 387. \u00c9 previsto che entro settembre tutte le Class 442 verranno sostituite."}
{"id": "2244126", "revid": "125724915", "url": "https://it.wikipedia.org/wiki?curid=2244126", "title": "Latin metal", "text": "Il latin metal \u00e8 un sottogenere della musica heavy metal, nato nei primi anni novanta tra il sud della Florida, la California, e l'America Latina, con origini, influenze, e strumentazioni tipiche della musica latina.\nCaratteristiche.\nIl latin metal \u00e8 basato principalmente su riff e ritmiche molto vicine al nu metal, caratterizzato dalla costante presenza di percussioni tribali latinoamericane che trovano ampio spazio nei brani, fondendosi a pieno con la batteria e dando vita ad una miscela ritmica aggressiva e incalzante sulla base del ritmo della salsa.\nI testi sono generalmente in spagnolo, ma anche in inglese o in spanglish, e trattano per lo pi\u00f9 temi sociali di ingiustizia, disuguaglianza e protesta.\nI tempi lenti e pari si alternano improvvisamente a scariche di blast beat e doppia cassa. Altra caratteristica spesso ricorrente sono gli inframezzi di assoli di chitarra flamenco.\nOrigini.\nLe origini del latin metal sono da ricercare nella voglia dei ragazzi dei paesi latini di emergere in un campo, quello del metal, troppo spesso dominato da usi, costumi e sonorit\u00e0 nord-europee o nord-americane. Prendendo spunto dalle sonorit\u00e0 originarie di queste parti del mondo e unendo le tradizioni pi\u00f9 caratteristiche dei paesi latini (Sud America, Florida e California in America &amp; Spagna, Italia e Portogallo in Europa) \u00e8 stata creata una miscela originale che, a partire dalla met\u00e0 degli anni novanta, ha iniziato pian piano a farsi conoscere col tempo anche in Occidente.\nUn anno importante nella storia del latin metal \u00e8 stato il 1996, con l'uscita di \"Roots\", fortunato album dei Sepultura (l'ultimo con Max Cavalera in formazione), che segna l'inizio di una nuova era nella musica metal.\nNonostante non siano stati tra i primissimi gruppi in ordine cronologico, si deve agli americani Ill Ni\u00f1o gran parte del successo di questo genere; nati sul finire del 1999, dopo una breve gavetta approdano alla Roadrunner Records nel 2000 e, l'anno successivo, pubblicano \"Revolution Revoluci\u00f3n\" che li lancia subito a livello mondiale.\nLook.\nDando molta importanza alla proprie origini e alla cultura del proprio paese di origine, i musicisti latin metal, ostentano spesso simboli, bandiere e oggetti caratteristici della propria terra (Max Cavalera ad esempio \u00e8 accompagnato in ogni sua esibizione di qualunque sua band, da una enorme bandiera brasiliana che copre i suoi amplificatori). A questi si aggiunge un look spesso comune, fatto di pantaloni larghi, magliette nere, capelli dreadlock, orecchini e bracciali in argento, cappellini da baseball e tatuaggi tribali molto vistosi.\nArtisti latin metal.\nI gruppi della scena latin metal troviamo:"}
{"id": "2244127", "revid": "287204", "url": "https://it.wikipedia.org/wiki?curid=2244127", "title": "Elihu Vedder", "text": "Era figlio del Dr. Elihu Vedder Sr. e di Elizabeth Vedder, cugini fra loro.\n\u00c8 noto soprattutto per le 55 illustrazioni della traduzione di Edward FitzGerald dell'opera \"Rubaiyat of Omar Khayyam\" (edizione \"deluxe\", pubblicata da Houghton Mifflin).\nBiografia.\nIl padre, dentista, decise di trasferirsi a Cuba, il che ebbe un forte impatto sul figlio.\nEgli visse il resto della sua infanzia fra la casa del nonno materno Alessandro a Schenectady ed un collegio. La madre appoggi\u00f2 i suoi desideri di diventare un artista mentre il padre accett\u00f2 con riluttanza, convinto che il figlio avrebbe dovuto cercare altre occupazioni. Il fratello, Alexander Madison Vedder, era un medico militare della marina che fu testimone della trasformazione del Giappone in un paese moderno mentre si trovava di stanza col\u00e0.\nVedder fece il suo tirocinio artistico a New York City con Tompkins H. Matteson e poi a Parigi con Fran\u00e7ois-\u00c9douard Picot. Infine complet\u00f2 i suoi studi in Italia, ove rimase fortemente influenzato non solo dalle opere del Rinascimento italiano, ma anche dagli allora moderni pittori chiamati Macchiaioli e dal vivace panorama italiano\nEgli visit\u00f2 l'Italia dal 1858 al 1860, molto vicino al collega pittore Giovanni Costa. Il loro viaggio idilliaco attraverso la campagna italiana fu abbreviato bruscamente poich\u00e9 il padre gli tolse l'appoggio finanziario.\nDurante la Guerra di secessione americana Vedder rientr\u00f2 negli Stati Uniti senza un quattrino e condusse una vita modesta disegnando illustrazioni commerciali. Fu coinvolto nel \"Pfaff's' coffee house group\", un gruppo di artisti \"bohemien\", dipingendo alcune dei suoi quadri pi\u00f9 memorabili, notevoli per la loro immagine romantica e visionaria, spesso influenzata da immagini orientali. I dipinti di quel periodo comprendono \"The Roc's Egg\", \"The Fisherman and the Genii\" ed una delle sue opere pi\u00f9 famose, \"Lair of the Sea Serpent\". Negli Stati Uniti scopr\u00ec Walt Whitman, Herman Melville e William Morris Hunt, divenendo loro amico. Nel 1865 divenne membro dell'American Academy of Arts and Letters. Nel 1866 si rec\u00f2 a Parigi con il collega Charles Caryl Coleman. per poi lasciare gli Stati Uniti e andare a vivere in Italia.\nStabil\u00ec inizialmente la sua residenza in Roma, ma dopo il successo finanziario della sua opera \"Rubaiyat\" del 1884, si stabil\u00ec sull'isola di Capri, ove, tra il 1901 ed il 1903 progett\u00f2 e fece costruire la Villa Quattro Venti.\nVedder visit\u00f2 pi\u00f9 volte l'Inghilterra, sub\u00ec l'influenza della Confraternita dei Preraffaelliti e fu influenzato anche dalle opere di mistici inglesi ed irlandesi quali William Blake e William Butler Yeats. Nel 1890 contribu\u00ec a portare in Italia il gruppo \"In arte libertas\".\nTiffany gli commission\u00f2 disegni per vetri, mosaici e statuette. Egli decor\u00f2 il corridoi della sala di lettura della Biblioteca del Congresso ed i suoi dipinti murali possono essere ammirati ancor oggi.\nVedder tornava di tanto in tanto negli Stati Uniti, ma visse in Italia, nella Villa Quattro Venti a Capri fino alla morte, avvenuta il 29 gennaio 1923. La sua salma riposa nel cimitero acattolico di Roma.\nMatrimonio e figli.\nIl 13 luglio 1869 a Glens Falls spos\u00f2 Caroline Rosekrans, dalla quale ebbe quattro figli, dei quali solo due sopravvissero:"}
{"id": "2244132", "revid": "1793900", "url": "https://it.wikipedia.org/wiki?curid=2244132", "title": "Public Ledger", "text": "Il Public Ledger \u00e8 stato un quotidiano di Filadelfia, pubblicato dal 25 marzo 1836 al gennaio 1942.\n\u00c8 stato il primo quotidiano di Filadelfia del prezzo di 1 penny, il primo quotidiano a fare uso dei Pony Express e tra i primi ad usare il telegrafo elettrico. Dal 1846 fu stampato sulla prima rotativa, appena inventata.\nIl 27 e 28 ottobre 1919 il \"Public Ledger\" pubblic\u00f2 la prima traduzione in inglese di alcuni estratti dei \"Protocolli dei Savi di Sion\", alterando il testo in modo da farlo figurare come un complotto bolscevico."}
{"id": "2244137", "revid": "729019", "url": "https://it.wikipedia.org/wiki?curid=2244137", "title": "Armada de la Rep\u00fablica Argentina", "text": "La Armada de la Rep\u00fablica Argentina \u00e8 la marina militare della Repubblica Argentina. Essa \u00e8 una forza aeronavale dotata anche di contingenti di fanteria di marina, distribuita lungo la costa dell'Argentina, con importanti basi nel sud come quella di Puerto Belgrano e Ushuaia.\nL'evento bellico pi\u00f9 importante che ha visto coinvolta questa marina in tempi recenti \u00e8 senz'altro la guerra delle Falkland, isole chiamate dagli argentini Malvine; le navi dell\"'Armada\" non poterono svolgere un ruolo di rilievo, ma i piloti dell'Aviaci\u00f3n Naval diedero prova di preparazione e coraggio infliggendo sensibili perdite alla squadra navale britannica.\nLa \"Armada\" si rese partecipe, durante il regime militare argentino del 1976-1983 di gravi crimini contro civili e presunti oppositori; l'ammiraglio Emilio Massera svolse un ruolo decisivo nella politica di annientamento e repressione di ogni opposizione reale o presunta perseguita dalla giunta al potere, mentre alcune strutture della marina, come l'ESMA, divennero centri di detenzione segreta, tortura ed eliminazione.\nStoria.\nTra i suoi comandanti storici si annoverano anche l'ammiraglio Guillermo Brown, eroe della guerra di indipendenza contro gli Spagnoli, l'ammiraglio Juli\u00e1n Irizar, l'ammiraglio Isaac Francisco Rojas, l'ammiraglio Emilio Rodolfo Berisso, l'ammiraglio Hermes Quijada.\nDurante l'ultimo secolo l'Argentina ha anche conosciuto molti interessanti sviluppi nel settore militare, che fin dall'inizio del XX secolo ne lanciarono le ambizioni di potenza navale regionale. Tra le unit\u00e0 acquistate degli argentini quattro incrociatori corazzati del tipo Garibaldi agli inizi del XX secolo costruiti in Italia e due nuove corazzate di costruzione statunitense, armate con 12 pezzi da 305\u00a0mm: le ARA \"Moreno\" e \"Rivadavia\", da 27.000 tonnellate. Nei tardi anni venti giunsero in servizio due cacciatorpediniere di costruzione spagnola e tre sommergibili costruiti a Taranto e per questo chiamati \"Los Tarantinos\", derivati dalla classe Settembrini della Regia Marina.\nAgli inizi degli anni 1930 entrarono in servizio gli incrociatori classe Veinticinco de Mayo (ARA \"Venticinquo de Mayo\" e \"Almirante Brown\", ordinati nel 1927), realizzati in Italia, navi veloci e moderne, che sostanzialmente erano la versione ridotta dei classe Trento italiani.\nAl termine della seconda guerra mondiale gli argentini acquistarono dagli Stati Uniti d'America due incrociatori leggeri della classe Brooklyn posti in disarmo dalla United States Navy e ribattezzati \"General Belgrano\" e \"Nueve de Julio\". Gli argentini acquistarono poi dal Regno Unito una portaerei della classe Colossus ribattezzate ARA \"Independencia\" sostituita dopo il disarmo da una portaerei della stessa classe, acquistata dai Paesi Bassi e ribattezzata \"Veinticinco de Mayo\".\nGli argentini ricevettero fino agli anni settanta dagli Stati Uniti nell'ambito del MDAP altre unit\u00e0, come alcuni cacciatorpediniere classe Fletcher, classe Allen M. Sumner e classe Gearing sottoposti ad ammodernamenti FRAM e alcuni sommergibili Balao sottoposti ad ammodernamenti GUPPY.\nAlla fine degli anni settanta \u00e8 stato avviato un nuovo programma di ammodernamento avviato con la costruzione dei cacciatorpediniere di progettazione britannica Type 42 \"Hercules\" e \"Santisima Trinidad\", degli avvisi di progettazione francese classe Drummond e dei sottomarini di progettazione tedesca TR-1700 e U-209. L'ammodernamento \u00e8 proseguito nel decennio successivo con l'ordine ai cantieri tedeschi delle fregate multiruolo classe Almirante Brown e delle corvette MEKO 140 Espora.\nL'Armada \u00e8 stata purtroppo colpita dal presunto disastro dell'ARA San Juan: il sottomarino, scomparso il 15 novembre 2017 di fronte al golfo di San Jorge, molto probabilmente \u00e8 esploso visto che nell'ultimo messaggio l'ARA San Juan comunicava di avere problemi alle batterie. A bordo vi erano 44 militari.\nFlotta.\nUnit\u00e0 in servizio con la Armada de la Rep\u00fablica Argentina al 2016:\nAviazione navale.\nAviazione navale (Aviaci\u00f3n Naval) o \"COAN Comando de Aviacion Naval\"\nVi sono 5 basi aeree al momento attuale:\nIl comando, la BACE, \u00e8 la prima di queste basi. L\u00e0 vi sono anche tutti gli aerei imbarcati.\nFuerza Aeronaval 1: Punta Indi, vicino a La Plata, Buenos Aires:\nFuerza Aeronaval 2 (aerei imbarcati):\nFuerza Aeronaval 3: ad Almirante Zar, vicino a Trelew; si incarica del controllo marittimo e missioni SAR\nAree navali.\nLa superficie mar\u00edttima e fluviale il cui controllo \u00e8 affidato alla Armada Argentina \u00e8 suddiviso in tre aree navali:\nArea fluviale.\nL'\"\u00c1rea Naval Fluvial\" (ANFL) creata il 16 dicembre 1974 ha come base la Base Naval de Z\u00e1rate. Nella sua giurisdizione vengono svolte operazioni di vigilanza delle aree fluviali, corsi d'acqua e porti fluviali ed attivit\u00e0 di addestramento per gli allievi degli istituti di formazioni della Armada, con l'imbarco degli allievi sulle unit\u00e0 della Escuadrilla de R\u00edos e condotte attivit\u00e0 di addestramento integrato di mezzi navali di superficie e il Batall\u00f3n de Infanter\u00eda de Marina N\u00b0 3.\n\u00c1rea Naval Atl\u00e1ntica.\nL\u00c1rea Naval Atl\u00e1ntica (ANAT), con sede nella Base Naval de Mar del Plata ha la sua competenza sul Mar Argentino, con una superficie marittima equivalente al territorio nazionale. La zona costiera si estende da Cabo de San Antonio nella Provincia de Buenos Aires fino a Comodoro Rivadavia, nella Provincia di Chubut. Alle dipendenze dell\"\u00c1rea Naval Atl\u00e1ntica\" sono la Divisi\u00f3n de Patrullado Mar\u00edtimo e la Agrupaci\u00f3n de Buzos T\u00e1cticos di base a Mar del Plata, il Destacamento Naval Comodoro Rivadavia e l'Apostadero Puerto Madryn.\nGradi.\nUfficiali.\nIl grado pi\u00f9 alto nella Armada Argentina \u00e8 Almirante (ammiraglio) che \u00e8 riservato al Jefe del Estado mayor general de la Armada o al Capo di Stato maggiore delle forze armate (Jefe del Estado Mayor Conjunto de las Fuerzas Armadas Argentinas), nel caso questo fosse un ammiraglio della Armada. Il grado di ammiraglio ha come corrispondente nella Marina Militare Italiana quello di ammiraglio di squadra con incarichi speciali, riservato al Capo di stato maggione della Marina e a quello di ammiraglio che nelle forze armate italiane \u00e8 riservato al Capo di stato maggiore della difesa nel caso appartenga alla Marina Militare.\nIl grado di comodoro de marina \u00e8 solamente onorario e viene conferito ai Capit\u00e1n de nav\u00edo con molta anzianit\u00e0 nel grado o che hanno conseguito la promozione a Contralmirante, ma che non hanno potuto per mancanza di posti vacanti."}
{"id": "2244138", "revid": "287204", "url": "https://it.wikipedia.org/wiki?curid=2244138", "title": "Lago di Chapala", "text": "Il lago di Chapala \u00e8 un lago naturale situato tra gli Stati di Jalisco e Michoac\u00e1n in Messico. \u00c8 la pi\u00f9 grande massa d'acqua del paese con 1.112 km\u00b2, ed una profondit\u00e0 di circa 9 metri. Principale immissario \u00e8 il fiume Lerma, mentre il Rio Grande de Santiago \u00e8 il suo emissario."}
{"id": "2244139", "revid": "584834", "url": "https://it.wikipedia.org/wiki?curid=2244139", "title": "Neustadt/Saale", "text": ""}
{"id": "2244144", "revid": "2085109", "url": "https://it.wikipedia.org/wiki?curid=2244144", "title": "Roma 2", "text": "Storia.\nLa zona \u00e8 situata in localit\u00e0 Santa Palomba, dove la via Ardeatina all'altezza del Km 20+000 incrocia via della Solfatara, in prossimit\u00e0 di via Cesare Fiorucci (sede dell'omonimo stabilimento di produzione alimentare) ed \u00e8 attraversata da un'unica strada (Viale delle Arti) e una piazza principale (P.le P.L. Nervi) ed \u00e8 confinante al Municipio Roma IX.\nIl territorio appartiene al Comune di Pomezia e il progetto architettonico \u00e8 stato ideato dall'architetto Mario Novelli, ispirandosi al quartiere residenziale Milano 2, costruito nel Comune di Segrate (MI).\nIl quartiere ha cominciato a svilupparsi agli inizi degli anni novanta con le prime 4 palazzine ed \u00e8 oggi composto da 11 edifici residenziali, pi\u00f9 un'altra in fase di realizzazione, un hotel, e una scuola media. Il quartiere \u00e8 direttamente collegato tramite sentiero pedonale alla Stazione di Pomezia ove \u00e8 possibile giungere alla Stazione Termini, in 18 minuti grazie alla FR7 - FR8.\n\u00c8 presente un ampio Parco giochi e il quartiere visto dall'alto, ha la forma di un cuore.\nDa poco \u00e8 stato deliberato da parte del Comune di Pomezia la costruzione di un quartiere adiacente a Roma2.\nQuartiere che sorger\u00e0 grazie al piano zona 167"}
{"id": "2244145", "revid": "287204", "url": "https://it.wikipedia.org/wiki?curid=2244145", "title": "Parco nazionale di Ordesa e del Monte Perdido", "text": "Il Parco nazionale di Ordesa e Monte Perdido \u00e8 un parco nazionale spagnolo, istituito nel 1918, con lo scopo principale di salvare il \"bucardo\" \"(Capra pyrenaica pyrenaica)\", che tuttavia \u00e8 stato dichiarato estinto nell'anno 2000.\nSi trova nel versante sud dei Pirenei centrali, nel territorio della comarca di Sobrarbe, nella provincia di Huesca. Confina a nord, con il francese Parco nazionale dei Pirenei.\nIl parco \u00e8 stato istituito il 16 agosto 1918 su di una superficie di appena 21 km\u00b2 riguardante la sola valle di Ordesa, e successivamente ampliato il 13 luglio 1982 fino all'estensione attuale di 156\u00a0km\u00b2.\nPer data di istituzione, \u00e8 il secondo parco nazionale pi\u00f9 antico della Spagna. Nel 2015, con 598.950 visitatori \u00e8 stato il settimo parco nazionale spagnolo per numero di visitatori.\nLa sua altitudine oscilla tra i 700\u00a0m s.l.m. nel r\u00edo Bell\u00f3s e i 3348\u00a0m del Monte Perdido.\nFlora.\nIl parco accoglie una vegetazione molto varia, frutto dei diversi habitat e della sua posizione, facente gi\u00e0 parte dell'Europa continentale.\nVi si trovano oltre 1.500 specie di piante.\nFauna.\nIl parco ospita 171 specie di uccelli (fra i quali il gipeto, un avvoltoio con 3 metri di apertura alare, che al di fuori dell'Africa \u00e8 raramente osservabile), 32 specie di mammiferi e 8 specie di rettili.\nLa specie simbolo del parco era lo stambecco dei Pirenei \"(Capra pyrenaica pyrenaica)\" il quale, nonostante gli sforzi di conservazione, si \u00e8 estinto nel 2000. Altre specie presenti sono il camoscio \"(Rupicapra pyrenaica pyrenaica)\" la cui popolazione \u00e8 di circa 2.000 esemplari, il capriolo, il cervo, il cinghiale e pochi esemplari di orso. Da segnalare la marmotta alpina, comparsa spontaneamente nel 1962, dopo che era stata introdotta, nel 1948, sul versante francese. &lt;br&gt;\nTra la fauna minore, da evidenziare la presenza della genetta e del desman dei Pirenei.\nIl parco offre un particolare rifugio ai rapaci necrofagi, tra cui il grifone, il gipeto ed il capovaccaio. Non mancano l'aquila reale, il biancone ed altri falconidi minori. Tra l'avifauna di montagna, si pu\u00f2 citare il gallo cedrone e la pernice bianca.\nMolto ricca anche l'entomofauna che annovera, fra l'altro, 39 diverse specie di ortotteri tra cui i tettigoniidi \"Leptophyes punctatissima\", \"Tettigonia viridissima\" e \"Dectitus verrucivorus\", il grillide \"Gryllus campestris\", gli acrididi \"Arcyptera fusca\", \"Podisma pedestris\" e \"Calliptamus barbarus\"."}
{"id": "2244146", "revid": "1774874", "url": "https://it.wikipedia.org/wiki?curid=2244146", "title": "In Your Wildest Dreams", "text": "In Your Wildest Dreams \u00e8 una canzone scritta da Mike Chapman e Holly Knight, prodotta da Trevor Horn e registrata in duetto da Tina Turner e Barry White nel 1996. Il brano fu inserito nell'album della Turner \"Wildest Dreams\" in una versione in cui la cantante era accompagnata dall'attore Antonio Banderas. Quando il brano fu pubblicato come singolo la canzone fu adattata ad un duetto fra la Turner e Barry White.\nTracce.\nSingolo CD maxi"}
{"id": "2244149", "revid": "16861", "url": "https://it.wikipedia.org/wiki?curid=2244149", "title": "Landau/Isar", "text": ""}
{"id": "2244157", "revid": "1543377", "url": "https://it.wikipedia.org/wiki?curid=2244157", "title": "Parrocchie della diocesi di Faenza-Modigliana", "text": "Le parrocchie della diocesi di Faenza-Modigliana sono 88. Il loro territorio si estende su due regioni, Emilia-Romagna e Toscana, e su tre province, quelle di Ravenna, di Forl\u00ec-Cesena e di Firenze; i comuni interessati sono diciassette (da nord verso sud, Alfonsine, Ravenna, Fusignano, Sant'Agata sul Santerno, Bagnacavallo, Lugo, Russi, Cotignola, Solarolo, Faenza, Castel Bolognese, Brisighella, Riolo Terme, Modigliana, Casola Valsenio, Marradi, Tredozio). \nPer ragioni storiche, le due parrocchie di Sant'Agata sul Santerno e Villa San Martino non hanno continuit\u00e0 territoriale con il resto della diocesi: si tratta di due paesi che si trovano all'interno del territorio della diocesi di Imola, pur facendo parte della diocesi di Faenza.\nAlla diocesi di Faenza-Modigliana sono affidate in cura pastorale 2 parrocchie appartenenti a diocesi confinanti: Pezzolo della diocesi di Forl\u00ec-Bertinoro; Casaglia dell'arcidiocesi di Firenze. Tre parrocchie faentine sono invece affidate alla diocesi di Imola: Madonna della Pace, Tebano e Biancanigo (facenti parte dell'unit\u00e0 pastorale di Castel Bolognese).\nA livello ecclesiale, tutte le parrocchie della diocesi sono raggruppate in 18 unit\u00e0 pastorali, le quali a loro volta formano 5 vicariati. Il presente elenco \u00e8 strutturato per vicariati e unit\u00e0 pastorali. I dati sono aggiornati al 7 marzo 2008."}
{"id": "2244158", "revid": "149727", "url": "https://it.wikipedia.org/wiki?curid=2244158", "title": "Walserberg", "text": ""}
{"id": "2244159", "revid": "149727", "url": "https://it.wikipedia.org/wiki?curid=2244159", "title": "Steinpa\u00df", "text": ""}
{"id": "2244160", "revid": "1305772", "url": "https://it.wikipedia.org/wiki?curid=2244160", "title": "State pattern", "text": "Nella programmazione orientata agli oggetti, lo State \u00e8 un design pattern comportamentale. Esso consente ad un oggetto di cambiare il proprio comportamento a run-time in funzione dello stato in cui si trova.\nBenefici e conseguenze.\nTra i benefici dell'adozione di questo design pattern vi sono:\nTra le conseguenze:"}
{"id": "2244164", "revid": "1745361", "url": "https://it.wikipedia.org/wiki?curid=2244164", "title": "Bruno Pace", "text": "Da giocatore ha collezionato 148 presenze in Serie A, e vinto una Coppa Italia e una Coppa di Lega Italo-Inglese con il Bologna. Da allenatore il migliore risultato ottenuto \u00e8 stato il settimo posto in Serie A con il Catanzaro nella stagione 1981-82. Dentro e fuori dallo spogliatoio era noto per i suoi scherzi e per il suo carattere estroverso.\n\u00c8 morto all'Ospedale Civile di Pescara il 7 febbraio 2018 all'et\u00e0 di 74 anni a seguito di complicanze polmonari dopo aver subito un infarto.\nCaratteristiche tecniche.\nPace era un'ala tornante, capace di veloci affondi e assist precisi.\nCarriera.\nGiocatore.\nNel 1966 esord\u00ec in Serie A col Bologna, squadra con la quale disput\u00f2 6 stagioni, collezionando 112 presenze e 5 reti in campionato, oltre a 21 presenze e 3 reti in Coppa Italia, 2 presenze in Coppa delle Coppe, 18 presenze e 7 reti in Coppa delle Fiere, 1 presenza in Mitropa Cup, e 7 presenze e 1 rete nel Torneo Anglo-Italiano.\nNel 1972 il presidente del Bologna Montanari decise di cederlo in Serie B al , ma Pace rifiut\u00f2 il trasferimento, accasandosi invece al . Nel 1973-74 disput\u00f2 l'ultima stagione in Serie A a Verona, prima di chiudere la carriera in Serie D, nell'Angolana e nel Lanciano. Nel suo palmar\u00e8s figurano la Coppa Italia e la Coppa di Lega Italo-Inglese del 1970, oltre a 148 presenze e 5 reti in Serie A. \u00c8 inoltre settimo nella classifica delle reti segnate dal Bologna nelle coppe europee, con 8 realizzazioni.\nAllenatore.\nNel 1979 esord\u00ec come allenatore, in Serie C2 al , ottenendo il primo posto e l'immediata promozione in Serie C1. Ha allenato, tra le altre, e in Serie A, e , Catania e in Serie B. L'ultima esperienza da allenatore \u00e8 terminata nel 2002 con un esonero a Foggia in Serie C2."}
{"id": "2244169", "revid": "599013", "url": "https://it.wikipedia.org/wiki?curid=2244169", "title": "Gina Hathorn", "text": "Biografia.\nAttiva tra la fine degli anni sessanta e l'inizio dei settanta, prese parte a tre edizioni dei Giochi olimpici invernali: (16\u00b0 in discesa, 27\u00b0 in gigante), (4\u00b0 in slalom, 15\u00b0 in discesa, 26\u00b0 in gigante) e (11\u00b0 in slalom, 14\u00b0 in gigante, 25\u00b0 in discesa). Partecip\u00f2 anche ai Mondiali della Val Gardena 1970 (7\u00b0 in combinata, 10\u00b0 in slalom)."}
{"id": "2244170", "revid": "869733", "url": "https://it.wikipedia.org/wiki?curid=2244170", "title": "Educazione aperta", "text": "Con l'espressione educazione Aperta si indicano progetti di educazione in cui la conoscenza, le idee, le metodologie didattiche, le infrastrutture e gli strumenti software, sono condivisi in modo gratuito e non sono necessariamente strutturati all'interno di un progetto educativo.\nSi ispira e condivide l'approccio delle licenze Creative Commons, del software libero, dell'Open data e dell'Open Access e si estende ai supporti didattici, alle lezioni e ai contenuti per l'elearning."}
{"id": "2244177", "revid": "110157", "url": "https://it.wikipedia.org/wiki?curid=2244177", "title": "Practice What You Preach (Barry White)", "text": "Practice What You Preach \u00e8 una canzone scritta e prodotta da Barry White, Gerald LeVert ed Edwin Nicholas e registrata da Barry White nel 1996, pubblicata come primo singolo estratto dall'album \"The Icon Is Love\". Il singolo ricevette un disco d'oro dalla RIIA il 15 dicembre 1994."}
{"id": "2244178", "revid": "287204", "url": "https://it.wikipedia.org/wiki?curid=2244178", "title": "Maso Notarianni", "text": "Biografia.\nDopo gli studi classici si iscrive alla facolt\u00e0 di Veterinaria, che abbandona dopo tre anni. Dapprima impiegato come assistente idraulico, elettricista, imbianchino e muratore, lavora poi in proprio nella ristrutturazione di appartamenti. Tra il 1987 e il 1995 \u00e8 fotografo e giornalista freelance. Collabora, tra gli altri, con diversi periodici femminili dei gruppi Mondadori e Rizzoli-Rcs, come autore di testi e come fotografo e con l'Illustrazione Italiana. Nel 1994 e nel 1995 \u00e8 a il manifesto, poi a Liberazione dal 1996 al 2000. Nel 1996 si iscrive all'albo dei giornalisti professionisti e nel 1998 diventa caporedattore della redazione milanese del quotidiano di Rifondazione Comunista.\nTra il 1997 e il 2001 \u00e8 autore di inchieste sulle vicende della strategia della tensione, occupandosi del magistrato Guido Salvini..\nNel 2001 \u00e8 capo ufficio stampa di Milly Moratti, in occasione della sua candidatura a sindaco di Milano. Nello stesso anno \u00e8 corrispondente dall'Afghanistan per l'Unit\u00e0, il manifesto, La Stampa, L'Espresso, Oggi. Con Giulietto Chiesa e Vauro Senesi scrive \"Medici di guerra inviati di pace\".\nDal 2002 al 2003 lavora nell'ufficio stampa e comunicazione della ONG Emergency, di cui \u00e8 membro del comitato direttivo dal 2003 al 2012, per poi passare nel 2003 alla guida del quotidiano online PeaceReporter, nato da una idea della ONG stessa, come direttore fino alla sua chiusura, nel luglio del 2012.\n\u00c8 stato anche responsabile della comunicazione di Emergency, dal 2009 al 2011..\nNel 2006 \u00e8 in Afghanistan per seguire per conto di Emergency, come membro del direttivo, la vicenda legata al rapimento del fotoreporter Gabriele Torsello. Nel 2006 \u00e8 ospite fisso nella trasmissione Che tempo che fa, condotta da Fabio Fazio. Nel 2009, con altri giornalisti di PeaceReporter, \u00e8 coautore per Edizioni Ambiente del libro Guerra alla Terra, un viaggio in zone del mondo dove si manifesta il volto peggiore dell'economia globale. Peacereporter si trasforma in E-ilmensile, diretto da Gianni Mura, di cui Notarianni \u00e8 condirettore dall'aprile 2011 al luglio 2012.\nNel dicembre 2011 \u00e8 nominato personaggio dell'anno dal portale di Telecom Italia Avoicomunicare.it.\nCome giornalista \u00e8 stato inviato in Nicaragua (1994), Guatemala (1994), Messico (1994, 2004), Tunisia (1995), Marocco (1996), Afghanistan (diverse volte tra il 2001 e il 2008), Sudan (2002), Iraq (2003, 2005), Sierra Leone (2008), Stati Uniti d'America (2004), Repubblica Democratica del Congo (2008).\n\u00c8 sposato con Cecilia Strada, figlia di Gino Strada e Teresa Sarti, entrambi fondatori di Emergency. Ha un figlio.\nDal 2016 al 2018 \u00e8 communication manager di Sardex Spa. \nDal giugno 2018 \u00e8 tra i componenti del Consiglio Nazionale di Arci, per la stessa organizzazione \u00e8 tra i fondatori di Mediterranea Saving Humans dal settembre 2018.\nDal novembre 2019 \u00e8 presidente di Arci Milano, Lodi, Monza-Brianza."}
{"id": "2244181", "revid": "438678", "url": "https://it.wikipedia.org/wiki?curid=2244181", "title": "Bagrationi", "text": ""}
{"id": "2244184", "revid": "838137", "url": "https://it.wikipedia.org/wiki?curid=2244184", "title": "Movimento di Giugno", "text": "Il Movimento di Giugno (in danese Juni Bev\u00e6gelsen o ancora \"Junelisten\", Lista di Giugno) \u00e8 stato un partito politico danese.\nStoria.\nNato il 23 agosto 1992 per opporsi all'integrazione della Danimarca nella nascente Unione europea. Questo movimento ha poi dato nascita a EUDemocrats, un partito politico europeo (2005, primo congresso 2006).\nNon ha presentato candidati al Folketing (camera danese), ma solo al Parlamento europeo, dove nel 2004 ottiene l'elezione di due eurodeputati. Il suo simbolo \u00e8 la J e la fragola (frutta del mese di giugno).\nIl suo leader \u00e8 stato, fino al 2008, Jens-Peter Bonde, eurodeputato, gi\u00e0 eletto nel 1979 in un movimento simile (\"Folkebev\u00e6gelsen mod EU\"). Bonde ha deciso di non ripresentarsi alle elezioni del Parlamento europeo del 2009 e nel 2008 ha dato le dimissioni da eurodeputato e da leader del Movimento nel 2008 per occuparsi di EUDemocrats, per cui il Movimento rimane con un solo eurodeputato. Il 7 giugno 2009 il Movimento \u00e8 stato sconfitto alle elezioni danesi per il Parlamento europeo, non ottenendo alcun seggio. Per correre di nuovo il Movimento doveva raccogliere le firme di 80.000 elettori, ma questo era ritenuto un compito impossibile, per cui la sera stessa del 7 giugno 2009 il leader movimento Keld Albrecthsen ha annunciato che il movimento si sarebbe sciolto. Il Movimento si \u00e8 sciolto il 5 settembre 2009."}
{"id": "2244188", "revid": "287204", "url": "https://it.wikipedia.org/wiki?curid=2244188", "title": "Schesslitz", "text": ""}
{"id": "2244189", "revid": "149727", "url": "https://it.wikipedia.org/wiki?curid=2244189", "title": "Dorfg\u00fctingen", "text": ""}
{"id": "2244192", "revid": "287204", "url": "https://it.wikipedia.org/wiki?curid=2244192", "title": "Hassfurt", "text": ""}
{"id": "2244195", "revid": "968255", "url": "https://it.wikipedia.org/wiki?curid=2244195", "title": "Artemide", "text": "Artemide () \u00e8 una divinit\u00e0 della religione greca, dea della caccia, degli animali selvatici, della foresta, del tiro con l\u2019arco; \u00e8 anche la dea delle iniziazioni femminili e della luna, protettrice della verginit\u00e0 e della pudicizia.\nQuando le si vuole chiedere qualcosa a proposito della luna le si offrono focacce tonde mentre quando le si vuole chiedere qualcosa a proposito della foresta le si offrono focacce con la forma della testa di un cervo che \u00e8 il suo animale sacro.\nArtemide \u00e8 figlia di Zeus e Latona e sorella gemella di Apollo, \u00e8 una dei dodici Olimpi e la sua origine risale ai tempi pi\u00f9 antichi. Fu pi\u00f9 tardi identificata come la personificazione della Luna crescente, insieme a Selene (la Luna piena) ed Ecate (la Luna calante). Assieme ad Atena ed Estia, era una dea vergine, armata di archi e frecce d'oro, dimorava nei boschi con i suoi affidabili cani da caccia e con uno stuolo di ninfe.\nFu associata dai Romani alla figura di Diana, mentre gli Etruschi la veneravano con il nome di Artume.\nIl gruppo di ragazze che la seguono, le Cacciatrici di Artemide, sono le ancelle della dea e sono delle giovani immortali.\nIl culto di Artemide.\nArtemide era adorata e celebrata allo stesso modo in quasi tutte le zone della Grecia, specialmente nel Peloponneso e a Creta, ma i pi\u00f9 importanti luoghi di culto a lei dedicati si trovavano a Delo (sua isola natale), Braurone, Munichia (su una collina nei pressi del Pireo) e a Sparta. Il suo culto fu molto presente anche in Sardegna e nel sud Italia.\nArtemide \u00e8 detta \"Trivia\" sia in quanto era venerata sotto le tre forme corrispondenti alle tre fasi lunari (Selene in cielo, Artemide in terra ed Ecate nel mondo degli inferi) sia perch\u00e9 le sue immagini erano spesso poste all'incrocio di tre strade. Durante l'epoca classica ad Atene veniva ulteriormente identificata con Ecate.\nLe fanciulle ateniesi di et\u00e0 compresa tra i cinque e dieci anni venivano mandate al santuario di Artemide a Braurone per servire la dea per un anno: durante questo periodo le ragazze erano conosciute come \"arktoi\" (\"orsette\"). Quest'usanza viene spiegata da una leggenda: un orso era stato addomesticato dalla gente di Braurone, ma una giovinetta prese a infastidirlo e ne fu uccisa (o, secondo un'altra versione ne fu accecata); il fratello della ragazza per vendetta uccise l'orso, ma Artemide and\u00f2 per questo in collera e pretese che le ragazze prendessero il posto dell'orso nel suo santuario.\nI sacerdoti e le sacerdotesse devoti al suo servizio erano obbligati a vivere casti e puri; le trasgressioni del loro voto di castit\u00e0 venivano punite severamente.\nIl suo culto venne spesso sovrapposto a quello di \"Eileithyia\", od \"Ilithyia\" (), Dea del Parto per antonomasia, e della fertilit\u00e0. Ne consegu\u00ec un'incongruenza del mito poich\u00e9, alla nascita dei Gemelli Apollo ed Artemide, la madre Leto era stata aiutata dalla dea del Parto Ilithyia, in seguito alla sovrapposizione delle due divinit\u00e0 risulterebbe che fu la neonata Artemide ad aiutare la madre nel parto del fratello Apollo . A riprova della capacit\u00e0 di Artemide di facilitare il parto, in Grecia comunque era frequente il nome Artemidoro (dono di Artemide).\nArtemide \"Arcadica\".\nIn Arcadia, Artemide era la dea delle ninfe ed era adorata come tale da tempi molto antichi. I suoi templi e santuari erano pi\u00f9 numerosi in questa regione che in altre parti della Grecia e sorgevano di solito nei pressi di fiumi e laghi, da qui l'appellativo di \"limn\u00eatis\" o \"limnaia\", e vicino ad essi si trovavano fonti d'acqua come a Corinto. Il fatto che i suoi appellativi ed epiteti usati in Arcadia siano quasi tutti derivati da montagne, fiumi e laghi, dimostra che lei era la personificazione di qualche parte o forza della natura.\nLa signora di Efeso.\nIl Tempio di Artemide a Efeso era considerato una delle Sette meraviglie del mondo. In questa regione, la \"Signora di Efeso\", era adorata soprattutto come dea della fertilit\u00e0, una figura simile alla dea frigia Cibele e molto diversa dall'Artemide greca. Mentre le statue greche ritraggono Artemide come una giovane con arco e frecce, le statue provenienti da questa zona la mostrano con il busto coperto di \"protuberanze rotondeggianti\" che sono state interpretate sia come seni che come testicoli di toro. Negli Atti degli Apostoli i fabbri efesini, quando sentono la loro fede minacciata dalla predicazione di San Paolo si levano a difenderla con fervore gridando: \"Grande \u00e8 Artemide degli efesini!!\".\n\u00c8 opinione quasi universalmente riconosciuta che ella fosse un'antica divinit\u00e0 orientale, il cui culto fu scoperto dai Greci nella Ionia quando essi vi si stabilirono, e che per alcune peculiarit\u00e0 da loro scoperte, le applicarono il nome di Artemide. Non appena fu riconosciuta questa identit\u00e0 della dea orientale con l'Artemide greca, viceversa anche le peculiarit\u00e0 di Artemide furono trasferite alla Signora di Efeso.\nAttributi ed epiteti.\nLe pi\u00f9 antiche rappresentazioni di Artemide nell'arte greca dell'et\u00e0 arcaica la ritraggono come \"Potnia Theron\" (\"La regina degli animali selvatici\"): una dea che ha accanto un cervo e un leopardo, qualche volta un leone. Nell'arte classica greca era abitualmente ritratta come \"vergine cacciatrice\", con una gonna corta, gli stivali da caccia, la faretra con le frecce e un arco. Spesso \u00e8 ritratta mentre sta scoccando una freccia e insieme a lei vi sono o un cane o un cervo. Gli attributi caratteristici della dea variano spesso: l'arco e le frecce sono talvolta sostituiti da lance da caccia. Vi sono rappresentazioni di Artemide vista anche come \"dea delle danze delle fanciulle\", e in questo caso tiene in mano una lira, oppure come \"dea della luce\" mentre stringe in mano due torce accese e fiammeggianti.\nSolo nel periodo post-classico si possono trovare rappresentazioni di un'Artemide che porta la \"corona lunare\", simbolo della sua identificazione con la dea Luna, mentre nei tempi pi\u00f9 antichi, sebbene questa identificazione fosse gi\u00e0 presente, questo tipo di iconografia non fu mai usata.\nAlla dea erano sacri: il cervo, il daino, la lepre, la quaglia, l'orso, il cane, il cipresso e l'alloro.\nA seguire, alcuni degli epiteti con cui Artemide era chiamata:\nLe seguaci di Artemide erano fanciulle immortali, essendo le ancelle della dea.\nErano chiamate le Cacciatrici di Artemide, dopo aver fatto un voto di non innamorarsi e di rimanere vergini per l'eternit\u00e0 erano immortali a meno che non cadessero in battaglia.\nArtemide nella mitologia.\nVengono di seguito riportati i fatti pi\u00f9 rilevanti riferiti ad Artemide dai miti tradizionali greci.\nLa nascita.\nSecondo la Teogonia di Esiodo, Zeus si era invaghito di Leto, figlia dei Titani Ceo e Febe. Al momento dell'unione il re degli dei trasform\u00f2 Leto e se stesso in quaglie. Era, regina degli dei e moglie di Zeus, decisa a punire l'adulterio, ordin\u00f2 al mostro Pitone, successivamente ucciso dal gemello di Artemide, Apollo, di perseguitare la donna, impedendole di partorire su nessuna terra dove avesse brillato il sole. Leto riusc\u00ec a partorire a Delo, l'unica isola galleggiante (che dopo il parto rimase ancorata alla terra) e quindi non soggetta alla maledizione di Era; isola che, secondo una versione del mito, non era altra che sua sorella Asteria, tramutata in isola in quanto aveva rifiutato l'amore di Zeus. Leto partor\u00ec ai piedi del Monte Cinto, la prima a nascere fu Artemide, che subito dopo aiut\u00f2 la madre a partorire Apollo.\nAltri miti riportano che la vendicativa Era, pur di impedirne la nascita, giunse a rapire Ilizia, dea del parto. Solo l'intervento degli altri D\u00e8i, che offrirono alla regina dell'Olimpo una collana di ambra lunga nove metri, riusc\u00ec a convincere Era a desistere dal suo intento.\nL'infanzia.\nIl poeta Callimaco, nel suo \"Inno ad Artemide\", narra che la dea, all'et\u00e0 di tre anni, sedutasi sulle ginocchia di Zeus, chiese al padre di rimanere eternamente vergine e di essere chiamata con molti nomi, come suo fratello Apollo; di avere un arco ricurvo forgiato dai Ciclopi; di concederle sessanta Oceanine di nove anni come ancelle e venti ninfe figlie del fiume Amn\u00ecso perch\u00e9 si curassero dei suoi calzari e dei suoi cani quando si sarebbe riposata dalla caccia; di darle tutti i monti e quante citt\u00e0 volesse lui dedicarle, dal momento che la dea avrebbe abitato sui monti e raramente in citt\u00e0. Zeus accontent\u00f2 la figlia e le don\u00f2 tre citt\u00e0 che avrebbero onorato soltanto lei e la nomin\u00f2 custode delle strade e dei porti. Artemide lo ringrazi\u00f2 e si rec\u00f2 subito sul Monte Leuco in Creta, e poi nel fiume Oceano, dove prima scelse molte Ninfe di nove anni come sue ancelle e poi le ninfe amnise. Dietro invito di Efesto, la dea allora si rec\u00f2 a visitare i Ciclopi nell'isola di Lipari e li trov\u00f2 intenti a martellare un truogolo per i cavalli di Poseidone. Artemide disse ai Ciclopi di trascurare per qualche tempo il truogolo di Poseidone e di farle un arco d'argento e un bel fascio di frecce d'oro; in cambio essa avrebbe loro offerto in pasto la prima preda abbattuta. Con queste armi Artemide si rec\u00f2 in Arcadia, dove Pan le diede tre cani segugi dalle orecchie mozze, due bicolori ed uno macchiettato e sette agili segugi spartani. Avendo catturato vive due coppie di cerve cornute, Artemide le aggiog\u00f2 a un cocchio d'oro con redini pure d'oro e le guid\u00f2 a settentrione verso l'Emo, monte della Tracia. Poi ritorn\u00f2 in Grecia dove le Ninfe amnise staccarono le cerve dal cocchio, le strigliarono, le nutrirono e le abbeverarono in truogoli d'oro.\nArtemide e Apollo.\nArtemide, come il fratello Apollo, \u00e8 armata di arco, faretra e frecce e manda piaghe e morte ad uomini ed animali: mentre il dio era causa delle morti di uomini per opera delle sue temibili frecce, allo stesso modo Artemide lo era di quelle di donne. Artemide agisce congiuntamente al fratello: come infatti Apollo non era solo un dio distruttivo, ma aveva anche il potere di allontanare il male da lui stesso inflitto, cos\u00ec Artemide era allo stesso tempo \"soteira\", oss\u00eca curava e alleviava le sofferenze dei mortali. Cur\u00f2 ad esempio Enea quando fu ferito e portato nel tempio di Apollo. Inoltre, come Apollo fu successivamente identificato con il Sole, cos\u00ec Artemide venne identificata con la Luna.\nCi sono anche fattori, comunque, che non ravvisano analogie tra i due dei: Artemide non ha nulla a che fare con la musica e la poesia, e non ci sono tracce di lei come divinit\u00e0 oracolare, come invece lo era Apollo, mentre il gemello non \u00e8 in alcun modo legato alla caccia o agli animali selvatici.\nTizio.\nLeto si era recata con Artemide a Delfi, dove si appart\u00f2 in un sacro boschetto per adempiere a certi riti. Era, per vendicarsi di Leto suscit\u00f2 un forte desiderio al gigante Tizio, che stava tentando di violentarla, quando Apollo e Artemide, udite le grida della madre, accorsero e uccisero Tizio con nugolo di frecce: una vendetta che Zeus, padre di Tizio, giudic\u00f2 atto di giustizia. Nel Tartaro Tizio fu condannato alla tortura con le braccia e le gambe solidamente fissate al suolo e due avvoltoi gli mangiavano il fegato, che gli si rigenerava ogni volta che veniva estratto completamente (tortura simile a quella di Prometeo, condannato da Zeus per aver donato il fuoco ai mortali).\nAtteone.\nPausania narra che un giorno Artemide stava facendo il bagno nuda presso uno specchio d'acqua in una valle sul monte Citerone quando il principe tebano Atteone, durante una battuta di caccia, la scorse per caso e si ferm\u00f2 ad osservarla di nascosto; egli ne fu talmente incantato che, involontariamente, calpest\u00f2 un ramo e, per il rumore, Artemide si accorse di lui e rest\u00f2 cos\u00ec disgustata dal suo sguardo fisso sul suo corpo nudo che decise di lanciargli addosso dell'acqua magica e trasformarlo in un cervo: in questo modo i suoi cani, scambiandolo per una preda, lo uccisero sbranandolo. Una versione alternativa della storia narra che Atteone si fosse vantato che la dea si fosse a lui mostrata nuda e per questo la dea lo trasform\u00f2 in cervo, facendolo divorare per vendetta.\nAdone.\nAdone era uno degli amanti di Afrodite. Secondo una versione secondaria del mito, Artemide (e non Ares) lo fece uccidere dal cinghiale calidonio per rendere la pariglia ad Afrodite, responsabile della morte di Ippolito, uno dei suoi favoriti.\nSiproite.\nAnche un cretese, Siproite, fu trasformato in cervo da Artemide per aver visto la dea nuda. La storia completa non \u00e8 sopravvissuta in alcuna opera scritta originale, ma \u00e8 riportata di seconda mano da Antonino Liberale, il che suggerisce che l'aneddoto fosse abbastanza noto.\nOrione.\nOmero racconta che la ninfa Calipso, lamentando che gli d\u00e8i sono invidiosi quando una dea \u00e8 innamorata di un mortale, narra dell'uccisione di Orione, compagno della dea dell'aurora Eos, da parte della dea Artemide.\nApollodoro racconta invece che Orione fu ucciso dalla dea Artemide mandandogli contro uno scorpione perch\u00e9 il cacciatore aveva tentato di insidiare le Pleiadi. Per aver reso questo servizio ad Artemide, lo scorpione fu trasformato in costellazione, e lo stesso Orione sub\u00ec una sorte analoga. Per questo la costellazione d'Orione fugge eternamente quella dello Scorpione.\nChione.\nArtemide uccise con una freccia la giovane Chione che si era vantata di essere pi\u00f9 bella della dea.\nCallisto.\nUna delle ninfe compagne di Artemide, Callisto, perse la verginit\u00e0 per inganno di Zeus, che era andato da lei nelle sembianze di Artemide stessa, per unirsi a lei pi\u00f9 facilmente. Infuriata, la dea la trasform\u00f2 in un'orsa. Il figlio di Callisto, Arcade, stava per uccidere accidentalmente la madre durante una battuta di caccia, ma fu fermato da Zeus che li pose entrambi nel cielo sotto forma di costellazioni: l'Orsa maggiore e l'Orsa Minore. Altre versioni riportano, invece, che Artemide uccise l'orsa con una freccia.\nEracle.\nUna delle fatiche d'Eracle fu l'ordine di riportare ad Euristeo la cerva di Cerinea dalle auree corna, sacra ad Artemide. Eracle, che non voleva n\u00e9 uccidere n\u00e9 ferire l'animale, port\u00f2 a termine questa fatica senza ricorrere alla forza. Instancabile, egli la insegu\u00ec per un anno intero e la cattur\u00f2 presso il fiume Ladone, in Arcadia, ferendola leggermente con una freccia. Poi, gettatasi la cerva sulle spalle, si affrett\u00f2 verso Micene attraversando l'Arcadia. Altri tuttavia dicono che egli si serv\u00ec di reti; oppure segu\u00ec le tracce dell'animale finch\u00e9 lo trov\u00f2 addormentato sotto un albero. Artemide and\u00f2 incontro a Eracle e lo rimprover\u00f2 aspramente perch\u00e9 aveva maltrattato la cerva a lei sacra; ma Eracle si difese dicendo di esservi stato costretto e fece ricadere la colpa su Euristeo.\nIfigenia.\nArtemide volle punire Agamennone per aver ucciso un cervo a lei sacro oppure, secondo un'altra versione, per essersi vantato nella sua grande superbia di essere un cacciatore migliore di lei. Quando la flotta greca si stava preparando per salpare verso Troia per portare la guerra, Artemide fece spirare il vento. L'indovino Calcante disse ad Agamennone che l'unico modo per placare la dea era sacrificare sua figlia Ifigenia (fatto che port\u00f2 successivamente all'assassinio di Agamennone da parte della moglie, Clitennestra). Quando il re era sul punto di farlo, Artemide la port\u00f2 via dall'altare e la sostitu\u00ec con un cervo. La fanciulla fu trasportata in Crimea e nominata sacerdotessa del tempio della dea a Tauride, in cui le venivano offerti stranieri come sacrifici umani. In seguito, suo fratello Oreste la riport\u00f2 in Grecia dove, in Laconia, istitu\u00ec il culto di Artemide Tauridea. Secondo le cronache spartane, il legislatore Licurgo sostitu\u00ec l'usanza del sacrificio umano con la flagellazione.\nNella guerra di Troia.\nDurante la decennale guerra di Ilio, Artemide si schier\u00f2 dalla parte dei Troiani contro i Greci. Si azzuff\u00f2 con Era quando i divini alleati delle due parti si scontrarono tra loro: Era la colp\u00ec sulle orecchie con la sua stessa faretra e le frecce caddero a terra mentre Artemide fugg\u00ec da Zeus piangendo. Pare che Artemide sia stata rappresentata come sostenitrice della causa troiana sia perch\u00e9 il fratello Apollo era il protettore della citt\u00e0 sia perch\u00e9 essa stessa nell'antichit\u00e0 era molto venerata nelle zone dell'Anatolia occidentale.\nL'uccisione dei figli di Niobe.\nNiobe, regina di Tebe e moglie di Anfione, si vant\u00f2 di essere migliore di Leto perch\u00e9 mentre lei aveva avuto quattordici figli, sette maschi e sette femmine, detti i Niobidi, mentre Latona ne aveva avuti soltanto due. Quando Artemide e Apollo vennero a saperlo si affrettarono a vendicarsi: usando delle frecce avvelenate, Apollo le uccise i figli (o, secondo una diversa versione, risparmi\u00f2 insieme alla sorella solo un maschio e una femmina dei quattordici Niobidi) mentre stavano facendo ginnastica, badando che soffrissero molto prima di morire, mentre Artemide colp\u00ec le figlie, che si accasciarono all'istante senza un lamento. Anfione, vedendo i suoi figli morti, impazz\u00ec e cerc\u00f2 di distruggere il tempio di Apollo; al che, il dio lo uccise senza piet\u00e0. Niobe, distrutta dal dolore, inizi\u00f2 a piangere e Artemide la trasform\u00f2 in una statua di pietra dai cui occhi sarebbero sgorgate infinite lacrime. Secondo alcune versioni della leggenda fu scagliata in qualche luogo sperduto del deserto egiziano. Un'altra sostiene che le sue lacrime formarono il fiume Acheloo. Dato che Zeus aveva trasformato in statue tutti gli abitanti di Tebe, nessuno seppell\u00ec i Niobidi per nove giorni, quando furono gli d\u00e8i stessi a provvedere a calarli nella tomba. Di tutti i figli di Anfione e Niobe gli unici a salvarsi furono Amicla e Melibea, che da allora fu chiamata Clori, che significa \"la pallida\", perch\u00e9 ad assistere all'orrida strage dei fratelli era completamente sbiancata in volto.\nAtalanta.\nArtemide salv\u00f2 la piccola Atalanta dalla morte per assideramento, dopo che suo padre, Iasio, l'aveva abbandonata sul monte Pelio: mand\u00f2 infatti da lei un'orsa che la allatt\u00f2 finch\u00e9 non venne raggiunta da alcuni cacciatori. Tra le sue avventure, Atalanta partecip\u00f2 alla caccia al Cinghiale calidonio che Artemide aveva mandato per distruggere Calidone, dato che il re Eneo si era dimenticato di lei durante i sacrifici per celebrare il raccolto.\nTaigete.\nTaigete, una delle Pleiadi, era una delle compagne di caccia di Artemide. Quando si accorse che Zeus tentava con insistenza di insidiarla, la ninfa preg\u00f2 Artemide di aiutarla e la dea la trasform\u00f2 in una cerva. Zeus per\u00f2 la possedette ugualmente mentre si trovava in stato di incoscienza, e dall'unione nacque Lacedemone, il mitico fondatore di Sparta.\nOto ed Efialte.\nOto ed Efialte erano due fratelli giganti che un giorno decisero di assaltare il Monte Olimpo per violentare Artemide ed Era riuscendo a rapire Ares e a tenerlo richiuso in un grosso vaso per tredici mesi. Artemide, che era molto astuta, si trasform\u00f2 in un cervo e si mise a correre tra di loro: i due giganti, per non farsela sfuggire dato che erano esperti cacciatori, le lanciarono contro le loro lance, ma mentre la dea saettava velocissima tra loro finirono per uccidersi l'un l'altro.\nLe Meleagridi.\nDopo la morte di Meleagro, Artemide trasform\u00f2 le sue inconsolabili sorelle, le Meleagridi, in galline faraone.\nAgrio e Orico.\nLa dea Afrodite aveva ordinato alla vergine Polifonte di prendere marito, ma ella, volendo conservare la sua castit\u00e0, chiese aiuto alla dea Artemide. La dea la protesse, facendola diventare una delle sue Cacciatrici. Afrodite tuttavia si vendic\u00f2: fece innamorare la fanciulla di un orso, con il quale si accoppi\u00f2. La dea Artemide, disgustata del fatto, la abbandon\u00f2, ed ella partor\u00ec i due gemelli, Agrio e Orico dalle sembianze per met\u00e0 umane e per met\u00e0 di orso.\nAretusa.\nCome narrato nelle \"Metamorfosi\" del poeta romano Publio Ovidio Nasone, Aretusa era una ninfa sacra a Diana, la controparte latina di Artemide. Un giorno, mentre faceva il bagno nel fiume Alfeo, quest'ultimo si innamor\u00f2 di lei. Anche se la ninfa scapp\u00f2 via, il fiume la rincorse, finch\u00e9 ad Aretusa non rest\u00f2 altra scelta se non chiedere aiuto a Diana. Quest'ultima la trasform\u00f2 in una sorgente, la sorgente di Siracusa.\nInfluenza culturale.\nAd Artemide sono intitolati l'Artemis Chasma e l'Artemis Corona su Venere.\nLe prossime missioni spaziali dirette verso la Luna prenderanno il nome di Artemis, poich\u00e9 sorella gemella di Apollo, che ha dato il nome alle prime missioni lunari Apollo."}
{"id": "2244203", "revid": "767487", "url": "https://it.wikipedia.org/wiki?curid=2244203", "title": "Manchester United Football Club 2001-2002", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2001-2002."}
{"id": "2244205", "revid": "298055", "url": "https://it.wikipedia.org/wiki?curid=2244205", "title": "Greg Sanders", "text": ""}
{"id": "2244207", "revid": "253269", "url": "https://it.wikipedia.org/wiki?curid=2244207", "title": "Dave Sheridan", "text": "Carriera.\nDebutta come musicista nel gruppo metal rock demenziale \"Van Stone\" (da qui il nome d'arte) per poi entrare nel mondo dello spettacolo partecipando spesso e volentieri a \"Saturday Night Live\" ove diventa cabarettista fisso. \nDopo l'abbandono del famoso show, entra a far parte di \"The Second City\" un teatro di Chicago per recitazione improvvisata, dove inizia a intraprendere la carriera da attore. \nNel 1996 viene scritturato da MTV per la serie televisiva \"Buzzkill\" e pochi anni dopo vede il successo interpretando Doofy Gilmore aka Ghostface nel cult movie parodistico \"Scary Movie\".\nNegli anni di carriera, l'esperienza accumulata lo aiuta a creare il \"Dave Sheridan's America\", un programma televisivo per comici, cabarettisti al debutto.\nCompare in due video dei Red Hot Chili Peppers, \"By the Way\" e \"Universally Speaking\", entrambi singoli dell'album \"By the Way\"."}
{"id": "2244210", "revid": "2131061", "url": "https://it.wikipedia.org/wiki?curid=2244210", "title": "Partito della Nuova Democrazia (Portogallo)", "text": "Il Partito della Nuova Democrazia (in portoghese \"Partido da Nova Democracia\") \u00e8 stato un partito politico portoghese di orientamento populista. Fondato nel 2003, si \u00e8 dissolto nel 2015.\nSulle schede elettorali compariva con la denominazione \"Nova Democracia\".\nStoria.\nIl partito \u00e8 stato fondato nel 2003 da Manuel Monteiro, dopo che questi aveva lasciato il Partito Popolare.\nIl primo congresso si \u00e8 tenuto nell'ottobre 2003 a Vila Nova de Famalic\u00e3o: nella circostanza, fu diffuso il manifesto del partito \"Uma ideia de Portugal\".\nAlle elezioni europee del 2004 ha ottenuto l'1,03% dei voti, mentre alle legislative del 2005 lo 0,72%.\nHa ottenuto un deputato nell'Assemblea regionale di Madera alle elezioni del 2007.\nA livello europeo aderiva a EUDemocrats."}
{"id": "2244212", "revid": "709565", "url": "https://it.wikipedia.org/wiki?curid=2244212", "title": "Centurions", "text": "Centurions \u00e8 una serie televisiva a animata prodotta da Ruby-Spears.\nAltri media.\nDalla serie \u00e8 tratto ufficialmente \"Centurions\", videogioco per home computer del 1987."}
{"id": "2244213", "revid": "125363067", "url": "https://it.wikipedia.org/wiki?curid=2244213", "title": "Pietro Puzone", "text": "Carriera.\nCresciuto nelle giovanili del Napoli, esordisce in Serie A con i partenopei il 7 marzo 1982, entrando all'83' minuto di Napoli- (finita 2-2) al posto di Criscimanni. La settimana successiva subentra a Musella al 61' minuto in -Napoli, terminata 3-0 per gli irpini.\nNegli anni successivi viene prestato prima alla (1982-83) e poi all'Akragas (1983-84) mettendosi in luce come uno dei giovani pi\u00f9 promettenti della categoria. Ritorna a giocare nel Napoli nella stagione 1984-85, la prima di Maradona, collezionando solo due presenze, di fatto le ultime in Serie A.\nL'anno dopo viene nuovamente mandato in prestito, stavolta al Catania dove disputa un ottimo campionato guadagnandosi il ritorno a Napoli.\nNella stagione 1986-87 \u00e8 quindi nella rosa del primo scudetto azzurro, pur non disputando alcuna gara in campionato e raccogliendo solo qualche presenza in panchina. \nNello stesso anno partecipa alla conquista della Coppa Italia, subentrando a pochi minuti dalla fine nella semifinale contro il Cagliari.\nUn legame di grande amicizia lo lega in questo periodo a Maradona, al cui fianco \u00e8 spesso inquadrato nei festeggiamenti per lo scudetto e anche come \"consolatore\" dopo il decisivo errore dal dischetto da parte del campione argentino, contro il Tolosa, che costa al Napoli l'eliminazione dalla Coppa UEFA.\nPuzone \u00e8 successivamente oggetto di un nuovo prestito al Catania, prima della cessione definitiva allo Spezia nel 1988.\nChiude la carriera professionistica l'anno successivo nell'Ischia Isolaverde, a soli 27 anni.\nDopo un breve periodo di inattivit\u00e0 riprende a giocare nei dilettanti prima a Sezze Setino per concludere poi definitivamente a Caivano con la locale Boys Caivanese.\nDopo il ritiro.\nNel giugno 2020, durante la trasmissione radiofonica \"La radiazza\", un ascoltatore rende nota la difficile situazione di Puzone, che vive per strada ad Acerra in condizioni di assoluta indigenza, cosa che viene poi resa nota anche tramite il programma di Barbara d'Urso Pomeriggio 5.\nSar\u00e0 grazie anche al sostegno dei tanti amici ed ex compagni che Puzone nel 2021 ritorner\u00e0 ad una vita dignitosa."}
{"id": "2244227", "revid": "149727", "url": "https://it.wikipedia.org/wiki?curid=2244227", "title": "Hittistetten", "text": ""}
{"id": "2244229", "revid": "122057428", "url": "https://it.wikipedia.org/wiki?curid=2244229", "title": "Ordine della Casata ernestina di Sassonia", "text": "L'ordine della Casata ernestina di Sassonia fu un ordine comune agli stati di Sassonia della regione della Turingia, comprendente i ducati di Sassonia-Coburgo-Gotha e Sassonia-Meiningen, i quali erano entrambi retti da membri del ramo ernestino della dinastia dei Wettin di Sassonia.\nStoria.\nDurante la ridistribuzione delle eredit\u00e0 della linea ernestina della casata di Wettin, l'ordine commemorativo di questa casata venne fondato il 25 dicembre 1833 di comune accordo tra i capi reggenti dei vari ducati della Turingia, ovvero Federico di Sassonia-Altenburg, Ernesto I di Sassonia-Coburgo-Gotha e Bernardo II di Sassonia-Meiningen. Questa onorificenza si distingueva per essere una medaglia abbinata alla casata e non allo stato e per tanto venne concessa in maniera paritaria dai tre duchi per ricompensare quanti si fossero distinti a favore dello stato.\nDedicatario dell'ordine, indirettamente, fu Ernesto I di Sassonia-Gotha-Altenburg, antenato comune ai tre duchi, dal quale si originarono tutte le divisioni da cui derivarono quindi gli stati stessi che erano retti dalla linea ernestina.\nL'onorificenza era suddivisa in cinque classi di benemerenza:\nDal computo dei membri aventi la gran croce erano per\u00f2 esclusi tutti i principi della casata regnante che avessero raggiunto i 18 anni di et\u00e0.\nLe tre concessioni ed i tre grandi maestri dell'ordine erano sempre in contatto e come tale dovevano registrare agli altri membri la concessione di un dato grado dell'ordine, per il quale esisteva un solo archivio di riferimento, unitario per i tre ducati ernestini. Per l'approvazione della nomina di un candidato, pertanto, perlomeno 2 duchi su 3 dovevano essere d'accordo sulla nomina.\nInsegne.\nLa medaglia dell'ordine della Casata ernestina di Sassonia consisteva in una croce di Malta smaltata di bianco, pomata e bordata d'oro, con leoni passanti all'altezza degli angoli delle braccia della croce. Sul diritto, il medaglione centrale alla croce, mostrava un ritratto di Ernesto I (dedicatario dell'ordine) in oro rivolto verso sinistra, circondato da un anello smaltato di blu recante in oro la scritta \"Fideliter et constanter\" (\"Pi\u00f9 fedelmente e pi\u00f9 costantemente\"). Attorno alla fascia blu, si trovava un'ulteriore fascia costituita da una corona d'alloro smaltata di verde. Sul retro del medaglione si trovava lo stemma di Sassonia con l'iscrizione della data di fondazione in oro e la stessa corona d'alloro smaltata di verde del diritto.\nLa medaglia era sostenuta al nastro tramite una corona reale dorata.\nVerso il 1864, per differenziare le differenti concessioni dell'ordine da parte dei diversi stati, venne applicata sul braccio superiore una letterea indicante l'iniziale del monarca che l'aveva concessa (\"F\" per Federico di Sassonia-Altenburg, \"E\" per Ernesto I di Sassonia-Coburgo-Gotha e \"B\" per Bernardo II di Sassonia-Meiningen).\nLa placca dell'ordine rappresentava nel medaglione lo stemma di Sassonia, circondato da una raggera d'argento e dal motto dell'ordine.\nIl conferimento della gran croce, inoltre, apportava il titolo nobiliare ereditario a chi non ne disponeva e consentiva a chi lo avesse gi\u00e0, di avanzare al grado successivo (da cavaliere a barone, da barone a conte e cos\u00ec via).\nIl nastro dell'ordine era cremisi con una striscia verde scuro su ciascun lato.\nLa collana dell'ordine, concessa in particolari esempi di benemerenza, consisteva in un collare d'oro che alternava alle croci dell'ordine la lettera \"E\" accompagnata da leoni e dallo stemma della Sassonia."}
{"id": "2244230", "revid": "294680", "url": "https://it.wikipedia.org/wiki?curid=2244230", "title": "Debout la France", "text": "Debout la France (in italiano: \"Alzati Francia\") \u00e8 un partito politico francese neogollista e sovranista, fondato nel 2008 su iniziativa di Nicolas Dupont-Aignan con la denominazione di Debout la R\u00e9publique. Ha assunto l'odierna denominazione nell'ottobre 2014.\nIn passato \u00e8 stato membro dell'Alleanza per la Democrazia Diretta in Europa e, precedentemente, di EUDemocrats.\nStoria.\n\"Debout la R\u00e9publique\" nasce come corrente del partito gollista RPR (\"Rassemblement pour la R\u00e9publique\") il 3 febbraio 1999 ad opera di Nicolas Dupont-Aignan. Resta una corrente del partito gollista, RPR prima e poi Unione per un Movimento Popolare, fino alla fuoriuscita di Dupont-Aignan nel 2007. \nIl primo congresso \u00e8 stato organizzato il 23 novembre 2008. Il partito ha due deputati eletti all'Assembl\u00e9e nationale ed un senatore.\nAlle Elezioni presidenziali in Francia del 2012 il leader del partito Nicolas Dupont-Aignan ottiene l'1,7% dei voti al primo turno e si posiziona al 7\u00ba posto tra i vari candidati alla presidenza della repubblica. \nAlle Elezioni presidenziali in Francia del 2017 Dupont-Aignan ottiene il 4,75% al primo turno. Il 28 aprile annuncia il suo sostegno per il ballottaggio a Marine Le Pen, che in caso di vittoria lo avrebbe nominato primo ministro."}
{"id": "2244241", "revid": "709565", "url": "https://it.wikipedia.org/wiki?curid=2244241", "title": "Chip &amp; Charly", "text": "Chip &amp; Charly \u00e8 una serie televisiva animata di 26 episodi trasmessa da France 2, prodotta da France Animation e D'Ocon Films Productions. Essa \u00e8 tratta dall'omonima collana di libri per bambini ideata in Germania da Erhard Dietl e Gabriel Nemeth per la Ravensburger tra il 1988 e il 1992.\nLa sua prima messa in onda in Italia fu su Junior TV negli anni '90, mentre \u00e8 stato replicato recentemente su Super 3.\nTrama.\nIl coniglio Chip e il topolino Charly sono i protagonisti di numerose avventurose tra casi e misteri investigativi pronti per essere risolti."}
{"id": "2244243", "revid": "124924369", "url": "https://it.wikipedia.org/wiki?curid=2244243", "title": "Marcello Tommasi", "text": "Attivo principalmente a Firenze, Parigi e Pietrasanta, fu considerato \"l'erede simbolico del Neoplatonismo quattrocentesco\".\nBiografia.\nNato in una famiglia d'artisti (era figlio dello scultore Leone Tommasi e fratello del noto pittore Riccardo Tommasi Ferroni), si laure\u00f2 in Lettere all'Universit\u00e0 di Firenze, conseguendo nel 1966 il dottorato in Storia dell'Arte, con una tesi su Pietro Tacca.\nTra il 1948 e il 1958 frequent\u00f2 lo studio di Pietro Annigoni, disegnando, dipingendo e progressivamente rivolgendo il suo impegno alla scultura.\nMarcello Tommasi visse principalmente tra Firenze e la Versilia, spostandosi spesso nell'amata Parigi. Maestro dell'arte figurativa, lavor\u00f2 molto sia nell'ambito dell'arte sacra che in quella secolare, prendendo spesso spunto dai miti greci. La sua enorme produzione comprende centinaia di opere fra disegni, bozzetti, sculture, dipinti e affreschi.\nCollocazione delle opere.\nSue opere si trovano al Gabinetto dei disegni e delle stampe agli Uffizi, nel Museo nazionale di Varsavia, nelle gallerie d'arte moderna di Barcellona, di Malaga, di Piacenza e in quella del Vaticano; al Museo Azorin di Mon\u00f3var e al Museo Casa Natale di Michelangelo Buonarroti di Caprese Michelangelo; presso la Biblioteca Nazionale di Parigi, all'Universit\u00e0 di Pisa e all'Istituto di Storia dell'Arte dell'Universit\u00e0 di Firenze.\nNumerose sculture e gruppi bronzei e marmorei di Tommasi sono collocate in chiese monumentali, palazzi pubblici e importanti piazze, in Italia e all'estero. Solo per citarne alcune tra le principali:\nAltri dipinti e affreschi adornano molte chiese italiane."}
{"id": "2244245", "revid": "287204", "url": "https://it.wikipedia.org/wiki?curid=2244245", "title": "Il mistero del drago", "text": "Il mistero del drago (titolo originale \"The Dragon Murder Case\") \u00e8 un romanzo poliziesco del 1934 di S.S. Van Dine, il settimo della serie in cui indaga Philo Vance, aristocratico esteta dai poliedrici interessi.\nTrama.\nIl sergente Heath della polizia di New York viene chiamato una calda sera di agosto presso un'antica tenuta sita all'interno dell'isola di Manhattan per indagare sulla misteriosa scomparsa nella piscina di Montague, un ospite del signor Stamm, il proprietario della tenuta. Stamm aveva riunito nella sua villa, ove risiede con la sorella e l'anziana madre, un gruppo di amici per trascorrere insieme il fine settimana. \nA fine serata Montague aveva proposto di fare il bagno nella piscina, in realt\u00e0 un laghetto artificiale chiamato \"la pozza del Drago\", ed era stato il primo a tuffarsi. Ben presto gli altri ospiti si accorgono che qualcosa di terribile deve essere accaduto, visto che Montague non riemerge dopo il tuffo.\nIl sergente Heath, accorso sul luogo della disgrazia, si rende conto che c'\u00e8 qualcosa che non quadra nella ricostruzione dell'incidente - soprattutto perch\u00e9 \u00e8 chiaro che la scomparsa di Montague sembra far comodo un po' a tutti.\nHeath informa dei fatti e delle sue perplessit\u00e0 il procuratore distrettuale Markham, mentre questi si trova ancora in visita presso il vecchio amico Philo Vance, che ha cos\u00ec la possibilit\u00e0 di cimentarsi nel ruolo di \"amicus curiae\" con un nuovo mistero, un mistero che questa volta sembra scaturire da antiche superstizioni dei nativi americani su un mitico drago che dimora nella pozza.\nCritica.\n\"\"Il mistero del drago\" presenta nella prima met\u00e0 un memorabile 'delitto impossibile', che \u00e8 completamente originale come enigma. La soluzione non \u00e8 intelligente quanto il problema stesso. Ma \u00e8 fattibile, e ha il merito di estendere la narrazione dettagliata e bizzarramente atmosferica del problema del delitto impossibile. (...) La soluzione \u00e8 breve, semplice e utilizza la forza bruta per escogitare un modo di commettere i delitti. Ma le successive riletture dimostrano che la soluzione \u00e8 leale, e anche in sintonia con il tono surrealistico del libro.\""}
{"id": "2244248", "revid": "729019", "url": "https://it.wikipedia.org/wiki?curid=2244248", "title": "Stansted Express", "text": "Lo Stansted Express \u00e8 un treno navetta che collega la stazione londinese di Liverpool Street all'aeroporto di Londra Stansted, operato dall'impresa ferroviaria Greater Anglia.\nIl servizio ha una frequenza di un treno ogni 15 minuti ed il viaggio dura da 46 minuti ad oltre un'ora durante le ore di punta.\nDiversamente da quanto avviene per gli analoghi servizi Heathrow Express e Gatwick Express, il servizio non \u00e8 non stop e ferma alle stazioni intermedie di Tottenham Hale (con interscambio con la metropolitana di Londra per un facile accesso al West End ed al North London), Bishop's Stortford e Harlow. Lo Stansted Express usava in origine una flotta di cinque treni \"Class 322\" prima che venisse deciso di passare ad un treno dedicato, il \"Class 317\" di cui vennero messi in linea nove esemplari. Oggi \u00e8 in servizio una flotta di dodici treni \"Class 317/8\"."}
{"id": "2244251", "revid": "117706", "url": "https://it.wikipedia.org/wiki?curid=2244251", "title": "Phase-Frequency Detector", "text": ""}
{"id": "2244255", "revid": "287204", "url": "https://it.wikipedia.org/wiki?curid=2244255", "title": "Casper and the Angels", "text": "Casper and the Angels \u00e8 una serie televisiva animata prodotta da Hanna-Barbera con protagonista Casper."}
{"id": "2244267", "revid": "106653552", "url": "https://it.wikipedia.org/wiki?curid=2244267", "title": "Traudl Hecher", "text": "\u00c8 madre di Elisabeth e Stephan G\u00f6rgl, a loro volta sciatori della nazionale austriaca.\nBiografia.\nSciatrice polivalente attiva negli anni 1960, la Hecher debutt\u00f2 in campo internazionale in occasione degli VIII Giochi olimpici invernali di , validi anche come Campionati mondiali, vincendo la medaglia di bronzo nella discesa libera, classificandosi 25\u00aa nello slalom gigante e non completando lo slalom speciale. Due anni dopo ai Mondiali di Chamonix si piazz\u00f2 6\u00aa nella combinata, mentre ai IX Giochi olimpici invernali di , suo congedo olimpico, vinse nuovamente la medaglia di bronzo nella discesa libera (anch'essa valida ai fini iridati), si classific\u00f2 8\u00aa nello slalom gigante e non complet\u00f2 lo slalom speciale.\nChiuse la carriera prendendo parte alla prima stagione della Coppa del Mondo: ottenne il 6\u00ba posto nella gara inaugurale, lo slalom speciale di Oberstaufen del 7 gennaio, e in seguit\u00f2 sal\u00ec due volte sul podio, con due terzi posti: il 1\u00ba febbraio a Monte Bondone in slalom speciale e il 26 marzo a Jackson Hole in slalom gigante, ultimo piazzamento in carriera."}
{"id": "2244271", "revid": "1573940", "url": "https://it.wikipedia.org/wiki?curid=2244271", "title": "Helix (zoologia)", "text": "Helix \u00e8 un genere di molluschi gasteropodi della famiglia Helicidae.\nTassonomia.\nIl genere comprende le seguenti specie:"}
{"id": "2244283", "revid": "85053", "url": "https://it.wikipedia.org/wiki?curid=2244283", "title": "Marina della Repubblica Argentina", "text": ""}
{"id": "2244289", "revid": "85053", "url": "https://it.wikipedia.org/wiki?curid=2244289", "title": "Argentine Navy", "text": ""}
{"id": "2244297", "revid": "599", "url": "https://it.wikipedia.org/wiki?curid=2244297", "title": "George Whitelaw Mackey", "text": ""}
{"id": "2244307", "revid": "709565", "url": "https://it.wikipedia.org/wiki?curid=2244307", "title": "Davy Crockett (serie animata)", "text": "Davy Crockett \u00e8 una serie televisiva animata prodotta da Animage."}
{"id": "2244310", "revid": "1305772", "url": "https://it.wikipedia.org/wiki?curid=2244310", "title": "Santa Severa", "text": "Il nome di Santa Severa si pu\u00f2 riferire a:"}
{"id": "2244315", "revid": "228587", "url": "https://it.wikipedia.org/wiki?curid=2244315", "title": "Festisei", "text": "Festisei \u00e8 una localit\u00e0 (non \u00e8 considerata frazione) del comune di Pedavena, in provincia di Belluno.\n\u00c8 situata a ovest del capoluogo comunale, alle pendici del Col Melon. Vi si accede tramite la strada provinciale 39 \"del Monte Avena\" che conduce al passo Croce d'Aune, oppure tramite la strada comunale proveniente da Facen, passando per la localit\u00e0 Palazzina.\nPopolazione.\nFestisei conta qualche decina di abitanti, frazionati in due nuclei, distanti circa due centinaia di metri.\nUn nucleo residente sulla strada che si dirama tra Facen e Pedavena, l'altro sulla strada per Croce d'Aune. Su quest'ultimo si pu\u00f2 trovare l'oratorio (e annessa Cappella) di Festisei.\nMonumenti e luoghi d'interesse.\nL'oratorio.\nSi trova in localit\u00e0 Altor, toponimo che rimanda alla famiglia dalla Torre, di origine milanese, della quale \u00e8 rappresentato lo stemma sul portale d'ingresso del cascinale adiacente alla cappella, ricavato forse da un edificio fortificato.\nLa facciata presenta al centro un portale marmoreo costituito da una porta di accesso con arco a tutto sesto sorretto da pilastri con capitelli. Al centro dell'arco si trova un capochiave a volta ionica, al quale fanno riscontro due modiglioni diversamente lavorati che sorreggono l'architrave in corrispondenza dei sottostanti sostegni. Ai lati del portale si trovano dei vani che accolgono ciascuno un affresco oramai purtroppo quasi illeggibili.\nLa facciata si conclude con un timpano il cui centro \u00e8 occupato da una finestra circolare. Il campanile, architettonicamente in assoluta analogia con la chiesa, \u00e8 collocato curiosamente al centro della copertura ed ha ancora allocata la campana originale. Secondo una citazione di \"G. Corso\", desunta da una ricerca di archivio, la campana della chiesetta fu benedetta nel 1659.\nGli interni si articolano in un'unica aula priva di decorazioni pittoriche, ma presenta una soffittatura a crociera che si imposta su pennacchi in muratura (gli intonaci erano anticamente in marmorino nella parte inferiore).\nL'atto costitutivo della Cappella \u00e8 tuttora conservato e risale al 24 maggio 1706: il vescovo Antonio Polcenigo concede a don Cristoforo della Torre il permesso di costruzione dell'Oratorio intitolato a San Valentino.\nEconomia.\nIl territorio circostante si caratterizza per le attivit\u00e0 primarie, ovvero agricoltura (prevalentemente mais) e allevamento (si contano numerose malghe per la produzione di latticini e carne bovina).\nL'attivit\u00e0 di cacciagione \u00e8 relativamente limitata in quanto il territorio \u00e8 adiacente al Parco Nazionale Dolomiti Bellunesi.\nSport.\nPer quattro volte il Giro d'Italia \u00e8 passato per Festisei, l'ultima \u00e8 stata la quarta tappa dell'edizione 2009."}
{"id": "2244316", "revid": "285418", "url": "https://it.wikipedia.org/wiki?curid=2244316", "title": "Pivot (pallamano)", "text": "Il pivot \u00e8 un ruolo della pallamano.\nCaratteristiche.\nL'atleta che gioca in tale posizione ha il compito di segnare i gol per la propria squadra. Oltre a posizionarsi attorno all'area dei 6 metri, da cui pu\u00f2 cercare il tiro a rete, si occupa di contrastare il centrale e i terzini avversari creando spazio utile per l'inserimento delle ali.\nPer svolgere al meglio i suoi compiti, il pivot deve avere un buon controllo di palla e la precisione nel tiro in porta; sono altres\u00ec necessarie una buona visione di gioco, doti di acrobazia per tirare in tuffo e doti fisiche, per resistere ai contatti con gli avversari ed ai falli."}
{"id": "2244317", "revid": "599", "url": "https://it.wikipedia.org/wiki?curid=2244317", "title": "Maginus", "text": ""}
{"id": "2244318", "revid": "643662", "url": "https://it.wikipedia.org/wiki?curid=2244318", "title": "Aleksandr Zhirov", "text": ""}
{"id": "2244322", "revid": "767487", "url": "https://it.wikipedia.org/wiki?curid=2244322", "title": "Antonio Scanaroli", "text": "Laureatosi nel 1494 all'Universit\u00e0 di Ferrara, fu allievo del Leoniceno.\nTornato a Modena, difese le tesi del maestro, contro l'attacco mosso dal veronese Natale Montesauro, intervenendo a pieno titolo nella cosiddetta \"disputa di Ferrara\", il dibattito sulla sifilide che coinvolse diversi medici fra la fine del XV e l'inizio del XVI secolo. In tal senso scrisse il trattato \"Disputatio utilis de morbo gallico et opinionis Nicolai Leoniceni confirmatio contra adversarium eandem opinionem oppugnantem\" pubblicato a Bologna nel 1498.\nFond\u00f2 il collegio dei medici di Modena."}
{"id": "2244325", "revid": "633110", "url": "https://it.wikipedia.org/wiki?curid=2244325", "title": "\u0160koda 10 cm Vz. 1914", "text": "Lo \u0160koda 10\u00a0cm Vz. 1914 o 10\u00a0cm Feldhaubitze M. 14 (10\u00a0cm FH 14) era un obice prodotto dalla \u0160koda per l'Imperial regio esercito austro-ungarico. Fu utilizzato largamente da numerose altre nazioni nel periodo interbellico e durante la seconda guerra mondiale.\nStoria.\nServizio con l'Imperial regio esercito austro-ungarico.\nIl pezzo venne costruito, oltre che dalla \u0160koda, anche dalla B\u00f6hler di Kapfenberg, per un numero di 6\u00a0458 bocche da fuoco \"Vz. 14\" e 346 bocche da fuoco Vz. 16. .\nL'annessione dell'Austria da parte della Germania nazista port\u00f2 il \"10 cm FH 14\" negli arsenali della Wehrmacht, presso la quale fu ridenominato \"10\u00a0cm leFH 14(\u00f6)\", mentre i pezzi catturati agli italiani dopo l'armistizio di Cassibile furono designati \"10\u00a0cm leFH 14(i)\".\nServizio nel Regio Esercito.\nDopo la fine della prima guerra mondiale l'Italia ne acquis\u00ec come preda bellica e altri come riparazione per i danni di guerra, di entrambi i modelli. I pezzi furono revisionati dall'Arsenale del Regio Esercito di Torino (ARET), che si avvalse anche della collaborazione di officine private. Tuttavia, fino al 1932, anno in cui fu messa a punto una nuova generazione di proiettili, l'impiego fu pesantemente limitato dalla mancanza di munizioni. Fra l'altro con i proiettili Mod. 32, dato il miglior profilo balistico degli stessi, la gittata del pezzo aumentava di circa 500 m nei confronti di quella del pezzo nel corso del servizio con l'imperiale e regio Esercito. Fu tentato anche, in analogia a quanto fatto in Cecoslovacchia con il Vz. 19, di migliorare la balistica del pezzo aumentando la lunghezza della canna a 22 calibri, tuttavia con questo accorgimento la gittata comunque non super\u00f2 i 10\u00a0100 m. .\nI pezzi equipaggiavano molte batterie da posizione della Guardia alla Frontiera, mentre nel Regio Esercito vennero assegnati ad una batteria di ogni reggimento di artiglieria divisionale. All'inizio della seconda guerra mondiale il Regio Esercito e Guardia alla Frontiera avevano 1\u00a0325 obici \"Mod. 14\" a traino animale o in postazione fissa, 199 obici \"Mod. 14\" a traino meccanico e 181 obici da montagna \"Mod. 16\". I pezzi utilizzati in Africa settentrionale risultarono inferiori come caratteristiche alle artiglierie campali britanniche (quali il 25 libbre). .\nNonostante fosse estremamente carente per quanto riguardava le caratteristiche minime richieste ad un pezzo controcarri (ampio settore di tiro orizzontale ed alta velocit\u00e0 velocit\u00e0 iniziale), il pezzo fu comunque usato in tale ruolo e vennero approntati proiettili a carica cava (EP, disponibili dalla seconda met\u00e0 del 1942 e EPS disponibili dal maggio 1943), efficaci anche contro i T-34 sovietici, mentre \u00ab...sulla torretta del KW1 ... con angolo di impatto 75\u00b0 si sono ottenute lesioni gravi con distacco di grosso menisco e -in un caso- anche un foro passante di mm 10x2\u00bb.\nOltre agli esemplari catturati dai tedeschi successivamente all'8 settembre 1943 (denominati \"10\u00a0cm leFH 315(i)\", alcuni pezzi furono utilizzati da reparti della RSI: \u00e8 documentato l'utilizzo di un batteria armata di 100/17 della RSI nella zona di Bocca di Magra\nServizio nell'Esercito Italiano.\nNel dopoguerra il pezzo fu adattato all'uso come artiglieria da montagna, con le denominazioni \"100/17 Mod. 14 mont\" e \"100/17 Mod. 16 mont\" dopo una serie di modifiche effettuate presso l'Arsenale militare di Napoli. L'affusto venne dotato di ruote pneumatiche ed il trasporto veniva effettuato in due carichi (bocca da fuoco-culla e affusto-scudo).\nSuccessivamente la bocca da fuoco fu modificata aggiungendo un manicotto per allungare la canna, ricalibrandola per l'uso di munizionamento NATO, portando la canna al calibro 105/22 (\"105/22 Modello 14/61\") ed ampliando il settore di tiro in elevazione (+65\u00b0). Alla volata fu aggiunto un freno di bocca due luci. Con questo pezzo era possibile sparare con un'elevazione fino a 55\u00b0 con la carica 6 (carica massima) e fino a 65\u00b0 con carica 5. La sala, le ruote e la piattaforma circolare di brandeggio erano quelle dell'Ordnance QF 25 lb britannico. Questo pezzo oper\u00f2 con i gruppi da campagna delle divisioni motorizzate. Le prestazioni di questo pezzo erano superiori a quelle dell'M101 statunitense di pari calibro sia in ampiezza del settore di tiro (senza utilizzare la piattaforma di brandeggio) sia in leggerezza del complesso.\nNel corso degli anni sessanta il 105/22 Mod. 14/61 fu passato in riserva, ma era ancora considerato in dotazione nel 1984, .\nL'unico pezzo attualmente (2009) in servizio \u00e8 un \"105/22 Mod. 14/61\" che si trova a Roma sul Gianicolo, che dal 1991 spara il quotidiano colpo di cannone a salve per indicare il mezzogiorno nella capitale.\nLa tecnica.\nIl munizionamento era del tipo a cartoccio bossolo, con proietto separato dalla carica di lancio, che era contenuta in un bossolo di ottone. Erano disponibili 6 cariche di potenza diversa.\n. Per il traino in montagna il pezzo veniva scomposto in tre carichi su tre diversi carrelli:\nLa batteria da \"100/17 Mod. 14\" composta da 4 obici, 2 mitragliatrici per la difesa ravvicinata e 4 cassoni portamunizioni. Essa in convoglio si stendeva per 185 m e poteva muovere su strada alla velocit\u00e0 di 8 km/h.\nPezzi ancora esistenti.\nAlcuni obici delle varie serie sono ancora in mostra presso monumenti e musei:"}
{"id": "2244331", "revid": "436907", "url": "https://it.wikipedia.org/wiki?curid=2244331", "title": "Discografia di Tormento", "text": "La discografia di Tormento, cantautore hip hop italiano, \u00e8 costituita da sette album in studio, un mixtape e un EP, pubblicati tra il 2002 e il 2015, pi\u00f9 numerose collaborazioni con aristi appartenenti alla scena rap italiana."}
{"id": "2244337", "revid": "357738", "url": "https://it.wikipedia.org/wiki?curid=2244337", "title": "Tricella spiralis", "text": ""}
{"id": "2244339", "revid": "119322307", "url": "https://it.wikipedia.org/wiki?curid=2244339", "title": "Fratellino e Sorellina", "text": " Fratellino e Sorellina \u00e8 una famosa fiaba europea, contenuta nella raccolta \"Kinder- und Hausm\u00e4rchen\" dei fratelli Grimm, dove si trova alla posizione n\u00ba 11 con il titolo di \"Br\u00fcderchen und Schwesterchen\".\nTrama.\nUn fratellino e una sorellina, stanchi delle umiliazioni e dei soprusi della loro matrigna, decidono un giorno di fuggire di casa e cos\u00ec si ritrovarono a vagare nel bosco. La matrigna, per\u00f2, che era una strega, si accorge della loro fuga e fa un incantesimo a tutte le sorgenti del bosco, cosicch\u00e9 appena i due bambini avessero avuto sete si sarebbero recati alle fonti la cui acqua li avrebbe trasformati in belve. Quando il fratellino sta per bere da una sorgente, la sorellina sente il suo suono impetuoso dire \"Chi beve da me diventer\u00e0 una tigre\".\nLa sorellina implora disperatamente il fratellino di non bere dalla sorgente, per timore che si trasformi in una tigre e la attacchi. Cos\u00ec continuano per la loro strada, ma quando arrivano alla seconda sorgente, la sorellina sente: \"Chi beve da me diventer\u00e0 un lupo\". Ancora una volta, cerca disperatamente di impedire al fratellino di bere da esso. Con riluttanza, il fratellino alla fine accetta le sue suppliche, ma insiste di bere dalla prossima sorgente che incontrano. E cos\u00ec arrivano alla terza sorgente, e la ragazza sente il grido dell'acqua urlare: \"Chi beve da me diventer\u00e0 un capriolo\". Ma \u00e8 troppo tardi, perch\u00e9 suo fratello ha gi\u00e0 bevuto e si trasforma in un capriolo. La sorellina piange tanto ma decide di non abbandonarlo mai e gli lega la propria catenina d'oro al collo per non farlo fuggire. Dopo aver a lungo camminato giungono finalmente a una casetta dove decidono di fermarsi ad abitare, e per qualche tempo conducono una vita felice.\nUn giorno per tutto il bosco si sentono i corni risuonare e i cani latrare: \u00e8 il re che andava a caccia. Il capriolo comincia a scalpitare e, siccome aveva mantenuto l'uso della parola, manifesta alla sorellina il desiderio di uscire fuori per andare a vedere, pregandola cos\u00ec a lungo che ella, pur ansiosa, deve acconsentire ma gli disse di tornar presto e, una volta davanti alla porta, di farsi riconoscere dicendo \"Sorellina mia, lasciami entrare!\". Il fratellino si divert\u00ec tanto: i cacciatori lo inseguirono per tutto il bosco ma non riuscirono mai a prenderlo. Il giorno dopo succede lo stesso, ma i cacciatori riescono infine a ferirlo, cos\u00ec che egli se ne va zoppicando fino alla casetta e fu udito da uno di loro mentre chiedeva alla sorellina di farlo entrare. Il cacciatore raccont\u00f2 tutto al re, il quale disse che il giorno seguente avrebbero cacciato di nuovo il capriolo, ma senza fargli male, perch\u00e9 questo li conducesse fino alla casetta e cos\u00ec avvenne. Quando il re vede la fanciulla se ne innamora perdutamente e le chiede di sposarlo. La bambina, sebbene un po' spaventata, finisce per acconsentire ma a patto che anche il capriolo potesse vivere con loro al castello. Il re promise e insieme lasciarono la casetta.\nDopo le nozze vissero felici per molti anni, finch\u00e9 la vecchia matrigna non venne a sapere che i due bambini non erano morti nel bosco ma, anzi, erano felici alla corte del re e decise di tramare ancora una volta contro di loro. La donna si reca al castello e con l'inganno fa rinchiudere la regina, che aveva appena partorito un bel maschietto, e la fece soffocare con il fumo di un gran fuoco. Poi mette al suo posto nel letto la propria figlia naturale (brutta e senza un occhio) a cui diede con la magia il bell'aspetto della regina, ma a cui non pot\u00e9 restituire l'occhio perduto. Quando il re, tornato al castello, seppe di aver avuto un figlio, volle subito andare dalla sua bella regina, ma la strega, travestita da cameriera, fece di tutto per impedirglielo. Quella notte la bambinaia, che dormiva nella stanza del neonato, vede entrare la vera regina che allatta il figlioletto, accarezza il capriolo e se ne va. E cos\u00ec avvenne la notte seguente, finch\u00e9 la bambinaia non raccont\u00f2 tutto al re, il quale la terza notte volle restare sveglio per vedere con i suoi occhi. E cos\u00ec fu. Il re la riconobbe e dopo un suo abbraccio, la regina torna in vita. La matrigna e la figlia vengono processate per i loro crimini. La figlia viene bandita nel bosco e fatta a pezzi da animali selvatici, e la matrigna viene bruciata sul rogo. Nel momento esatto della sua morte, il capriolo diventa di nuovo umano e alla fine la famiglia si riunisce, e vissero felici e contenti.\nOrigini e varianti.\nLa prima opera scritta che riporta la storia di \"Fratellino e Sorellina\", con il titolo di \"Ninnillo e Nennella\", \u00e8 il \"Pentamerone\" di Giambattista Basile. La fiaba ha poi circolato per l'Europa con altri titoli mantenendo per\u00f2 intatta la trama principale. Particolarmente conosciuta \u00e8 la versione russa, intitolata \"Sorella Al\u00ebnu\u0161ka, Fratello Ivanu\u0161ka\" e contenuta nella raccolta \"Narodnye russkie skazki\" di Aleksandr Afanas'ev. Qui il fratellino si disseta in una pozza lasciata dall'impronta di uno zoccolo e si trasforma in un'oca anzich\u00e9 in un capriolo. La sorellina, poi, non sposa un re ma un uomo \"normale\" e nonostante ci\u00f2 viene comunque raggiunta dalla matrigna che vuole distruggere la sua fortuna. Un'altra differenza risiede nell'inesistenza della figura della figlia naturale della strega. Anche in questa versione, per\u00f2, il fratellino viene liberato dall'incantesimo solo con la punizione della malvagia matrigna.\nUn'altra versione, contenuta nella raccolta dei fratelli Grimm, \u00e8 \"L'agnellino e il pesciolino\".\nLa fiaba \u00e8 stata talvolta confusa con quella di \"H\u00e4nsel e Gretel\", conosciuta anche con il titolo di \"Fratellino e Sorellina\". I fratelli Grimm cercarono di distinguere le due storie proprio dando loro diversi titoli. La fiaba fu pubblicata nella loro raccolta \"Fiabe\" nel 1812 e vi furono apportate alcune modifiche nell'edizione del 1819.\nInterpretazioni.\nIl motivo della sorella che salva il fratello \u00e8 presente anche in altre storie, come \"I dodici fratelli\", \"I sette corvi\" e \"I sei cigni\". Nell'epoca e nei luoghi in cui la fiaba fu presumibilmente creata, molti uomini venivano chiamati alle armi dai sovrani come soldati mercenari e, di conseguenza, questi lasciavano tutto alle loro sorelle, sulle quali, d'altra parte, potevano esercitare maggior controllo, anche per quanto riguardava il loro matrimonio. Queste storie, dunque, sono state interpretate come il desiderio delle donne del ritorno dei propri fratelli a liberarle da tale controllo.\nLa moderna psicoanalisi interpreta il rapporto tra fratello e sorella di questa fiaba come metafora della dualit\u00e0 animale e spirituale dell'uomo. Secondo questa analisi, il fratello rappresenterebbe il lato istintivo e la sorella quello razionale. All'inizio della fiaba, infatti, i due fratelli sono ancora bambini e dimostrano chiaramente un'opposizione nelle loro rispettive scelte: il fratellino non riesce a controllare l'impulso di bere alla fonte e viene conseguentemente punito con la trasformazione in capriolo. Si noti, tra l'altro, la simbologia del gesto con cui la sorellina cinge il collo del fratellino con una catena d'oro, che suggerisce il tentativo di dominare il suo lato animale e a cui segue un periodo di relativa felicit\u00e0 in cui i due (quindi i due lati razionale ed istintivo) vivono armoniosamente. In tale contesto, \"Fratellino e Sorellina\" pu\u00f2 essere visto anche come racconto di formazione.\nUn'altra chiave interpretativa si \u00e8 soffermata sulla fedelt\u00e0 familiare nelle avversit\u00e0 e nella separazione."}
{"id": "2244340", "revid": "57342", "url": "https://it.wikipedia.org/wiki?curid=2244340", "title": "Don Chisciotte (serie animata 1980)", "text": " \u00e8 una serie televisiva animata giapponese prodotta da Ashi Productions. I personaggi dell'anime sono liberamente ispirati al romanzo \"Don Chisciotte della Mancia\", di Miguel de Cervantes.\nDoppiaggio.\nIl doppiaggio italiano \u00e8 stato effettuato presso lo studio Doppler Cinematografica."}
{"id": "2244341", "revid": "938", "url": "https://it.wikipedia.org/wiki?curid=2244341", "title": "EU Democrats", "text": ""}
{"id": "2244344", "revid": "117471683", "url": "https://it.wikipedia.org/wiki?curid=2244344", "title": "Go out policy", "text": "Definizione e motivazioni.\nCon il termine Go out policy si fa riferimento all'insieme delle misure adottate dal Governo cinese a partire dalla fine degli anni '90 volte a incentivare gli investimenti cinesi all'estero. Il concetto viene comunemente espresso con il termine inglese Go out policy oppure Go Global strategy (dal cinese \u8d70\u51fa\u53bb \"zouchuqu\" ovvero \"andare fuori\").\nLe motivazioni che hanno spinto il Governo a strutturare un programma di internazionalizzazione delle aziende cinesi si possono riassumere come segue:\nLa storia.\nLa Go out policy, avviata nel 1999, \u00e8 stata varata dal Governo cinese con l'obiettivo di promuovere gli investimenti cinesi all'estero . Il Governo, insieme alla CCPIT (China Council for the Promotion of International Trade), ha introdotto diverse misure per assistere le imprese locali nello sviluppo di una strategia di internazionalizzazione ed espansione sui mercati nazionali e internazionali. \nGli obiettivi del programma possono cos\u00ec essere riassunti: (1) aumentare gli investimenti cinesi diretti all'estero; (2) favorire la diversificazione della produzione industriale; (3) migliorare il livello e la qualit\u00e0 dei progetti d'investimento; (4) sviluppare nuovi canali finanziari; (5) creare marchi cinesi che abbiano riconoscibilit\u00e0 anche all'estero. \nSin dal lancio della Go out policy, le aziende cinesi hanno dimostrato un crescente entusiasmo verso opportunit\u00e0 d'investimento all'estero, in particolare per quanto riguarda le grandi imprese pubbliche. Dati recenti mostrano che gli investimenti cinesi diretti all'estero sono passati da 3 miliardi di dollari nel 1991 a 35 miliardi di dollari nel 2003 . Il trend \u00e8 stato confermato nel 2007, quando gli investimenti cinesi hanno raggiunto 92 miliardi di dollari . L'aumento di investimenti stranieri pu\u00f2 essere attribuito, da un lato, all'impegno concreto del Governo cinese a sostegno delle aziende che investono all'estero e, dall'altro, all'enorme capacit\u00e0 produttiva del paese, unita al basso costo della manodopera. \nLa crescita relativamente stabile dell'economia cinese, accompagnata dallo sviluppo di una cultura d'impresa sempre pi\u00f9 raffinata, fa inoltre pensare che, nel medio-lungo termine, gli investimenti cinesi all'estero saranno destinati ad aumentare. A tale proposito, il Governo cinese si \u00e8 dimostrato concretamente attivo nei confronti delle aziende locali che investono all'estero promuovendo lo sviluppo di un mercato di scambio di equities fra aziende cinesi e straniere. In particolare, il governo ha istituito una commissione ad hoc per la ristrutturazione di aziende pubbliche cinesi, la SASAC (State-Owned Asset Supervision Administration Commission). Tale commissione \u00e8 responsabile della supervisione e valutazione degli assets di aziende pubbliche, del controllo degli assets pubblici, del reclutamento dei dirigenti, della redazione di norme che migliorino il governo societario delle imprese pubbliche. La SASAC opera attraverso diverse piattaforme per lo scambio di azioni di aziende pubbliche o private tra cui CBEX (China Beijing Equity Exchange). CBEX \u00e8 la maggiore piattaforma per lo scambio di equities in Cina in termini di volume delle transazioni ed \u00e8 situata nel cuore del distretto finanziario di Pechino. CBEX ha di recente costituito tre basi internazionali in Italia, Giappone e negli Stati Uniti. La piattaforma italiana CMEX(China Milan Equity Exchange), creata nel 2007, \u00e8 il primo partner internazionale di CBEX e opera come tramite nella realizzazione di operazioni cross border da parte di aziende cinesi interessate ad investire in Italia o in Europa e di aziende europee che vogliano penetrare il mercato cinese.\nIn concomitanza con lo sviluppo della Go out policy, alcune fra le maggiori e pi\u00f9 prestigiose realt\u00e0 professionali cinesi stanno approdando sui mercati internazionali. King&amp;Wood, studio legale cinese di oltre 800 avvocati, ha aperto sedi in Giappone e negli USA, mentre Grandall Legal Group (uno fra i maggiori studi legali cinesi, con oltre 500 professionisti) ha costituito un hub europeo denominato \u201cChina-Europe Legal Group\u201d per assistere le imprese cinesi in Europa del quale fa parte, per l'Italia, lo studio legale \u201cCarone&amp;Partners\u201d.\nEsempi recenti della Go out policy.\nLe operazioni di fusione e acquisizione all'estero a opera di aziende cinesi di seguito riportate sono alcuni degli esempi pi\u00f9 significativi del successo della Go out policy: "}
{"id": "2244345", "revid": "1745361", "url": "https://it.wikipedia.org/wiki?curid=2244345", "title": "Offspring (personaggio)", "text": "Offspring \u00e8 un personaggio dei fumetti DC Comics, creato da Mark Waid. Figlio di Plastic Man, ne possiede gli stessi poteri di allungamento.\nBiografia.\nKingdom Come.\nLa prima apparizione di \"Offspring\" fu in una sola scena di un fumetto dallo stesso nome, uno spin-off della miniserie \"The Kingdom\". Comparve pi\u00f9 tardi nel numero finale della miniserie \"The Kingdom\", in squadra con Kid Flash (Iris West II), Nightstar e Ibn al Xu'ffasch nel tentativo di salvare la linea temporale da Magog. In questa versione il suo nome \u00e8 Ernie O'Brian. Viene considerato un giocherellone professionalmente e personalmente dai suoi amici, dalla sua famiglia e addirittura dai suoi nemici tuttavia accetta il posto nella squadra come un membro scherzoso. La sua relazione col padre \u00e8 vicina e felice ma la sua ragazza \u00e8 infelice per le conseguenze del suo comportamento strambo.\nContinuit\u00e0 della Linea Principale.\nSebbene Offspring non esistesse nella continuit\u00e0 contemporanea della DC, fu rivelato nelle pagine della Justice League che Plastic Man ha un figlio chiamato Luke \"Loogie\" McDunnagh - figlio illegittimo avuto da \"Angel\" McDunnagh - che ha poteri superiori a quelli di suo padre, che includono anche la possibilit\u00e0 di cambiare colore oltre che la forma.\nOffspring compare brevemente in \"Teen Titans\" vol. 3 numero 34 e viene mostrato mentre serve come membro della squadra durante il \"One Year Jump\". Il personaggio indossa un costume bianco con occhiali rossi ed un costume simile a quello di Offspring di \"The Kingdom\". Nel copione di Geoff Johns si scopre che \u00e8 infatti il figlio di Plastic Man, LukeM inoltre viene mostrata una fotografia che riprende Plastic Man e Offspring insieme.\nOffspring compare in 52 Week 35, dopo essere stato ricoverato per essersi allungato troppo per salvare venti membri del gruppo di eroi \"Everyman\" di Lex Luthor: questi aveva disattivato i loro poteri, causando dozzine di cadute dal cielo. Durante la sua comparsa viene chiamato da Plastic Man \"Ernie\" e non Luke.\nIn Week 40 assistette Acciaio nel lanciare un attacco alla Lexcorp quando Natasha venne catturata da Luthor. Pi\u00f9 tardi venne coinvolto nella Terza Guerra Mondiale e battuto da Black Adam ma la sua guarigione fu rapida, scherzando col padre sulla mancanza di umorismo dei suoi nemici superpotenziati e mostrando la stessa noncuranza e spiritosaggine del padre.\nIn \"Countdown to Mystery\" viene finalmente rivelato che \"Ernie\" \u00e8 un secondo nome, mentre il primo nome \u00e8 \"Luke\", ponendo cos\u00ec termine alla confusione dei lettori al riguardo.\nPoteri e abilit\u00e0.\nOffspring ha ereditato i poteri di Plastic Man ma, secondo Batman, ne ha un controllo migliore: pu\u00f2 allungarsi, deformarsi e cambiare taglia, densit\u00e0 e colore istantaneamente, pi\u00f9 efficacemente e con pi\u00f9 effetto rispetto al padre."}
{"id": "2244350", "revid": "599013", "url": "https://it.wikipedia.org/wiki?curid=2244350", "title": "Premi C\u00e9sar 1990", "text": "La cerimonia di premiazione della 15\u00aa edizione dei Premi C\u00e9sar si \u00e8 svolta il 4 marzo 1990 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Kirk Douglas e presentata da Claude-Jean Philippe e Pierre Tchernia. \u00c8 stata trasmessa da Antenne 2.\nIl film che ha ottenuto il maggior numero di candidature (undici) \u00e8 stato \"La vita e niente altro\" (\"La vie et rien d'autre\") di Bertrand Tavernier, mentre il film che ha ottenuto il maggior numero di premi (cinque) \u00e8 stato \"Troppo bella per te!\" (\"Trop belle pour toi\") di Bertrand Blier.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2244351", "revid": "2171936", "url": "https://it.wikipedia.org/wiki?curid=2244351", "title": "Torre Telecom Italia (Rozzano)", "text": "La Torre Telecom Italia di Rozzano \u00e8 un edificio situato nell'omonima localit\u00e0 in Provincia di Milano.\nStoria.\nInaugurata nel 1990, \u00e8 di propriet\u00e0 di Telecom Italia ed \u00e8 destinata alla trasmissione di segnali nell'ambito delle telecomunicazioni. \nCon i suoi 187 metri \u00e8 la quarta struttura architettonica pi\u00f9 alta d'Italia dopo il Grattacielo Unicredit, facente parte del Progetto Porta Nuova, la Torre Allianz, realizzata a Milano nell'area CityLife, e la ciminiera della Centrale termoelettrica di Tavazzano - Montanaso.\nCaratteristiche.\nLa sommit\u00e0, dove oltre alle antenne risiedono delle stanze panoramiche ad oggi utilizzate per servizio dai tecnici di Telecom Italia, \u00e8 raggiungibile con un ascensore esterno alla torre stessa che scorre all'interno di una struttura trasparente.\nA fianco della torre ci sono vari edifici adibiti a data center e uffici, oltre a un auditorium dove si tengono i consigli di amministrazione dell'azienda."}
{"id": "2244359", "revid": "486946", "url": "https://it.wikipedia.org/wiki?curid=2244359", "title": "100/17", "text": ""}
{"id": "2244360", "revid": "670104", "url": "https://it.wikipedia.org/wiki?curid=2244360", "title": "Osvaldo Napoli", "text": "Biografia.\nNato a Torino, vive a Giaveno.\nAttivit\u00e0 politica.\nDopo decenni di appartenenza alla Democrazia Cristiana, ricoprendo prima il ruolo di consigliere comunale di Giaveno (1975) e dopo di sindaco (due mandati tra il 1985 e il 2004), nel 1994 ha aderito a Forza Italia.\nElezione a deputato.\nNel 2001 \u00e8 eletto deputato alla Camera nelle liste di Forza Italia nel collegio di Giaveno e riconfermato nel 2006.\nRieletto alla Camera dei deputati nelle file del Popolo della Libert\u00e0 durante la XVI Legislatura.\nNei primi giorni del luglio 2009 \u00e8 stato eletto sindaco di Valgioie. \u00c8 stato, tra maggio ed ottobre 2011 presidente facente funzioni dell'ANCI nel periodo tra le dimissioni (per fine mandato come sindaco di Torino) di Sergio Chiamparino e l'elezione del nuovo presidente Graziano Delrio.\nNel dicembre 2010 \u00e8 eletto vicecapogruppo del PdL alla Camera, dopo le dimissioni dalla carica di Carmelo Briguglio, entrato nel gruppo di Futuro e Libert\u00e0 per l'Italia.\nNel febbraio 2013 \u00e8 ricandidato alla Camera dei deputati al sesto posto della lista PdL nella Circoscrizione Piemonte 1. Tuttavia il PDL ottiene soltanto tre seggi e Napoli rimane fuori dal Parlamento.\nA fine 2013, a seguito dello scioglimento del PdL, aderisce alla nuova Forza Italia contestualmente rifondata da Silvio Berlusconi.\nNel maggio 2014 viene rieletto Sindaco di Valgioie, incarico dal quale si dimetter\u00e0 nel maggio 2016 per candidarsi sindaco a Torino.\nIl 5 giugno 2016, alle elezioni comunali di Torino raccoglie il 5,31% che gli valgono l'elezione in Consiglio Comunale.\n\u00c8 consigliere della Fondazione Italia USA.\nIl 14 dicembre 2016 un gruppetto di persone facenti capo al cosiddetto \"Movimento dei Forconi,\" fra i quali spicca l'ex generale Antonio Pappalardo, dopo aver letto delle accuse fittizie, inscenano un tentativo di arresto nei suoi confronti nei pressi di Montecitorio.\nNel 2018 \u00e8 ricandidato alla Camera dei deputati nelle liste proporzionali di Forza Italia e viene eletto. Nell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico Napoli annuncia il suo voto contrario, in dissidenza con la linea ufficiale del partito, schierato per il \"S\u00ec\".\nIl 15 febbraio 2021 Osvaldo Napoli, Daniela Ruffino e Guido Della Frera, schierati apertamente contro la linea filo-sovranista del partito, lasciano Forza Italia per aderire il giorno seguente a Cambiamo!, movimento politico di Giovanni Toti, fondando la nuova componente \"Cambiamo!-Popolo Protagonista\" con cinque \"totiani\" e due ex M5S; di conseguenza in Comune a Torino cambier\u00e0 nome il gruppo da Forza Italia a Cambiamo!.\nIl 27 maggio seguente aderisce a Coraggio Italia, il nuovo partito fondato dal sindaco di Venezia Luigi Brugnaro insieme al Governatore della Liguria Giovanni Toti e a numerosi parlamentari di diversa provenienza (M5S, Forza Italia, Cambiamo!-Popolo Protagonista, Lega e Centro Democratico). Napoli diventa delegato d\u2019aula del gruppo alla Camera in quota Cambiamo! oltrech\u00e9 membro della direzione nazionale da novembre.\nAlle elezioni amministrative del 2021 si candida come sindaco di Mompantero, ma ottiene il 42.3% e viene sconfitto da una lista civica No Tav."}
{"id": "2244361", "revid": "709565", "url": "https://it.wikipedia.org/wiki?curid=2244361", "title": "Don Coyote e Sancho Panda", "text": "Don Coyote e Sancho Panda (\"The Adventures of Don Coyote and Sancho Panda\") \u00e8 una serie televisiva animata prodotta da Hanna-Barbera e Rai. I personaggi della serie sono liberamente ispirati ai protagonisti del romanzo \"Don Chisciotte della Mancia\" di Miguel de Cervantes, pubblicato nel 1605.\nIn Italia la serie \u00e8 stata trasmessa su Rai 1 nel 1992 all'interno de La Banda dello Zecchino.\nTrama.\nDon Coyote \u00e8 un cavaliere errante che viaggia di citt\u00e0 in citt\u00e0 compiendo vari atti eroici con l'aiuto del suo cavallo Ronzinante, del suo scudiero Sancho Panda e il sarcastico mulo di quest'ultimo, Tappo. Il gruppo intraprende battaglie nel nome della giustizia e della verit\u00e0, ma le loro avventure sono quasi sempre ostacolate dalla scarsa lucidit\u00e0 mentale di Don Coyote, che scambia spesso oggetti quotidiani per mostri e nemici."}
{"id": "2244368", "revid": "1444345", "url": "https://it.wikipedia.org/wiki?curid=2244368", "title": "Love Songs (Santana)", "text": "Love Songs \u00e8 una raccolta del gruppo musicale statunitense Santana, pubblicata il 3 febbraio 2004.\nDescrizione.\nIl disco raccoglie brani di successo di Santana che toccano il tema dell'amore."}
{"id": "2244370", "revid": "767487", "url": "https://it.wikipedia.org/wiki?curid=2244370", "title": "Ordine della Croce d'onore (Schwarzburg)", "text": "L'ordine della Croce d'onore fu un ordine cavalleresco comune ai principati di Schwarzburg-Rudolstadt e Schwarzburg-Sondershausen.\nStoria.\nL'ordine venne fondato dal principe Federico G\u00fcnther di Schwarzburg-Rudolstadt il 20 maggio 1853. Il 28 giugno 1857 egli sigl\u00f2 una convenzione con suo cugino, il principe G\u00fcnther Federico Carlo II di Schwarzburg-Sondershausen col quale concesse ai due principati di disporre di questa stessa onorificenza, appartenendo i due principi a due rami differenti, ma della stessa casata.\nOriginariamente la Croce d'onore veniva concessa in tre sole classi, alle quali si aggiunse una quarta nel 1873. La prima e la seconda classe si distinguevano dalle altre per avere la medaglia smaltata a colori ed inoltre la I classe era portata al collo tramite il nastro dell'ordine, ed era di dimensioni della seconda classe. Affiliate all'ordine si trovavano una medaglia d'oro ed una d'argento.\nI gradi di benemerenza risultarono quindi:\nInsegne.\nLa medaglia dell'ordine consisteva in una croce di Malta smaltata di bianco e bordata d'oro, con al centro un cartiglio d'oro smaltato al centro di blu di Prussia, con incise le iniziali del principe regnante (\"FG\" per Federico G\u00fcnther di Schwarzburg-Rudolstadt e \"GFC\" per G\u00fcnther Federico Carlo II di Schwarzburg-Sondershausen).\nSul retro, invece delle cifre, al centro del medaglione centrale si trovava un leone rampante in oro, rivolto verso sinistra.\nLa medaglia poteva anche essere concessa con spade per le concessioni in tempo di guerra o per particolari meriti militari, a cui si poteva aggiungere anche una corona d'alloro a sostegno della medaglia qualora si fossero riportati particolari meriti nei confronti del nemico.\nIl nastro era giallo con tre strisce blu.\nInsigniti notabili.\nTra gli insigniti pi\u00f9 notabili dell'ordine, si ricorda Gerd von Rundstedt, che divenne feldmaresciallo durante la seconda guerra mondiale, oltre a Gotthard Heinrici ed a G\u00fcnther Blumentritt, che si distinsero poi tutti nella seconda guerra mondiale. Tutti e tre gli insigniti avevano ricevuto la croce d'onore di III classe."}
{"id": "2244371", "revid": "1833487", "url": "https://it.wikipedia.org/wiki?curid=2244371", "title": "Severa di Pyrgi", "text": " \u00c8 venerata come santa dalla Chiesa cattolica.\nAgiografia.\nIl primo documento che parla di Severa \u00e8 un manoscritto dell'Abbazia di Farfa composto intorno all'anno 850 e narra la cattura, l'interrogatorio e il martirio della figlia di Massimo \"comes millenarius\", di famiglia cristiana.\nLa vicenda si svolge all'epoca delle persecuzioni contro i cristiani da parte dell'imperatore Diocleziano intorno all'anno 298.\nLa giovane Severa era prigioniera a Pyrgi insieme alla madre Seconda ed ai fratelli Marco e Calendino.\nSeconda, madre di Severa, muore prima di essere interrogata.\nSevera viene interrogata dal prefetto Flaviano che, durante un intenso ed appassionato colloquio, si converte e per questo viene decapitato a \"Centumcell\u00e6\" il 29 gennaio.\nDopo pochi mesi, il 5 di giugno, anche Severa ed i suoi fratelli subiscono il martirio con flagelli di piombo sulla spiaggia di Pyrgi e sepolti nello stesso luogo.\nCulto.\nNello stesso luogo dove viene sepolta Severa, fu costruita sicuramente una chiesa, come testimonia la stessa \"Passio\" che termina con: \"ubi florent orationes eorum et beneficia\" (dove fioriscono le loro preghiere e grazie). I resti archeologici della chiesa sono stati scoperti sotto il castello di Santa Severa (comune di Santa Marinella) e sono attribuiti al V-VI secolo.\nNel 1068 la localit\u00e0 identificata in Pyrgi era gi\u00e0 stata rinominata in Santa Severa prendendo il nome della martire che vi era venerata, infatti il conte Gerardo di Galeria aveva donato all'Abbazia di Farfa \"unam ecclesiam Sanct\u00e6 Sever\u00e6\" ed il castello vicino alla stessa chiesa.\nLa festivit\u00e0 di santa Severa viene ancora indicata al 5 giugno nei codici manoscritti dei secoli XI e XII ma, in un codice del XIV secolo, viene descritto il martirio di san Flaviano \"et socis eius\" che viene indicato al 29 gennaio insieme a Massimo, Seconda, Severa, Calendino e Marco. Da allora tutti i successivi cataloghi di santi ed i martirologi indicano la festivit\u00e0 al 29 gennaio fino agli \"Acta Sanctorum\" dei Bollandisti.\nIl culto di santa Severa fu mantenuto vivo per molti secoli dai precettori dell'Ospedale Santo Spirito, a cui la tenuta ed il castello di Santa Severa appartenevano dal 1482.\nNel 1674 viene posta con grande solennit\u00e0, sotto l'altare della chiesa di Santo Spirito in Sassia di Roma, un'urna di marmi pregiati contenente il corpo di santa Severa. Questo a dimostrazione della devozione da parte dei precettori del Santo Spirito verso la santa che fu venerata presso una delle pi\u00f9 importanti tenute dell'istituzione ospedaliera.\nLa festa.\nNel 1804 la festa di santa Severa venne spostata all'ultima domenica di gennaio con decreto della diocesi di Porto e Santa Rufina per interessamento del parroco di Santa Severa, don Francesco Tofani. Da allora la festa si \u00e8 celebrata fino al 1970, fu poi sospesa in seguito alla riforma liturgica malgrado il disappunto dei fedeli.\nLa festivit\u00e0, civile e religiosa, continua ad essere celebrata:in settembre a Santa Giusta, in provincia di Oristano, presso la chiesa dedicata a santa Severa.\nAltre tre chiese, in Sardegna, sono dedicate a santa Severa nelle localit\u00e0 di:\nL'eventuale ripristino della festa dedicata alla Santa \u00e8 atteso con favore dalla popolazione e potrebbe essere riportata all'originaria data del \"dies natalis\" (5 giugno).\nIconografia.\nPoche sono le raffigurazioni di santa Severa, poich\u00e9 il culto \u00e8 rimasto prevalentemente localizzato nell'ambito della tenuta laziale che ne porta il nome.\nNella chiesa dell'Assunta presso il castello di Santa Severa, la santa martire \u00e8 raffigurata, in una tela ad olio opera d'ignoto del XVIII secolo, con in mano la palma del martirio ed ai piedi gli strumenti del suo martirio, i flagelli piombati.\nNel borgo dell'omonimo castello, l'abside della cappella/battistero \u00e8 affrescato con una rappresentazione della santa che affiancata da San Sebastiano sono al cospetto della Vergine Maria nell'atto di \"presentarle\" Gabriele De Salis, precettore del Pio Istituto di S. Spirito.\nIn Sardegna, a Santa Giusta (OR), la santa \u00e8 raffigurata sia con la palma del martirio sia con in mano un piattino con sopra un piede, quest'ultimo in riferimento ad una pia leggenda dove si narra che dopo il martirio avvenuto nel Lazio, santa Severa si rec\u00f2 in volo in Sardegna dove, poggiando il piede su una pietra, vi lasci\u00f2 l'impronta."}
{"id": "2244372", "revid": "282094", "url": "https://it.wikipedia.org/wiki?curid=2244372", "title": "Richard Beer-Hofmann", "text": "Biografia.\nAlla prematura morte della madre, Beer-Hofmann, appartenente ad una famiglia ebraica della ricca borghesia, fu allevato dai nonni a Brno e a Vienna, dove negli anni ottanta studi\u00f2 legge laureandosi nel 1890. Conobbe gli scrittori Hugo von Hofmannsthal, Hermann Bahr e Arthur Schnitzler, con i quali ebbe una lunga amicizia culminata con la fondazione del gruppo \"Jung Wien\", grazie ai quali fu spinto a scrivere novelle e poesie.\nDai primi anni venti al 1932 fu direttore teatrale con Max Reinhardt, ed emigr\u00f2 nel 1939 a New York, mentre le sue opere venivano proibite nel III Reich. Nel 1945 prese la cittadinanza americana, poco prima della morte.\nEsponente della corrente letteraria della Wiener Moderne, esord\u00ec come scrittore nel 1893 con una antologia di novelle influenzate da Flaubert, e nel 1900 il romanzo \"Der Tod Georgs\" mise in evidenza il suo neo-romanticismo viennese, impregnato di indagini psicologiche, di elementi simbolici e di atmosfere trascendentali.\nOttenne il premio \"Volksschiller\" nel 1905, in Germania, e durante l'anno 1918 pubblic\u00f2 il prologo, intitolato \"Il sogno di Giacobbe\", di una trilogia davidica rimasta incompiuta, ma che comunque produsse \"Il giovane David\" nel 1933.\nNel 1945 fu premiato negli Stati Uniti dal \"National Institute of Arts and Letters\". L'anno successivo la sua morte, a New York fu creata la \"Beer-Hofmann Society\".\nLe sue opere sono legate al periodo di fine Ottocento, proprio il momento epocale di svolta per la monarchia asburgica, ed anche ad una particolare forma di giudaismo, impregnata di misticismo."}
{"id": "2244373", "revid": "729019", "url": "https://it.wikipedia.org/wiki?curid=2244373", "title": "TuttoTrasporti", "text": "TuttoTrasporti \u00e8 il mensile dedicato al trasporto su gomma dell'Editoriale Domus, la casa editrice fondata da Gianni Mazzocchi che pubblica anche Quattroruote.\nDescrizione.\nLa rivista viene distribuita sia in edicola sia in abbonamento e si occupa di attualit\u00e0, leggi e fisco, lavoro, strade, gestione e costi, logistica. Pubblica inoltre prove su strada dei veicoli da lavoro (dai furgoni ai mezzi pesanti) e rappresenta l'Italia nella giuria per l'assegnazione dei premi internazionali \"International Truck\", \"Bus of the year\", \"Coach of the year\" e \"Van of the Year\".\nUna sezione \u00e8 dedicata al trasporto passeggeri, con reportage e notizie di attualit\u00e0 sia sugli autobus da citt\u00e0 che sui gran turismo.\nLa sezione denominata \"Report\" informa su mercato, economia e finanza dell'autotrasporto.\nDirettori.\nL'editore, Gianni Mazzocchi, \u00e8 stato anche il primo direttore responsabile di TuttoTrasporti. Gli sono succeduti: Raffaele Mastrostefano, Lorenzo Raffo e Lorenza Moz (1\u00ba gennaio 2008 - 2010). Dal 2010 al 2015 ha firmato la rivista Marcello Minerbi che ha lasciato poi la guida all'editore Giovanna Mazzocchi. Da giugno 2017 il periodico \u00e8 diretto da Ambrogio Rovelli.\nDiffusione.\nLa rivista \u00e8 certificata Ads e ha una diffusione media accertata per il 2007 di poco sopra le 29\u00a0000 copie .\nLa pubblicit\u00e0 \u00e8 raccolta direttamente; la redazione si trova a Rozzano (Milano) ed \u00e8 composta da 11 giornalisti professionisti.\nSinergico alla rivista \u00e8 il sito internet e a TuttoTrasporti si affianca \"Tuttousato\", mensile sui veicoli commerciali e pesanti di seconda mano, con un'ampia sezione di annunci fotografici."}
{"id": "2244374", "revid": "709565", "url": "https://it.wikipedia.org/wiki?curid=2244374", "title": "Don Chisciotte (serie animata 1979)", "text": "Don Chisciotte (\"Don Quijote de la Mancha\") \u00e8 una serie televisiva animata prodotta da RTVE, ispirata dal romanzo \"Don Chisciotte della Mancia\" di Miguel de Cervantes.\nTrama.\nLa serie propone molte delle disavventure del comico cavaliere Don Chisciotte e del servo Sancho Panza, alla ricerca di principesse da sposare e di nemici fittizi da sconfiggere, come mulini a vento, mercanti e ladri."}
{"id": "2244387", "revid": "1149807", "url": "https://it.wikipedia.org/wiki?curid=2244387", "title": "Don Dracula", "text": " \u00e8 un manga scritto e disegnato da Osamu Tezuka a partire dal 28 maggio 1979 serializzato fino al 10 dicembre 1979 sulla rivista \"Weekly Sh\u014dnen Champion\", della casa editrice Akita Shoten. In Italia \u00e8 stato pubblicato da Ronin Manga in 3 volumi nel 2011 e da J-Pop in due volumi nel 2019. Dal fumetto \u00e8 stata tratta una serie televisiva animata giapponese prodotta dalla Tezuka Productions in soli 8 episodi, che reinterpreta in chiave demenziale le avventure del Conte Dracula.\nTrama.\nIl Conte Dracula dopo aver vissuto per anni in Transilvania \u00e8 venuto ad abitare a Tokyo con la figlia Chocolat e si \u00e8 inserito nella vita giapponese. La figlia va al liceo, ma \u00e8 costretta a frequentare le scuole serali perch\u00e9 essendo un vampiro non sopporta la luce del sole. Ed \u00e8 proprio per questo particolare che il terribile dottor Helsing, perennemente a caccia di vampiri, che si \u00e8 fatto assumere nella scuola come insegnante, riesce ad individuarla e a scoprire quindi anche il padre.\nIntanto il Conte Dracula, piuttosto imbranato, ha l'estrema necessit\u00e0 di bere il sangue di giovani vergini, ma ogni volta che esce nelle vie della citt\u00e0 per questo scopo, rimane coinvolto in numerose strane avventure causate dal fatto che gli abitanti non credono ai vampiri, e non riesce mai nel suo intento.\nMedia.\nManga.\nIl manga \u00e8 stato scritto da Osamu Tezuka e serializzato dal 28 maggio al 30 dicembre 1979 sulla rivista \"Weekly Sh\u014dnen Champion\" edita da Akita Shoten. In seguito i vari capitoli sono stati raccolti in tre volumi tank\u014dbon, pubblicati tra il 5 febbraio ed il 9 aprile 1980.\nIn Italia \u00e8 stato pubblicato da Kappa Edizioni sotto l'etichetta Ronin Manga a cadenza mensile nella collana \"Manga Nostalgia\" dal 16 aprile al 30 giugno 2011. Una riedizione ad opera di J-Pop, pi\u00f9 grande dell'originale contenente tutti i capitoli in due volumi, \u00e8 stata pubblicata dal 29 maggio al 26 giugno 2019.\nAnime.\nUn adattamento anime prodotto dallo studio d'animazione Tezuka Productions e diretto da Masamune Ochiai, \u00e8 stato trasmesso in Giappone su TV Tokyo dal 5 al 26 aprile 1982 per un totale di otto episodi. La serie animata segue abbastanza fedelmente il manga, anche se alcune situazioni sono state un po' alterate.\nIn Italia la serie venne trasmessa su diverse televisioni locali.\nColonna sonora.\nIn Italia sono state mantenute le sigle originali giapponesi."}
{"id": "2244390", "revid": "104458", "url": "https://it.wikipedia.org/wiki?curid=2244390", "title": "Andrew Weibrecht", "text": "Biografia.\nStagioni 2001-2006.\nWeibrecht, , si \u00e8 messo in luce nel 2001 vincendo la medaglia d'oro nello slalom gigante al Trofeo Topolino e ha debuttato in gare FIS il 17 dicembre dello stesso anno a Sunday River, classificandosi 39\u00ba in slalom speciale. Nella stessa localit\u00e0 il 27 febbraio 2002 ha esordito in Nor-Am Cup, arrivando 33\u00ba in slalom gigante, mentre in Coppa Europa la sua prima gara \u00e8 stata il supergigante di Bad Kleinkirchheim dell'11 gennaio 2005, che non ha completato.\nIl 15 febbraio 2006 ha colto a Big Mountain il suo primo podio in Nor-Am Cup (3\u00ba in supergigante), mentre nel marzo dello stesso anno si \u00e8 aggiudicato la medaglia di bronzo in supergigante ai Mondiali juniores del Qu\u00e9bec. Il 30 novembre successivo ha fatto il suo esordio in Coppa del Mondo partecipando alla supercombinata di Beaver Creek, senza completarla.\nStagioni 2007-2009.\nIl 13 dicembre 2006 a Panorama ha vinto la sua prima gara di Nor-Am Cup, una supercombinata; a fine stagione di \u00e8 aggiudicato sia il trofeo generale, sia la classifica di combinata. Il 29 novembre 2007 \u00e8 andato per la prima volta a punti in Coppa del Mondo, con il 14\u00ba posto ottenuto a Beaver Creek in supercombinata, e il giorno seguente \u00e8 entrato per la prima volta nei primi dieci, piazzandosi 10\u00ba in discesa libera.\nIl 19 gennaio 2008 a Crans-Montana in supergigante \u00e8 salito per la prima volta sul podio in Coppa Europa (3\u00ba) e il 12 marzo successivo ha colto la sua ultima vittoria, nonch\u00e9 ultimo podio, in Nor-Am Cup, nel supergigante di Whiteface Mountain. Nel 2009 \u00e8 stato convocato per i suoi primi Campionati mondiali: nella rassegna iridata di Val-d'Is\u00e8re ha concluso la prova di supergigante con il 39\u00ba tempo e non ha completato n\u00e9 la discesa libera n\u00e9 supercombinata.\nStagioni 2010-2015.\nHa fatto parte della squadra statunitense ai XXI Giochi olimpici invernali di : 21\u00ba nella discesa libera, Weibrecht pochi giorni dopo ha conquistato la medaglia di bronzo nel supergigante, giungendo alle spalle di Aksel Lund Svindal e Bode Miller; si \u00e8 inoltre classificato 11\u00b0 nella supercombinata.\nDopo aver disputato i Mondiali di Schladming 2013 (22\u00ba nella discesa libera, non ha concluso il supergigante), l'anno dopo ha preso parte ai XXII Giochi olimpici invernali di : il 16 febbraio ha vinto la medaglia d'argento nel supergigante nella gara vinta dal norvegese Kjetil Jansrud; non ha invece concluso la supercombinata. Ai Mondiali di Vail/Beaver Creek 2015 \u00e8 stato 9\u00ba nella discesa libera, 20\u00ba nel supergigante e 22\u00ba nella combinata.\nStagioni 2016-2018.\nNella stagione 2015-2016 ha ottenuto i suoi due podi in Coppa del Mondo, il primo il 5 dicembre nel supergigante disputato sull'impegnativa pista Birds of Prey di Beaver Creek (3\u00ba), il secondo il 22 gennaio nel supergigante della Streifalm di Kitzb\u00fchel (2\u00ba); ai Mondiali di Sankt Moritz 2017, sua ultima presenza iridata, non ha completato il supergigante.\nAnche ai XXIII Giochi olimpici invernali di , suo congedo olimpico, non ha completato il supergigante; si \u00e8 ritirato al termine di quella stessa stagione 2017-2018 e la sua ultima gara \u00e8 stata il supergigante di Coppa del Mondo disputato l'11 marzo a Kvitfjell, chiuso da Weibrecht al 38\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSC = supercombinata"}
{"id": "2244394", "revid": "709565", "url": "https://it.wikipedia.org/wiki?curid=2244394", "title": "Fanbernardo", "text": "Fanbernardo \u00e8 una serie televisiva animata. Fu trasmessa su Raiuno all'interno del programma \"3,2,1... contatto!\". La sigla Fan Bernardo, era cantata dal gruppo Il Mago, la Fata e la Zucca Bacata."}
{"id": "2244396", "revid": "1543377", "url": "https://it.wikipedia.org/wiki?curid=2244396", "title": "Franconia (New Hampshire)", "text": "Franconia \u00e8 un comune degli Stati Uniti d'America facente parte della contea di Grafton nello stato del New Hampshire.\nSorge sulle White Mountains ed \u00e8 sede del Franconia Notch State Park; il suo territorio fa parte del White Mountain National Forest ed \u00e8 collocato lungo il Sentiero degli Appalachi. Localit\u00e0 sciistica, in passato ha ospitato numerose gare della Coppa del mondo di sci alpino."}
{"id": "2244404", "revid": "371529", "url": "https://it.wikipedia.org/wiki?curid=2244404", "title": "Ben Turpin", "text": "La principale caratteristica fisica di Ben Turpin \u00e8 stato lo strabismo, che divenne la chiave del successo del suo personaggio comico.\nInizi\u00f2 a recitare nel cinema nel 1907 alla Essanay Film Manufacturing Company, una casa di produzione di Chicago per la quale lavor\u00f2 nei suoi primi anni di carriera. Tra il 1907 e il 1940, ha interpretato oltre duecento film. Lavor\u00f2, tra gli altri, con Charlie Chaplin, Mack Sennett, Stan Laurel e Oliver Hardy.\nMor\u00ec il 1\u00ba luglio 1940, all'et\u00e0 di settant'anni, a Santa Monica. Venne sepolto nel Forest Lawn Memorial Park, a Los Angeles."}
{"id": "2244411", "revid": "709565", "url": "https://it.wikipedia.org/wiki?curid=2244411", "title": "Emily e Alexander - Che tipi questi topi", "text": "Emily e Alexander - Che tipi questi topi (\"The Country Mouse and the City Mouse Adventures\") \u00e8 una serie televisiva animata prodotta da Cinar, France Animation, Canal+, Shanghai Morning Sun Animation Company, Wang Film Production Company e HBO. Questa serie animata \u00e8 basata sul libro pubblicato da Random House nel 1994, intitolato \"Il topo di campagna e il topo di citt\u00e0: il Natale \u00e8 dove c'\u00e8 il cuore\" (\"The Country Mouse and the City Mouse: Christmas Is Where the Heart Is\"), ma i personaggi principali sono stati adattati per la serie Cinar.\nLo spettacolo segue le avventure di due cugini topolini, Alexander dalla citt\u00e0 ed Emily dalla campagna, che intraprendono avventure in giro per il mondo tra la fine del XIX e l'inizio del XX secolo, di solito per aiutare i loro cugini, risolvere un mistero o fermare il male ratto, No-Coda No-Goodnik.\nProduzione.\nI personaggi principali dello show sono apparsi per la prima volta nello speciale della HBO del 1993, \"Il topo di campagna e il topo di citt\u00e0: un racconto di Natale\". Era vagamente basato sulla favola classica di Esopo.\n\"Le avventure di Emily e Alexander\" \u00e8 stato inizialmente prodotto come una serie di 26 episodi del costo di US $ 9 milioni. I partner di produzione della tedesca Ravensburger; Reader's Digest negli Stati Uniti; e CINAR (in seguito Cookie Jar Group), che ha contribuito con 6 milioni di dollari al finanziamento del progetto originale. HBO ha anche ricevuto finanziamenti per lo sviluppo della serie."}
{"id": "2244412", "revid": "121836", "url": "https://it.wikipedia.org/wiki?curid=2244412", "title": "Le Roi \u00e0 la chasse", "text": ""}
{"id": "2244414", "revid": "282094", "url": "https://it.wikipedia.org/wiki?curid=2244414", "title": "Luigi Valli", "text": "Biografia.\nPrima discepolo poi amico fraterno di Giovanni Pascoli, si distingue come filosofo, poeta e studioso di Dante Alighieri, di cui teorizza l\u2019appartenenza a una setta segreta chiamata \u201cFedeli d\u2019Amore\u201d. \nA lui sono dedicate tre scuole: una a Narni, un liceo a Barcellona Pozzo di Gotto e una scuola primaria a Bergamo, facente parte dell'Istituto Comprensivo \"Edmondo De Amicis\". Fu l'ultimo principe dell'Accademia degli Incolti nel 1892/1893 (prima della sua rifondazione nel 1978).\nOpere.\nLa sua produzione letteraria e poetica fu vasta. Tra le sue opere:"}
{"id": "2244415", "revid": "15756", "url": "https://it.wikipedia.org/wiki?curid=2244415", "title": "Atmosfera di Callisto", "text": "Callisto ha un'atmosfera molto tenue, composta da anidride carbonica, e una pressione superficiale stimata intorno ai 7,5\u00d710\u221212 bar e una densit\u00e0 di 4\u00d7108\u00a0cm\u22123.\nCaratteristiche.\nLa composizione atmosferica venne rilevata attraverso lo spettrometro nel vicino infrarosso a bordo della sonda \"Galileo\". Poich\u00e9 un'atmosfera del genere dovrebbe essere perduta dal satellite in circa 4 giorni, deve esistere un meccanismo che la reintegra costantemente, probabilmente la sublimazione del ghiaccio di anidride carbonica presente sulla superficie ghiacciata di Callisto, ipotesi compatibile, tra l'altro, con la formazione delle striature brillanti presenti sulla superficie.\nLa ionosfera di Callisto \u00e8 stata rilevata durante i sorvoli ravvicinati della luna effettuati dalla sonda \"Galileo\"; gli elevati valori di 7\u201317\u00d7104\u00a0cm\u22123 misurati per la densit\u00e0 elettronica non possono essere spiegati soltanto dalla fotoionizzazione dell'anidride carbonica presente nell'atmosfera. Di conseguenza, si ritiene attualmente che l'atmosfera di Callisto sia in realt\u00e0 dominata dall'ossigeno molecolare (presente in quantit\u00e0 10-100 volte superiori rispetto alla CO2). Tuttavia, l'ossigeno non \u00e8 stato ancora direttamente rilevato nell'atmosfera di Callisto. Le osservazioni del Telescopio spaziale Hubble pongono un limite superiore alla sua possibile concentrazione, basato sulla mancanza della sua rilevazione, ancora compatibile con le misurazioni nella ionosfera. Il Telescopio spaziale \u00e8 riuscito invece ad individuare ossigeno condensato ed intrappolato sulla superficie della luna."}
{"id": "2244416", "revid": "94918891", "url": "https://it.wikipedia.org/wiki?curid=2244416", "title": "Motore Lister", "text": "Il \"motore Lister\"' \u201cCS\u201d (cold start, cio\u00e8 avviamento a freddo) \u00e8 un particolare motore Diesel, prodotto dalla RA Lister Company di Dursley, Glucestershire, in Inghilterra dal 1929 al 1987.\nIl motore Lister deve la sua notoriet\u00e0 passata e presente alla estrema semplicit\u00e0 costruttiva e alla grande robustezza. Grazie a queste caratteristiche esso viene tuttora prodotto ed utilizzato nei Paesi in via di sviluppo.\nOrigine del motore.\nIl motore fu creato come motore agricolo, per azionare piccoli macchinari, per il pompaggio dell'acqua e la generazione elettrica in postazioni isolate.\nI motori Lister furono sempre prodotti nel tipico colore \u201cverde Brunswick medio\u201d; tale colore \u00e8 ancor oggi usato per la produzione attuale dalla Lister-Petter inglese, e dai produttori indiani dei Listeroid.\nDescrizione del motore.\nIl motore Lister \u00e8 un motore diesel adatto per l'avviamento manuale senza preriscaldamento, per uso in postazione fissa. \nCaratteristica peculiare del motore \u00e8 l'estrema semplificazione della parte meccanica che pu\u00f2 essere facilmente smontata e riparata da personale non specializzato in pochi minuti; le poche attrezzature necessarie (chiavi meccaniche), sono fornite in dotazione.\nData la sua natura, per il suo funzionamento il motore non ha parti elettriche di alcun tipo.\nIl motore tipo \u00e8 monocilindrico con bassissima velocit\u00e0 di rotazione (da 600 a 950 giri minuto) e con potenze limitate (normalmente da 5 a 9 CV) e il suo aspetto esteriore \u00e8 molto \u2018datato\u201d.\nOltre ai valori (limitati) di velocit\u00e0 e potenza si nota invece che il dimensionamento \u00e8 particolarmente sovrabbondante, quindi le parti sono poco sollecitate e poco logorate dall'uso; come ovvia conseguenza il motore \u00e8 voluminoso e pesante, il tipo da 9 CV pesa circa 350 chili (di norma \u00e8 un motore fisso su basamento).\nCon la semplicit\u00e0 di struttura ed il sovradimensionamento delle parti la manutenzione (necessit\u00e0 di riparazione) \u00e8 pressoch\u00e9 inesistente, limitandosi alla sostituzione del lubrificante e alla lubrificazione manuale delle parti in vista.\nUna durata senza riparazioni di oltre 100.000 ore quasi ininterrotte di funzionamento (quasi 12 anni), con le sole pause per il cambio dell'olio \u00e8 considerata normale.\nSono stati anche prodotti motori pluricilindrici (pi\u00f9 comunemente a due cilindri).\nIl motore funziona con ciclo diesel, con un'ampia possibilit\u00e0 di essere alimentato con vari tipi di carburanti, dal gasolio, anche di bassa qualit\u00e0, all'olio biodiesel all'Olio vegetale, a varie miscele eterogenee.\nSviluppo.\nPer l'estrema robustezza, affidabilit\u00e0 e soprattutto semplicit\u00e0 (i pezzi di ricambio sono pochissimi e facilissimi da installare), il motore ha trovato applicazione in ambito agricolo, dapprima in Inghilterra, ma poi anche nel terzo mondo, dove ha costituito un approccio ad una tecnologia meccanica funzionale, ma molto semplice ed accessibile.\nI Listeroid.\nAlla cessazione della produzione in Inghilterra, nel 1987, permanendo un mercato in paesi in via di sviluppo, alcuni produttori in India hanno proseguito la produzione di copie pi\u00f9 o meno identiche dei vari esemplari (spesso anche dei pi\u00f9 antichi) di motori costruiti dalla Lister; tali motori, detti \u201cListeroid\u201d, almeno nei casi pi\u00f9 importanti, sono costruiti rilevando le licenze ed i brevetti della Lister e della Petter (associata con la Lister negli ultimi anni).\nI produttori indiani attuali sono molto eterogenei, andando da societ\u00e0 industriali di discreto livello, con produzioni di piccola serie, a produttori artigianali a livello familiare, in fabbriche tipo \u201cbackyard\u201d cio\u00e8 \u201ccasalinghe\u201d con tecnologia minimale ed assolutamente modesta.\nLa qualit\u00e0 dei prodotti va da un livello medio ad uno mediocre.\nI prodotti indiani, soprattutto quelli al livello di piccola serie (e quindi meglio accessibili dal mercato commerciale internazionale), sono esportati, soprattutto in America, Africa ed Australia, per la generazione elettrica domestica in postazioni disagiate, ma anche per il pompaggio dell'acqua o per fornitura di energia meccanica in postazione fissa.\nLa tecnologia \u00e8 comunque talmente bassa che \u00e8 buona regola, al ricevimento del motore, effettuare il suo completo smontaggio, per correggere la sbavatura delle parti, e permettere la ripulitura delle parti fuse, dagli eventuali residui di fusione.\nL'uso di un motore di cos\u00ec bassa tecnologia si giustifica con la sua estrema semplicit\u00e0 e la facilit\u00e0 di uso, che trova perfetta connessione con una realt\u00e0 sociale ed economica semplice e modesta.\nCarburante e lubrificante.\nPer il motore Lister \u00e8 possibile l'uso tal quale come carburante, salvo minimi interventi di depurazione, ed un modesto preriscaldo, degli oli vegetali, di norma usati come combustibili, prodotti localmente per semplice molitura e spremitura di semi da olio.\n\u00c8 da notare peraltro che l'olio vegetale, per il motore Lister, pu\u00f2 essere sufficiente anche come lubrificante.\nL'utilizzazione diretta dell'olio vegetale permette la chiusura di un circolo virtuoso che vede nello stesso sito la coltivazione e lavorazione delle piante oleifere (come la Jatropha curcas), ed il possibile consumo diretto del suo prodotto, l'olio vegetale derivato, ottenendo una filiera completa di un'elementare meccanizzazione.\nSi nota anche che lo stesso motore Lister pu\u00f2 essere usato anche come motore per la lavorazione dei semi a produrre l'olio."}
{"id": "2244419", "revid": "1958640", "url": "https://it.wikipedia.org/wiki?curid=2244419", "title": "Giovanni Ciampoli", "text": "Biografia.\nFormazione e amicizia con Galileo.\nDi modeste origini famigliari, si prepar\u00f2 fin da giovane per la carriera letteraria e mostr\u00f2 una forte propensione per la poesia. La sua formazione si svolse nelle universit\u00e0 di Padova e di Universit\u00e0 di Pisa, dove incontr\u00f2 Galileo e fu suo allievo; un nuovo rapporto tra i due nacque presso la Corte dei Medici, dove pot\u00e9 entrare nella cerchia di amici dello scienziato.\nCarriera ecclesiastica e letteraria.\nNel 1614, dopo aver completato gli studi, Ciampoli si trasfer\u00ec a Roma, dove prese i voti. \nFu presto introdotto nei circoli della Curia romana e quando Galileo sub\u00ec le prime persecuzioni (denuncia e inchiesta del 1615-16), Ciampoli, in nome della sua fedelt\u00e0 al Duca di Toscana, comunicava regolarmente al suo amico Galilei gli sviluppi dei rapporti all'interno della gerarchia suprema della Chiesa cattolica.\nSuccessivamente, grazie ai buoni uffici di Galilei, nel 1618 fu accolto nell'Accademia dei Lincei insieme con il suo amico Virginio Cesarini.\nNel 1621 fu nominato Segretario dei Brevi da Gregorio XV e nel 1623 divenne Cameriere segreto di Urbano VIII, che aveva conosciuto quando Maffeo Barberini era Cardinale legato a Bologna.\nEbbe anche l'incarico onorifico e remunerato di \"Storiografo ufficiale del Re di Polonia\".\nIntellettuale vivace e amabile, era in corrispondenza epistolare con i grandi ingegni del tempo: Ippolito Aldobrandini, Michelangelo Buonarroti il Giovane, Federigo Borromeo, Giovanni Battista Strozzi il Giovane, Evangelista Torricelli.\nDalla parte di Galileo.\nFu una preziosa fonte di informazioni per Galileo su quello che succedeva a Roma e un convinto sostenitore delle sue battaglie culturali.&lt;br&gt; \nCiampoli fece una lettura preliminare del \"Dialogo sopra i due massimi sistemi del mondo\" (nel 1630), al termine della quale scrisse a Galileo assicurandolo che il papa era a lui favorevole. Nel frattempo, garantiva al Papa che Galileo aveva seguito fedelmente tutti i comandi del pontefice in merito al libro.&lt;br&gt;\nL'influenza di Ciampoli \u00e8 stata dunque fondamentale perch\u00e9 lo scienziato ottenesse, nel 1632, l'autorizzazione a stampare il \"Dialogo\"; questa intercessione, per\u00f2, richiam\u00f2 su di lui l'ostilit\u00e0 del Papa, che si considerava ingannato da Ciampoli.\n\"Esilio\" e ultimi anni.\nEgli era stato in precedenza considerato un eccellente candidato per il ruolo di cardinale e invece venne \"esiliato\" nel borgo di Montalto della Marca, e poi nelle cittadine di Norcia, Civitanova Marche e Jesi dove fu inviato come governatore.\nOltre, naturalmente, alla sua amicizia con Galileo, le ragioni del suo allontanamento da Roma sono da ricercarsi anche nel sostegno che Ciampoli diede alla fazione filospagnola della Curia, guidata dal cardinale Borgia e ostile a Urbano VIII.\nCiampoli accett\u00f2 la sua situazione con rassegnazione. Nel 1633 egli scrisse a Galileo invitando il \u00abSocrate perseguitato\u00bb ad andarlo a trovare, l\u00e0 nelle Marche dove aveva \u00abtrovato la consolazione nello studio, e [aveva] ancora la speranza di scrivere qualcosa per la quale [sarebbe stato] ricordato\u00bb.\nMor\u00ec per\u00f2 senza aver pubblicato gran parte delle proprie opere, che vennero edite postume dall'amico Pietro Sforza Pallavicino."}
{"id": "2244420", "revid": "6923", "url": "https://it.wikipedia.org/wiki?curid=2244420", "title": "Nanumanga", "text": ""}
{"id": "2244422", "revid": "1544245", "url": "https://it.wikipedia.org/wiki?curid=2244422", "title": "Masiste", "text": "Partecip\u00f2 alla spedizione di Serse contro la Grecia, al comando dei soldati della Battria di cui era satrapo. Dopo la spedizione si scontr\u00f2 con suo fratello Serse, e dopo che sua moglie fu mutilata e uccisa per ordine della regina Amestri, cerc\u00f2 di sollevare la Battriana contro il re, ma intercettato dai soldati mentre cercava di raggiungerla venne ucciso."}
{"id": "2244426", "revid": "255167", "url": "https://it.wikipedia.org/wiki?curid=2244426", "title": "Distretti di Tuvalu", "text": ""}
{"id": "2244429", "revid": "1149807", "url": "https://it.wikipedia.org/wiki?curid=2244429", "title": "Inch High l'occhio privato", "text": "Inch High l'occhio privato (\"Inch High Private Eye\"), conosciuto in Italia anche come Il piccolo Hinch, \u00e8 una serie televisiva animata prodotta dalla Hanna-Barbera Productions e trasmessa negli Stati Uniti su NBC dall'8 settembre 1973 al 31 agosto 1974 e in Italia su \"Ciao Ciao\" dal 9 ottobre 1979 al 2 novembre 1979.\nTrama.\nInch High l'occhio privato \u00e8 un minuscolo detective che aiuta molto spesso la sua nipotina Lori, il suo amico Gator e il loro cane Cuordileone, a risolvere i misteri. Il loro mezzo di trasporto \u00e8 la Hushmobile, un'automobile in grado di non fare nessun tipo di rumore. Questo la rende particolarmente adatta per l'inseguimento dei criminali. Inch lavora per l'agenzia Finkerton Detective."}
{"id": "2244430", "revid": "76963", "url": "https://it.wikipedia.org/wiki?curid=2244430", "title": "Mario Valli", "text": "Valli \u00e8 stato un ufficiale di marina, comandante in Cina nel 1900 del contingente italiano a Tientsin.\nNel periodo della Rivolta dei Boxer scrive il libro \"Gli Avvenimenti in Cina nel 1900 e l'azione della R. Marina Italiana\".\nHa scritto anche \"Attraverso la Mongolia - note di viaggio\" (Nuova Antologia, Roma 1902). "}
{"id": "2244432", "revid": "255167", "url": "https://it.wikipedia.org/wiki?curid=2244432", "title": "Suddivisioni di Tuvalu", "text": ""}
{"id": "2244433", "revid": "729019", "url": "https://it.wikipedia.org/wiki?curid=2244433", "title": "Pallavolo femminile agli XI Giochi asiatici", "text": "Il VIII campionato di pallavolo femminile ai Giochi asiatici si \u00e8 svolto dal 23 settembre al 4 ottobre 1990 a Pechino, in Cina, durante gli XI Giochi asiatici. Al torneo hanno partecipato 6 squadre nazionali asiatiche e la vittoria finale \u00e8 andata par la terza volta consecutiva alla Cina.\nPodio.\nCampione.\nCina(Terzo titolo)\nSecondo posto.\nCorea del Sud\nTerzo posto.\nGiappone"}
{"id": "2244435", "revid": "63756", "url": "https://it.wikipedia.org/wiki?curid=2244435", "title": "Torre Telecom Italia di Napoli", "text": ""}
{"id": "2244437", "revid": "155613", "url": "https://it.wikipedia.org/wiki?curid=2244437", "title": "Torre Telecom Italia di Rozzano", "text": ""}
{"id": "2244440", "revid": "838137", "url": "https://it.wikipedia.org/wiki?curid=2244440", "title": "Lista di Giugno", "text": "La Lista di Giugno (in svedese \"Junilistan\" o \"jl\") \u00e8 stato un partito politico svedese di orientamento euroscettico fondato nel 2004.\nGuidato da J\u00f6rgen Appelgren, raccolse il 14% dei voti alle elezioni europee del 2004; alle europee del 2009 non ottenne alcun seggio, subendo un ulteriore crollo alle europee del 2014. Ormai divenuta una forza politica del tutto marginale, il 27 ottobre dello stesso anno sospese la propria attivit\u00e0.\nFaceva parte di EUDemocrats e nella VI legislatura europea i suoi europarlamentari erano iscritti al gruppo Indipendenza/Democrazia.\nSi richiamava al Movimento di Giugno danese."}
{"id": "2244444", "revid": "125657214", "url": "https://it.wikipedia.org/wiki?curid=2244444", "title": "Il giovane Robin Hood", "text": "Il giovane Robin Hood (\"Young Robin Hood\") \u00e8 una serie televisiva animata prodotta da Hanna-Barbera e France Animation."}
{"id": "2244445", "revid": "486946", "url": "https://it.wikipedia.org/wiki?curid=2244445", "title": "Suddivisioni delle Marshall", "text": ""}
{"id": "2244446", "revid": "104458", "url": "https://it.wikipedia.org/wiki?curid=2244446", "title": "Marianne Abderhalden", "text": "Per alcune stagioni, durante il suo matrimonio, assunse anche il cognome del coniuge e gareggi\u00f2 come Marianne Kaufmann-Abderhalden.\n\u00c8 la sorella minore di J\u00f6rg, lottatore svizzero di alto livello.\nBiografia.\nStagioni 2002-2008.\nSpecialista delle prove veloci ma originaria di Krinau e attiva in gare FIS dal dicembre del 2001, la Abderhalden esord\u00ec in Coppa Europa il 18 dicembre 2003, classificandosi 21\u00aa nella discesa libera di Ponte di Legno/Passo del Tonale. Conquist\u00f2 il primo risultato di rilievo nel marzo 2006, quando vinse la medaglia d'oro nella discesa libera e quella d'argento nella combinata ai Mondiali juniores del Qu\u00e9bec. Grazie a questo risultato il 15 marzo 2006 esord\u00ec in Coppa del Mondo durante le finali di \u00c5re, chiudendo la discesa al 27\u00ba posto.\n, torn\u00f2 in Coppa del Mondo il 9 marzo 2008, quando, con il 21\u00ba posto nella supercombinata di Crans-Montana, conquist\u00f2 i primi punti.\nStagioni 2009-2015.\nIn Coppa Europa sal\u00ec sul podio per la prima volta il 15 gennaio 2009 a Caspoggio in discesa libera e per l'ultima il 18 febbraio 2010 a Formigal in supergigante, ottenendo in entrambi i casi il 3\u00ba posto. Il 6 marzo 2010 a Crans-Montana giunse per la prima volta a podio in Coppa del Mondo: 3\u00aa in discesa libera. Esord\u00ec ai Campionati mondiali in occasione della rassegna iridata di Schladming 2013, dove ottenne il 20\u00ba posto nella discesa libera e il 14\u00ba nella supercombinata.\nNella stagione 2013-2014 conquist\u00f2 la sua unica vittoria in Coppa del Mondo, il 21 dicembre a Val-d'Is\u00e8re in discesa libera, e il suo ultimo podio, il 25 gennaio a Cortina d'Ampezzo nella medesima specialit\u00e0 (2\u00aa). Ai XXII Giochi olimpici invernali di , sua unica presenza olimpica, non concluse n\u00e9 la prova di discesa libera n\u00e9 quella di supercombinata, mentre ai Mondiali di Vail/Beaver Creek 2015 si classific\u00f2 29\u00aa nella discesa libera. Annunci\u00f2 il ritiro il 6 marzo 2015; la sua ultima gara in carriera fu la discesa libera di Coppa del Mondo disputata a Garmisch-Partenkirchen il giorno seguente, che chiuse al 36\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2244448", "revid": "76963", "url": "https://it.wikipedia.org/wiki?curid=2244448", "title": "Y\u014djir\u014d Takita", "text": "Carriera.\nY\u014djir\u014d Takita entra nell'industria del cinema tramite la casa di produzione \"Mukai Production\", per la quale lavora come aiuto regista. Takita ottiene una discreta popolarit\u00e0 grazie alla lunga serie di film soft porno , che aveva cominciato nel 1982 a Shint\u014dh\u014d.\nIn seguito, Takita dirige altri film simili per gli studios Nikkatsu. \"Molester's School Infirmary\" (1984), \"Molester's Tour Bus\" (1985) e \"Molester's Delivery Service\" (1986) sono solo alcuni dei suoi titoli. Nel 1986 dirige la commedia rivolta ad un pubblico pi\u00f9 ampio \"No More Comic Magazines!\" (\u30b3\u30df\u30c3\u30af\u96d1\u8a8c\u306a\u3093\u304b\u3044\u3089\u306a\u3044\uff01) che viene presentata al Festival di Cannes 1986 ed ottiene elogi da parte della critica, e permette al regista di dirigere molti altri film destinati al grande pubblico.\nIl suo film del 2008 ha vinto l'Oscar al miglior film straniero durante la cerimonia per l'assegnazione dei premi Oscar 2009, vincendo contro il film d'animazione israeliano \"Valzer con Bashir\"."}
{"id": "2244449", "revid": "938", "url": "https://it.wikipedia.org/wiki?curid=2244449", "title": "JuniBev\u00e6gelsen", "text": ""}
{"id": "2244459", "revid": "125890504", "url": "https://it.wikipedia.org/wiki?curid=2244459", "title": "I misteri di Silvestro e Titti", "text": "I misteri di Silvestro e Titti (\"The Sylvester &amp; Tweety Mysteries\") \u00e8 una serie televisiva animata prodotta da Warner Bros. Television Animation andata in onda negli Stati Uniti dal 1995 al 2002 e composta da 5 stagioni per un totale di 52 episodi.\nIn Italia la serie \u00e8 andata in onda su Rai Due dal 1996 con pause intermedie pi\u00f9 o meno lunghe tra una stagione e l'altra. Successivamente \u00e8 stata replicata su Boomerang dal gennaio del 2004, su Italia 1 dal 2 settembre 2017 e su Cartoonito dal 29 ottobre 2018 in prima serata per la sola settimana di Halloween.\nTrama.\nLa serie segue le avventure della Nonna, in veste di detective, che viaggia per il mondo risolvendo dei misteri accompagnata dal trio composto dal gatto Silvestro, l'uccellino Titti e il cane Ettore, con il gatto pi\u00f9 interessato a cercare di catturare il canarino venendo regolarmente fermato da Ettore."}
{"id": "2244460", "revid": "1573940", "url": "https://it.wikipedia.org/wiki?curid=2244460", "title": "Erctella mazzullii", "text": "Erctella mazzullii () \u00e8 un mollusco gasteropode della famiglia Helicidae, endemico della Sicilia.\nDescrizione.\n\u00c8 una chiocciola lunga 3\u20135\u00a0cm, con conchiglia a spira panciuta ed angolo apicale retto.\nBiologia.\nSecerne una bava acida, di colore giallo-verdognolo, che provoca lo scioglimento del carbonato di calcio delle rocce calcaree; poi, aiutandosi con la radula, raschia la roccia disciolta, scavando dei fori circolari, talora profondi e coalescenti, che utilizza come riparo contro i predatori.\nDistribuzione e habitat.\nDistribuzione limitata alla Sicilia nord-occidentale, nella fascia costiera da Trapani a Cefal\u00f9, con piccole popolazioni pi\u00f9 o meno isolate l'una dall'altra.\nConservazione.\nLa Lista rossa IUCN classifica \"Erctella mazzullii\" come specie in pericolo di estinzione (\"Endangered\").\nNegli ultimi decenni le popolazioni sono andate incontro ad un lento declino, sia per l'intensa raccolta per uso alimentare che per la riduzione dell'habitat.La si trova in diverse aree protette della Sicilia nord-occidentale quali la riserva di Monte Cofano, la riserva di Capo Gallo e la riserva di Monte Pellegrino."}
{"id": "2244462", "revid": "1005847", "url": "https://it.wikipedia.org/wiki?curid=2244462", "title": "Movimento per la Francia", "text": "Il Movimento per la Francia (in francese Mouvement pour la France) \u00e8 un partito politico francese, conservatore ed euroscettico.\nStoria.\n\u00c8 associato a Libertas dal 2008. Creato come movimento politico \u00ab Combat pour les valeurs \u00bb e dalla lista \u00ab Majorit\u00e9 pour l'autre Europe \u00bb (elezioni europee del 1994), il MPF nasce il 20 novembre 1994 alla Maison de la Chimie di Parigi con Philippe de Villiers come presidente.\nAlle elezioni europee del 2009, la MPF guadagna il 4,9% dei suffragi. Philippe de Villiers \u00e8 vicepresidente del gruppo Europa della Libert\u00e0 e della Democrazia (in cui risiede la Lega Nord) da luglio 2009.\nIl MPF conta 2 deputati all'assemblea nazionale e 2 senatori. Era associato alla maggioranza presidenziale di Nicolas Sarkozy."}
{"id": "2244466", "revid": "732240", "url": "https://it.wikipedia.org/wiki?curid=2244466", "title": "Risorse Educative Aperte", "text": ""}
{"id": "2244467", "revid": "709565", "url": "https://it.wikipedia.org/wiki?curid=2244467", "title": "Il meraviglioso dottor Dolittle", "text": "Il meraviglioso dottor Dolittle (\"The Further Adventures of Doctor Dolittle\") \u00e8 una serie televisiva animata prodotta da DePatie-Freleng e Fox."}
{"id": "2244474", "revid": "1149807", "url": "https://it.wikipedia.org/wiki?curid=2244474", "title": "Hilary (personaggio)", "text": ""}
{"id": "2244476", "revid": "339392", "url": "https://it.wikipedia.org/wiki?curid=2244476", "title": "Alling\u00e5bro", "text": ""}
{"id": "2244478", "revid": "300067", "url": "https://it.wikipedia.org/wiki?curid=2244478", "title": "Will Conroy", "text": "Carriera.\nHa frequentato la Garfield High School di Seattle, e l'Universit\u00e0 dello Washington. Ha iniziato la stagione 2006-2007 con gli Charlotte Bobcats, anche se \u00e8 stato tagliato prima dell'inizio della stagione regolare.\nIn seguito ha giocato per due stagioni nella NBDL con i Tulsa 66ers, e, per sole 7 partite, nella NBA.\nNella stagione 2007-08 ha giocato in Italia, nella Virtus Bologna e nell'Olimpia Milano con scarsi risultati, prima di tornare nella NBDL, dove \u00e8 rimasto fino a fine stagione, con la maglia degli Albuquerque Thunderbirds.\nConroy \u00e8 il leader della classifica di tutti i tempi degli assist della squadra del suo \"college\", i Washington Huskies, con 515."}
{"id": "2244483", "revid": "729019", "url": "https://it.wikipedia.org/wiki?curid=2244483", "title": "Castello di Conversano", "text": "Il castello di Conversano \u00e8 una struttura trapezoidale di origine normanna, ma successivamente modificata e rimaneggiata, soprattutto nel XV e nel XVII secolo, in modo da tramutarla da fortezza originaria qual era in fastosa dimora signorile. \nDescrizione.\nEsterno.\nEffettuando il giro del perimetro della costruzione, possiamo notare ancora un grosso torrione cilindrico (XIV secolo), un bastione dodecagonale munito di merlatura per le bocche da fuoco, risalente al 1460, tre massicci torrioni quadrati (XI-XII secolo), di cui il torrione maestro \u00e8 di et\u00e0 normanna e sorge su preesistenti mura megalitiche (per alcuni tratti ancora visibili), e qualche resto di finestre ogivali e circolari. La porta d'ingresso, il muro di cinta del cortile e la pregevole galleria che gira nell'interno dell'atrio risalgono invece al 1710, anno in cui furono fatte costruire dalla contessa Dorotea Acquaviva. Sul lato di Piazza della Conciliazione sorge l'ingresso monumentale tardo barocco.\nInterno.\nL'ingresso nel castello avviene non da Piazza Castello, bens\u00ec dall'adiacente Piazza della Conciliazione, dove si accede tramite il portale del 1710, di linee barocche. Si arriva cos\u00ec nel cortile interno, a portico e loggia su due lati. L'appartamento dei signori presenta ancora in alcune sale l'antico arredamento dei secoli XVI-XVII. Spettacolare, per bellezza ed estensione, \u00e8 inoltre la vista dall'alto della torre che domina il cortile, eretta nel XIV secolo da Gualtiero di Brienne. Attualmente, alcune parti del Castello restano in mano di privati.\nPinacoteca comunale.\nAll'interno del castello, dopo una serie di restauri, \u00e8 stata collocata la pinacoteca comunale. In essa Sono contenute svariate opere tra le altre cose le grandi tele raffiguranti episodi della \"Gerusalemme liberata\" ad opera del pittore seicentesco napoletano Paolo Domenico Finoglio, invitato a Conversano da Giangirolamo II d'Acquaviva; il ciclo di opere serve per esaltare il potere e il prestigio della casata che ha commissionato l'opera al pittore.\nantico"}
{"id": "2244484", "revid": "1522738", "url": "https://it.wikipedia.org/wiki?curid=2244484", "title": "Junior combinaguai", "text": "Junior combinaguai (\"Problem Child\") \u00e8 una serie televisiva animata prodotta da Universal e D'Ocon Films. Prosegue le vicende del bambino protagonista Junior Haely della trilogia di film \"Piccola peste\", \"Piccola peste torna a far danni\" e \"Piccola peste s'innamora\". Negli USA la serie \u00e8 andata in onda originariamente su USA Network dal 31 ottobre 1993 al 4 dicembre 1994 mentre in Italia \u00e8 stata trasmessa su Italia 1 nel corso del 2000.\nTrama.\nJunior \u00e8 un bambino di dieci anni che continua le sue avventure malvagie con suo padre Little Ben Healy, (che ora \u00e8 un ufficiale di polizia) e il suo nuovo amico, Cyndi a Toe Valley. Junior continua a rendere difficile la vita a coloro che si mettono sulla sua strada come il preside Igor Peabody e il nonno Big Ben Healy, facendogli scherzi e mettendo in atto idee maliziose."}
{"id": "2244486", "revid": "125988002", "url": "https://it.wikipedia.org/wiki?curid=2244486", "title": "Just the Way You Are (Billy Joel)", "text": "Just the Way You Are \u00e8 una canzone di Billy Joel registrata nel 1977 per l'album \"The Stranger\". Scritta come regalo di compleanno per la prima moglie del cantante, Elizabeth Weber, il singolo fu il primo del cantante a entrare nella top ten statunitense, raggiungendo la terza posizione della \"Billboard Hot 100\". Fu anche il primo disco d'oro nella carriera di Joel, che inoltre gli permise di vincere un Grammy Awards 1979 come \"canzone dell'anno\". Il sassofono presente nel brano fu suonato da Phil Woods, che prese il posto di Richie Cannata, che aveva suonato per quasi tutte le canzoni presenti in \"The Stranger\".\nStoria.\nNell'intervista radiofonica rilasciata nella trasmissione The Howard Stern Show del 16 novembre 2010, Billy Joel aveva rivelato di aver tratto l'ispirazione, per scrivere questo brano dalla canzone di Frankie Valli and the Four Season \"Rag Doll\" (che finisce con la frase che \u00e8 divenuta il titolo ed i motivi del coro); brano che tra l'altro in seguito \u00e8 stata anche fonte d'ispirazione per Uptown Girl.\nCover.\nCover di Barry White.\nBarry White registr\u00f2 una cover di \"Just the Way You Are\" in occasione dell'uscita dell'album \"The Man\" del 1978. Il singolo pubblicato ebbe un buon successo, soprattutto nel Regno Unito.\nAltre cover.\n\"Just the Way You Are\" \u00e8 stata oggetto di numerose cover da parte di artisti come Mina (Brano inciso nell'album Finalmente ho conosciuto il conte Dracula... del 1985), Diana Krall, Simone Kopmajer, Grover Washington, Jr., Shirley Bassey, Mia Martini, Jos\u00e9 Feliciano, Engelbert Humperdinck, Frank Sinatra, Lesley Ann Warren (che la interpret\u00f2 durante \"The Muppet Show\"), Maggie Gyllenhaal (per il film \"Happy Endings\") i Cluster e Mario Biondi. Una versione strumentale del brano \u00e8 presente anche durante il film \"The Blues Brothers\". Zucchero Fornaciari ne ha campionato parte della melodia per la realizzazione del brano \"Ahum\" contenuto in \"Shake\" del 2001."}
{"id": "2244488", "revid": "2176426", "url": "https://it.wikipedia.org/wiki?curid=2244488", "title": "Napola (Erice)", "text": "Napola (\"Napula\" in siciliano) \u00e8 una localit\u00e0 italiana, frazione del comune di Erice, in provincia di Trapani.\nIl paese \u00e8 attraversato dalla strada statale 113 Settentrionale Sicula che nell'attraversamento urbano prende il nome di \"via Milano\". La parrocchiale \u00e8 dedicata al \"Sacro Cuore di Ges\u00f9\".\nStoria.\nOrigini.\nDall'anno 1750 circa, lungo la SS 113, dopo i cosiddetti \"bagli contadini\", si sono formati tra Alcamo e Trapani, diversi agglomerati urbani che hanno dato vita a diverse frazioni, tra cui Napola.\nLa frazione di Napola, ebbe origine approssimativamente agli inizi del 1800. "}
{"id": "2244489", "revid": "228587", "url": "https://it.wikipedia.org/wiki?curid=2244489", "title": "Don't Give It Up", "text": ""}
{"id": "2244490", "revid": "1149807", "url": "https://it.wikipedia.org/wiki?curid=2244490", "title": "Personaggi di Air Gear", "text": "Qui di seguito \u00e8 riportata una lista dei personaggi divisi per team che compaiono nella serie manga/anime \"Air Gear\", creata da Oh! Great.\nKogarasumaru.\nIl team fondato da Ikki. \u00c8 composto da Ikki stesso, Akito/Agito, Buccha, Kazu e Onigiri a cui in seguito si aggiunger\u00e0 anche Emiri. Punta al top del mondo delle AT e sta attualmente partecipando al Glam Scale Tournament. 3 dei suoi membri (Ikki, Kazu e Agito) sono riconosciuti come Re (anche senza le regalia a disposizione) a pieno titolo, mentre altri due membri (Onigiri, che si \u00e8 autoproclamato tale, e Buccha) sono sulla buona strada per diventarlo in futuro. Il nome del team significa \"piccolo corvo\", ottenuto unendo i simboli di Ko (piccolo), Garasu (o Karasu, corvo) e Maru (cerchio). \u00c8 anche il nome di un famoso tipo di Tachi, o katana lunga (la Kogarasu-Maru, appunto).\nItsuki Minami.\n, conosciuto come dai suoi amici, \u00e8 un ragazzo quattordicenne che frequenta la scuola media Higashi. Abile nella lotta (in particolare il wrestling, di cui ha coltivato la passione sotto il tetto delle Noyamano) \u00e8 spavaldo, coraggioso, arrogante, ma in fondo buono e altruista. In molti momenti, la sua mancanza di seriet\u00e0 ha per\u00f2 causato diversi problemi al team. Orfano, abita assieme alle sorelle Noyamano fin da piccolo e viene introdotto da loro al mondo delle Air Treck.\nFonda il team Kogarasumaru con cui punta alla cima della torre del Tropaion. Ikki \u00e8 in grado di vedere la \"Wing Road\" (la \"strada del vento\" che seguono i \"rider\", o utilizzatori di AT), e questo fa di lui il possibile nuovo Wind King e tra i candidati del Sky King; possiede inoltre l'Hawk Eye e il Trick Pass (abilit\u00e0 che gli permettono di visualizzare il percorso delle battle e di carpirne i segreti all'istante), due tratti considerati fondamentali per il Re del Cielo. Dopo un allenamento con Sora Takeuchi diventa in grado di afferrare e utilizzare il vento con le mani, aumentando di molto le sue abilit\u00e0 combattive. Dopo aver ottenuto le regalia e combattuto contro Ringo viene ufficialmente riconosciuto come il nuovo Re del Vento. Il suo Link Tuner era Kururu Sumeragi, il nuovo re del legame. Dopo il tradimento di Sora Takeuchi, che prende il suo posto a capo di Genesis e come Re del Cielo, decide di iscriversi col suo team al Glam Scale Tournament dove riesce a sconfiggere la vecchia Sleeping Forest nell'arena virtuale. Successivamente sconfigge anche un gruppo di riders chiamati Sleipnir, in realt\u00e0 dei Brain Charger, incontrando a suo insaputa il dottor. Minami. Attualmente si \u00e8 recato col suo team su una portaerei per salvare Rika dalle mani di Sora Takeuchi. Il suo attuale titolo \u00e8 quello di Re della Tempesta. Alla fine dello scontro sulla portaerei deve decidere chi diventer\u00e0 il suo vero Link Tuner e con cui dovr\u00e0 fare il tuning, la scelta cade inaspettatamente su Ringo la persona che conosce veramente quello che il ragazzo porta nel cuore e colei di cui \u00e8 innamorato. Successivamente si viene a scoprire che Ikki aveva deciso di installare le Regalia della Tempesta non nelle sue AT ma bens\u00ec in quelle di Ringo cos\u00ec da prendere alla sprovvista Sora ed avere la possibilit\u00e0 di vincere lo scontro avendo in progetto di usare la sua mossa che blocca ogni tipo di vento e quindi per lui sarebbero state comunque inutili. \u00c8 doppiato da Kenta Kamakari e da Haruhi Terada (da bambino).\nKazuma Mikura.\n, conosciuto come Kazu dai suoi amici, \u00e8 un amico di infanzia di Ikki.\nInfluenzato da Ikki inizia a correre con le AT ed entra a far parte dei Kogarasumaru. \u00c8 una persona poco sicura di s\u00e9 (nel team \u00e8 soprannominato \"uomo ombra\"), e questo lo porta sempre a sottovalutarsi e a lasciare le sfide ad altri membri, dato che \u00e8 sempre rimasto nell'immensa ombra di Ikki fin da piccolo. Sulle AT si dimostra il rider pi\u00f9 veloce del team, guadagnandosi il soprannome di \"Stealth\". In seguito mostrer\u00e0 di seguire la Flame Road, cosa che porter\u00e0 Spitfire a nominarlo suo successore. Poco prima della sua morte Kazu eredita le Regalia delle Fiamme, che verranno successivamente rubate da Aeon Clock, gettandolo nello sconforto. Dopo un certo allenamento diventer\u00e0 in grado, oltre di generare fiamme come Spitfire, di manipolare il tempo come Aeon (dato che la strada del \"tempo\" \u00e8 una emanazione di quella delle \"fiamme\"). Come Ikki e Agito, \u00e8 uno dei tre nuovi Re \"riconosciuti\" nonostante non facciano parte n\u00e9 di Genesis, n\u00e9 della Sleeping Forest. \u00c8 doppiato da Kenn.\nOnigiri.\n \u00e8 uno degli amici d'infanzia di Ikki che entrano nel team Kogarasumaru. \u00c8 un gran pervertito e il suo stile di corsa \u00e8 particolare, in quanto corre a testa in gi\u00f9 su una singola AT allacciata alla testa. A suo dire \u00e8 un seguace della \"Smell Road\" o \"strada della puzza\" (in seguito rinominata \"strada del nirvana\"), in cui utilizzando l'odore emanato dai suoi fluidi corporei riesce a generare potenti illusioni. Anche se di fatto \u00e8 il pi\u00f9 debole del gruppo (\u00e8 l'unico ad avere un Battle Level di solo due cifre), quando si trova a combattere contro a una donna riesce ad aumentare enormemente il suo livello di combattimento arrivando ai livelli di un Re. Si \u00e8 autonominato Re, pur non essendo riconosciuto come tale. I suoi poteri da maiale sono elevatissimi e gli permettono di effettuare tecniche incredibili (fra cui fingere che i propri avversari siano donne per aumentare il proprio livello di combattimento, vedere attraverso i muri dei bagni femminili oppure manipolare le altre persone con l'odore). Si scopre durante lo scontro con Nike che in realt\u00e0 i suoi poteri derivano dall'azoto emesso dal suo corpo, che causa allucinazioni nel cervello dell'avversario. \u00c8 doppiato da Masami Kikuchi.\nIssa Mihotoke.\n, conosciuto come o Fat Buccha da amici e compagni, \u00e8 un ragazzo dalla stazza enorme. Prima di entrare a parte dei Kogarasumaru era il leader dei Re della Notte, team che controllava nelle ombre la scuola Higashi. prima di venire sconfitto da Ikki. Nonostante appaia estremamente sovrappeso (mangia quintali di cibo ogni giorno) in realt\u00e0 la sua percentuale di grasso corporeo \u00e8 solo del 10%. La sua mole \u00e8 in verit\u00e0 dovuta a grandi quantit\u00e0 di sangue che si riversano nell'addome per digerire tutto il cibo che mangia. Buccha ha inoltre l'abilit\u00e0 di manipolare il suo flusso sanguigno e dirigerlo nei muscoli (abilit\u00e0 nota come Pump Up), che gli permette per breve tempo di mostrare un corpo snello e atletico e una potenza sovrumana. Utilizza delle AT massicce a 4 ruote e viene spesso raffigurato come un Panzer. Durante l'allenamento al tempio dove abita con il padre, sviluppa un'invidiabile capacit\u00e0 di concentrazione e raggiunge la pace dei sensi risvegliando la modalit\u00e0 \"Satori\" che gli permette di modificare a piacere la stazza di parti del suo corpo e ottenere power up di diverso tipo. Rinominato \"Re del Massiccio Montuoso\", anche se non \u00e8 riconosciuto come tale, ma \u00e8 sulla buona strada per diventarlo ufficialmente. \u00c8 doppiato da Hitoshi Bifu.\nAkito/Agito Wanijima.\n e sono due personalit\u00e0 che assieme formano il Re delle Zanne. Faceva in origine parte della squadra dei G-Men del Vento, usato come strumento dal fratello maggiore Kaito; liberato da Ikki entrer\u00e0 a far parte dei Kogarasumaru. Per cambiare personalit\u00e0, \u00e8 sufficiente spostare una benda bianca che Akito porta su un occhio. Akito, dolce e gentile, era in origine il vero Re delle Zanne, allenatosi sotto suo fratello. Accortosi di cos'era diventato nelle mani di Kaito non riusc\u00ec pi\u00f9 a pattinare e fu in quel momento che al suo interno nacque la personalit\u00e0 di Agito, violenta e sanguinaria, nata col solo scopo di proteggere Akito e pattinare al suo posto. Equipaggiato con le Regalia \u00e8 in grado di rilasciare \"zanne\" sfruttando l'accelerazione e frenata istantanea delle AT. Mentre Akito \u00e8 solito parlare per proverbi, Agito pronuncia molto spesso la parola \"Fuck\". La sua vera identit\u00e0 viene rivelata solo nel capitolo 300 del manga. Infatti anche se viene detto all'inizio che lui sia il fratello di Kaito ne \u00e8 in realt\u00e0 il figlio nato dalla relazione del padre con Gazelle prima che la ragazza morisse. Sono entrambi doppiati da Kokoro Kikuchi.\nEmiri Adachi.\n appartiene al club di atletica. Insieme alle altre membri del team \u00e8 costretta dal team di Buccha a perseguitare Ikki. Dopo lo scioglimento dei Re della Notte diventer\u00e0 una sostenitrice dei Kogarasumaru. \u00c8 innamorata di Kazu e cerca in tutti i modi di aiutarlo. Entrer\u00e0 successivamente nel team come rider di supporto. Nonostante l'inesperienza dimostrer\u00e0 una forza sovrumana e un'agilit\u00e0 non comuni per una ragazza normale. Per un certo periodo la sua mente verr\u00e0 scambiata con quella del presidente Omaha (una parodia del presidente Obama), e i due si scambieranno i corpi per un po'. Alla fine della serie (tornata nel proprio corpo), durante un concerto si dichiarer\u00e0 a Kazu e gli chieder\u00e0 di uscire ottenendo un \"s\u00ec\" come risposta. \u00c8 doppiata da Shouko Ishii.\nYayoi Nakayama.\n appartiene anche lei al club di atletica. Come l'amica Emiri anche lei inizialmente perseguitava Ikki ed entrer\u00e0 in seguito come sostenitore nei Kogarasumaru. Dimostrer\u00e0 in un'occasione un potenziale come Link Tuner, riuscendo a dire l'ora esatta al secondo senza guardare l'orologio, un'abilit\u00e0 in comune con i membri del Tool Toul To. Sembra provare una particolare attrazione per Agito, infatti cerca in alcune occasioni di farsi notare da lui. Diventer\u00e0 successivamente la sua link tuner durante lo scontro tra i Kogarasumaru e la vecchia Sleeping Forest. \u00c8 doppiata da Rieko Yoshimoto.\nSleeping Forest.\nL'odierna \u00e8 capitanata da Ringo, la Regina della Spine. L'obiettivo della Sleeping Forest \u00e8 proteggere la torre del Trophaeum ed impedire l'accesso alla Sky Regalia.\nRingo Noyamano.\n \u00e8 la terzogenita delle sorelle Noyamano ed \u00e8 il leader della Sleeping Forest e attuale Regina delle Spine, titolo ereditato dalla sorella Rika. \u00c8 una Gravity Child di seconda generazione ed \u00e8 l'unica a non essere influenzata dall'enorme pressione nella torre del Trophaeum grazie alla Sonia Road; questo fa di lei il guardiano perfetto della torre, risultando ancora imbattuta. \u00c8 innamorata di Ikki, ma riesce a rivelargli i suoi sentimenti solo prima dello scontro tra la Sleeping Forest e Genesis. \u00c8 stato proprio grazie a lei che Ikki si \u00e8 affacciato al mondo delle AT ed \u00e8 diventato uno storm rider. Interviene spesso in aiuto dei Kogarasumaru sotto le mentite spoglie di Croissant Kamen. Quando Ikki deve decidere quale sar\u00e0 il suo Link Tuner la scelta cade inaspettatamente su di lei, l'unica persona che conosce veramente il cuore del corvo. Successivamente si viene a scoprire che i due aveva fatto un Link Tuning incrociato, cio\u00e8 Ringo era diventata la Link Tuner di Ikki e Ikki quello di Ringo. Ikki inoltre aveva deciso di installare le Regalia della Tempesta nelle AT di Ringo e non nelle sue per avere un asso nella manica nello scontro con Sora. \u00c8 doppiata da Mariya Ise.\nMikan Noyamano.\n \u00e8 la secondogenita delle sorelle Noyamano. \u00c8 il classico maschiaccio ed \u00e8 un'esperta di wrestling che utilizza spesso per punire Ikki. Appartiene alla Sleeping forest ed \u00e8 anche lei una Gravity Child. \u00c8 spesso rappresentata come un gorilla. Attualmente Regina della Gale Road (una delle nuove tre strade presenti solo nella Sleeping Forest), soprannominata anche \"Dio del Vento\". \u00c8 doppiata da Seika Hosokawa.\nShiraume Noyamano.\n, conosciuta come Ume in famiglia, \u00e8 la sorella pi\u00f9 giovane. Il suo hobby \u00e8 cucire bambole di pezza a forma di gorgone, e ne porta sempre una con s\u00e9. \u00c8 considerata il membro pi\u00f9 debole della Sleeping Forest, ma essendo una Gravity Child \u00e8 in grado di combattere estremamente bene all'interno del Tropaion. Ha abilit\u00e0 impressionanti nel campo tecnologico (abilit\u00e0 simile a quelle di Kururu) nonch\u00e9 abilit\u00e0 correlate a quelle dei Tool Toul Too, da cui si ipotizza la sua strada e il suo titolo di Re siano correlate al Legame (ma non \u00e8 mai stato rivelato nel manga). \u00c8 doppiata da Yukiko Hanioka.\nGabishi.\n \u00e8 l'attuale Horn King e seguace della Horn Road, una delle tre nuove strade presenti unicamente nella Sleeping Forest. Ha un'insana ossessione nel rimuovere la pelle dalle facce delle sue vittime usando le sue AT \"Hatch-Venom\". Le sue Regalia gli permettono di rilasciare in un proiettile d'aria il calore derivante dalla frenata improvvisa delle sue ruote, in una maniera molto simile alle zanne di Agito.\nOrm.\n \u00e8 l'attuale Water Queen e seguace della Lether Road, una delle tre nuove strade presenti unicamente nella Sleeping Forest. \u00c8 in grado di cambiare la densit\u00e0 e le propriet\u00e0 dell'acqua saturandola con l'aria. Utilizzando le ruote posteriori delle sue AT \u00e8 in grado di produrre bolle d'acqua con le quali \u00e8 in grado di attaccare e difendersi. La struttura delle sue AT le permette di poter attaccare solo all'indietro. Adora i cibi dolci e gli uomini forti. Agisce camuffata con un travestimento che la fa apparire goffa e bassa ma in realt\u00e0 lo usa per depistare i suoi avversari. Tramite il riverbero dell'acqua \u00e8 in grado anche di ascoltare le conversazioni altrui.\nNina.\nNina \u00e8 la Regina del Rombo della Sleeping Forest e una degli originali Gravity Children che hanno aiutato Kilik ad eliminare la prima Sleeping Forest. All'inizio appare come un enorme guerriero con vestiti molto aderenti e un casco simile ad un elmo, ma in seguito si scopre che il suo vero aspetto \u00e8 quello di una ragazzina dai capelli corti all'interno di una AT Suit. La Suit stessa contiene le pararegalia del Rombo che Nina usa per nascondere o difendere i suoi alleati annullando gli attacchi avversari.\nOnibasu.\nOnibasu \u00e8 il Re del Tuono della Sleeping Forest e uno degli originali Gravity Children che hanno aiutato Kilik ad eliminare la prima Sleeping Forest. La sua pararegalia, similarmente alla Spider Net di Nue, utilizza delle bande magnetiche con la scritta \"Shot&amp;Shot\" con cui \u00e8 in grado, tramite una tecnica nota come \"Entangle\", di creare illusioni estremamente realistiche ed estese.\nOriginal Sleeping Forest.\nSora Takeuchi.\n \u00e8 il fondatore della Sleeping Forest e l'originale Re del Vento. Appare come un tipo spensierato, allegro e carismatico, nonch\u00e9 gran pervertito, ma nasconde in realt\u00e0 un'indole fredda e manipolatrice; intenzionato a mettere le mani sulle regalia del cielo, metter\u00e0 in giro a questo scopo le dicerie sulla torre e fonder\u00e0 il team. Sar\u00e0 tradito da Kilik quando verranno scoperte le sue vere intenzioni e nella battaglia che ne seguir\u00e0 perder\u00e0 le Regalia del Vento e l'uso delle gambe. Rester\u00e0 su una sedia a rotelle per sei anni aspettando una nuova occasione per far ripartire i suoi piani. Sora inizier\u00e0 poi ad addestrare Ikki per renderlo il nuovo Re del Vento; nonostante all'inizio sembri interessato alla sua crescita si sveler\u00e0 come il suo unico obiettivo fosse rientrare in possesso delle Regalia del Vento. E dimostrer\u00e0 anche di aver riacquistato l'uso delle gambe usando delle speciali protesi. In passato e nel presente ha una relazione con Rika che \u00e8 incita di suo figlio. \u00c8 doppiato da Mitsuru Miyamoto.\nRika Noyamano.\n \u00e8 la primogenita delle sorelle Noyamano e sostiene tutta la famiglia lavorando come Destler Bartlett, una wrestler professionista. Era la precedente Regina delle Spine della Sleeping Forest; dopo il tradimento di Kilik smise di usare le AT e cedette titolo e regalia alla sorella Ringo. Inizialmente si oppone all'uso delle AT da parte di Ikki, temendo possa soffrire ferite irreparabili come quelle di Sora. Per sua sfortuna \u00e8 il bersaglio preferito dei comportamenti libidinosi di Onigiri. Dopo aver parlato e aver riconosciuto il suo talento, gli dar\u00e0 il suo consenso e continuer\u00e0 a supportarlo. Si comporta come una sorella maggiore modello, sostituendo la madre come padrona di casa. \u00c8 incinta del figlio di Sora Takeuchi. Le sue misure sono: seno 92 cm, vita 61 cm, fianchi 88 cm. Fatto curioso, il suo aspetto cambia nei 3 OAD rispetto agli episodi della serie TV; i capelli in origine marrone chiaro-rossastri diventano castano scuro, gli occhi giallo-verdastri cambiano in grigio scuro e scompare il neo vicino all'occhio sinistro. \u00c8 doppiata da Naoko Matsui.\nFalco.\nFalco \u00e8 l'originale Re delle Zanne e un Gravity Child. \u00c8 capace di rilasciare numerose zanne simultaneamente senza ferirsi. Era originariamente un uomo biondo e magro, ma smise con le AT dopo la distruzione della Sleeping Forest e divent\u00f2 un debole vecchio amante di visual novel e alcolizzato. Falco detiene l'Eternal Seed del Glam Scale Tournament, che gli permette di avere sempre un posto riservato nel torneo con il suo team Inorganic Net, che altri non \u00e8 se non la copia digitalizzata della vecchia Sleeping Forest.\nDauntles.\nDauntles \u00e8 l'originale Re del Rombo, con la differenza che le sue Regalia sono posizionate sui suoi avambracci invece che sulle AT come Yoshitsune. \u00c8 considerato il membro pi\u00f9 debole in termini di attacco dai suoi compagni. In passato probabilmente era un famoso rapper, caratteristica che si ripercuote anche nelle sue battaglie.\nBlack Burn.\nBlack Burn \u00e8 l'originale Re del Tuono le cui Regalia usano fulmini artificiali come forza distruttiva cos\u00ec come un sistema di cavi simile a quelle del suo successore, suo figlio Nue.\nSpitfire.\n \u00e8 l'attuale Re delle Fiamme. La sua velocit\u00e0 gli permette di creare l'illusione delle fiamme grazie al calore causato dalla frizione delle sue ruote sul suolo, ed pu\u00f2 dare l'illusione di fermare il tempo. \u00c8 al comando di tre team e nella vita di tutti i giorni \u00e8 un parrucchiere molto affermato. Dopo aver parlato con Simca inizier\u00e0 a seguire i Kogarasumaru. Si interesser\u00e0 maggiormente a Kazu, che proclamer\u00e0 successivamente il nuovo Re delle Fiamme. Si scontrer\u00e0 insieme a Sano contro i fratelli Trakeuchi, ma verranno sconfitti e perder\u00e0 la vita. Lascer\u00e0 in eredit\u00e0 a Kazu le Regalia delle Fiamme e un video contenente la verit\u00e0 su Genesis, insieme ad un programma di allenamento per i Kogarasumaru. \u00c8 doppiato da Kenjir\u014d Tsuda.\nKilik.\n \u00e8 il precedente Re della Pietra della prima Sleeping Forest. Gemello di Simca, era il pi\u00f9 dotato dei primi Gravity Children. Scoperte le vere intenzioni di Sora si ribeller\u00e0 contro di lui insieme ad altri. Nella battaglia che ne seguir\u00e0 sconfigger\u00e0 Sora, prendendogli le Regalia del Vento, ma perder\u00e0 in seguito le sue contro Nike. Giudica le persone con un sistema di valutazione numerico a 100 punti. \u00c8 il vero leader della Sleeping Forest.\nIne Makigami.\n \u00e8 l'originale Re del Legame dei Tool Toul To e della prima Sleeping Forest. \u00c8 esperta di medicina e gestisce un proprio ospedale. Nonostante nessuno dei Gravity Children necessiti di un tuner, Spitfire manteneva una stretta relazione con lei. Decider\u00e0 di rompere le regole di neutralit\u00e0 e aiuter\u00e0 i Kogarasumaru a migliorare. Passer\u00e0 il suo titolo a Kururu Sumeragi.\nBehemoth.\n \u00e8 un team gigantesco, con al suo interno pi\u00f9 di 100 riders e svariati team affiliati. Sono capitanati da Akira Udo, affiancato dai quattro membri pi\u00f9 forti, conosciuti come le . Sfruttano la regola delle tre vittorie delle Parts War per rimanere fissi in classe D. Fu Simca a chiedere ad Akira di formare Behemoth per poter raggruppare e proteggere i team pi\u00f9 deboli. Dopo la sconfitta contro i Kogarasumaru vengono sciolti ed Akira rientrer\u00e0 a far parte della squadra dei G-men del (Vento).\nAkira Ud\u014d.\n \u00e8 il leader del team, che fond\u00f2 dopo aver lasciato i G-Men e aver vinto le Regalia delle Zanne in una battaglia contro Agito. \u00c8 un esperto della Bloody Road ed \u00e8 stato in grado di lanciare due zanne in contemporanea, superando il Leviathan Fang di Akito. Viene sconfitto da Agito e Ikki, ceder\u00e0 le Regalia e rientrer\u00e0 nei G-Men. \u00c8 doppiato da Kenji Nojima.\nMitsuru Bando.\n, spesso soprannominato Cyclops Hammer, apparentemente sembra un tipo inoffensivo, magro e vestito in modo elegante, ma in realt\u00e0 \u00e8 uno specialista del combattimento ravvicinato e usa come arma principale la forza distruttiva dei suoi pugni. Quando \u00e8 unita alla velocit\u00e0 delle sue AT la sua potenza aumenta vertiginosamente. Durante la battaglia contro i Kogarasumaru combatter\u00e0 contro Ikki e verr\u00e0 infine sconfitto. Dopo lo scioglimento dei Behemoth cercher\u00e0 di fondare il suo team personale. \u00c8 doppiato da Hiro Y\u016bki.\nFuumei Goshogawara.\n, conosciuto come Hecatoncheir Bomb, utilizza i suoi arti lunghi per attaccare. \u00c8 in grado di dislocare le sue braccia per attaccare gli avversari da grandi distanze e per strangolarli. \u00c8 spesso caratterizzato come una vespa scavatrice. \u00c8 doppiato da Yasuyuki Kase.\nRyo Mimasaka.\n, conosciuta come , utilizza i tatuaggi , praticamente invisibili ad occhio nudo, per ipnotizzare l'avversario, rallentandogli il metabolismo e infine paralizzandolo. Verr\u00e0 sconfitta da Onigiri, il cui metodo di corsa a testa in gi\u00f9 render\u00e0 controproducente la sua tecnica, invertendone l'effetto. \u00c8 molto vicina a Sano Yasuyoshi, conoscendolo fin da piccolo e lavorando sotto di lui. Si sacrificher\u00e0 per salvare Sano da Nike. Successivamente si scopre che era ancora in vita sulla portaerei e viene usata per tenere sotto controllo Sano, viene infine liberata da Simca. \u00c8 doppiata da Miki It\u014d.\nGenesis.\n \u00e8 un enorme team sotto il comando di Simca. Consiste in una mega-alleanza di team, uniti sotto un'unica bandiera. \u00c8 presentato originariamente da Simca come uno strumento per conquistare la torre del Trophaeum, in seguito verr\u00e0 mostrato come sia stata una creazione di Nike per ottenere la Sky Regalia assieme al fratello Sora. Simca cerc\u00f2 di intervenire facendo diventare Ikki il nuovo Re del Vento e donandogli il comando di Genesis, ma i due fratelli riuscirono ad impedirlo. Il quartier generale di Genesis (chiamato \"Big Bird\") \u00e8 un campo da football abbandonato, con il tetto che ricorda delle ali.\nSimca.\n, conosciuta anche come la Rondine Migratoria, \u00e8 il leader del team. \u00c8 la sorella gemella di Kilik e una Gravity Child di prima generazione. Faceva un tempo parte dei Tool Toul To fino al crollo della prima Sleeping Forest, dove cominci\u00f2 a lavorare sotto Nike. Inizia a mostrare molto interessa in Ikki, che crede sia destinato a diventare il leggendario Sky King. Dopo la vittoria sui Behemoth abbandoner\u00e0 la sua indole spensierata, tagliandosi i capelli e concentrandosi nel potenziare Ikki. Sar\u00e0 attaccata dalla Sleeping Forest e costretta da Ringo Noyamano temporaneamente su una sedia a rotelle. Il gesto di Ringo successivamente si scopre essere stato dettato dal suo desiderio di tenere lontano dal campo di battaglia la ragazza. \u00c8 innamorata di ikki e molto spesso la si vede combattere con Ringo. \u00c8 doppiata da Rie Tanaka.\nNue.\n \u00e8 l'attuale Re del Fulmine e un Gravity Child di seconda generazione. Comanda \"Black Crow\", un team composto da altri Gravity Children come lui. La sua Regalia gli copre tutto il corpo ed \u00e8 in grado di manipolare l'elettricit\u00e0 e il magnetismo, permettendogli di creare allucinazioni e potenti attacchi elettrici attraverso numerosi cavi. Nonostante aiuti e rispetti i Kogarasumaru rimarr\u00e0 con Genesis perch\u00e9 Sora ha promesso di cambiare il mondo per permettere a tutti i Gravity Children di vivere una vita normale. \u00c8 doppiato da Miyu Irino.\nYasuyoshi Sano.\n, conosciuto come , \u00e8 un rider estremamente intelligente in grado di creare l'illusione della manipolazione del tempo attraverso la Flame Road. Originariamente faceva parte del team di Spitfire e seguiva la sua stessa strada. Decise di lasciare il team e unirsi ai Behemoth, di cui divent\u00f2 una delle 4 bestie sacre. Dopo la sconfitta del team si unisce a Genesis, lavorando come consigliere di Simca e dei Kogarasumaru. La sua presunta omosessualit\u00e0 viene spesso usata come gag ricorrente. Verr\u00e0 in aiuto a Spitfire nella battaglia contro i fratelli Takeuchi, venendo comunque sconfitto e ucciso assieme a Spitifire. Verr\u00e0 in seguito mostrato ancora vivo, sotto forma di \"cyborg\", lavorare sotto Genesis e rubare le Regalia delle Fiamme da Kazu. Muore definitivamente nello scontro sulla portaerei con Nike ma grazie a lui i veri poteri di Kazu si liberano. \u00c8 doppiato da Hiroaki Hirata.\nYoshitsune.\n \u00e8 l'attuale Re del Rombo e il leader di Trident, il sindacato dei riders del Kansai. Brillante stratega, dopo che Ikki completa il devil's thirty-three (oni sanjusangendo) diventa l'allenatore personale dei Kogarasumaru. Dopo l'avvento dei fratelli Takeuchi decider\u00e0 di restare comunque con Genesis per assicurare il maggior beneficio al suo team. Si scopre poi che il suo scopo \u00e8 diventare il nuovo capo di Genesis, e per fare ci\u00f2 intende restare in disparte durante lo svolgimento del torneo, per poi attaccare Sora, che anche da vincitore uscirebbe sicuramente indebolito dalla lotta contro due team fortissimi come la Sleeping e i Kogarasamaru, e prenderne il posto. Ma Sora conosce gi\u00e0 i piani di Yoshitsune e manda Gawain e Percival a sterminare Trident e recuperare le Regalia del Rombo, dimostrandosi pronto a mettere a ferro e fuoco Osaka. Nello scontro Yoshitsune ferma l'attacco di Genesis ad Osaka eliminando Gawain, Percival e il suo mecha. Alla fine del 25\u00b0 volume, stremato e in fin di vita Nike gli d\u00e0 il colpo di grazia. \u00c8 doppiato da Mitsuaki Madono.\nBenkei.\n \u00e8 la bella ed esperta seconda in comando di Yoshitsune. \u00c8 spesso paragonata ad una pantera sia nel suo stile di lotta sia nel suo comportamento. Diventa l'allenatore dei Kogarasumaru e un membro di riserva durante il periodo di assenza di Ikki. Durante il secondo match contro gli Animal House combatter\u00e0 contro la Water Queen Orm, riuscendo infine a batterla con l'aiuto di Kazu. Con l'avvento dei fratelli Takeuchi, combatter\u00e0 insieme a Yoshitune per difendere Trident da Genesis. Dopo la battaglia tra Trident e Genesis, si presenter\u00e0 ai Kogarasumaru per consegnare loro le regalia del Rombo. Poi la donna, che ha perso una gamba, racconta cosa \u00e8 successo: Genesis aveva mandato ad Osaka due assassini, Percival e Gavin, insieme ad un esercito di robot da combattimento. All'inizio Yoshitune e Benkei sembrano capaci di fronteggiare i nemici, ma poi appare un robot immenso, comandato da Percival e con un cannone al posto del braccio sinistro, che con un colpo solo distrugge un intero quartiere della citt\u00e0. E blocca Benkei afferrandola per una gamba. A quel punto Yoshitune interviene, e usando al massimo il potere delle regalia del rombo, riesce ad abbattere il gigantesco robot e anche i due assassini di Genesis. Appare allora Nike, pronto a dare il colpo di grazia, quando si accorge che Yoshitune non indossa pi\u00f9 le regalia: l'uomo era riuscito a sfilarsele per darle a Benkei, che nel frattempo si era tagliata la gamba per liberarsi, in modo che le consegnasse ai Kogarasumaru. \u00c8 doppiata da Wakana Yamazaki.\nNike.\n \u00e8 l'attuale Re della Pietra e il pi\u00f9 forte dei quattro re di Genesis. Nike in realt\u00e0 \u00e8 solo un alias, in quanto \u00e8 lui il vero leader di Genesis. E anche il fratello gemello di Sora Takeuchi, con cui condivide anche il nome. \u00c8 mentalmente instabile, assai crudele, e cova un profondo odio per Kilik, il precedente Re della Pietra. Nike, come suo fratello, ha l'abilit\u00e0 di utilizzare il vento e questa, unita alle Regalia della Pietra sottratte a Kilik, ha dato la nascita alla Jade Road, un'evoluzione della Gaia Road. Sembra anche provare qualcosa per Simca, ma in maniera molto perversa.\nOrca.\n, il cui vero nome \u00e8 Vercingetorix, \u00e8 un nuovo membro di Genesis. Capace di usare le AT sott'acqua, utilizza la tecnica Exploding Fang che sembra una fusione tra le zanne di Agito e Bubblegum Crisis di Orm. Si sente solo nella sua strada e cerca sempre qualcuno pi\u00f9 forte capace di sconfiggerlo. Si scontrer\u00e0 con Agito e l'altra sua personalit\u00e0 Lind, e verr\u00e0 alla fine sconfitto. Li ringrazier\u00e0 e verr\u00e0 pi\u00f9 tardi prelevato da Genesis. Dopo la sconfitta che subisce sulla portaerei da parte di Buccha decide di passare dalla parte dei Kogarasumaru perch\u00e9 si \u00e8 molto affezionato a colui che l'aveva battuto.\nCaesar.\n \u00e8 un nuovo membro di Genesis che utilizza la tecnica Legionarius Phalanx, una mossa che usa calci istantanei per inviare potenti raffiche. La user\u00e0 per trasmettere paura ad Agito, ma verr\u00e0 successivamente sconfitto da Agito stesso, con il supporto di Akito. Cercher\u00e0 di vendicarsi utilizzando un esoscheletro armato ma sar\u00e0 sottomesso da Orca, impaziente di combattere contro Agito.\nGavin.\nDetto anche Killer Gavin, \u00e8 un assassino di Genesis. \u00c8 un ragazzo vestito di nero, con un \"look\" da punk, seguace della Road Gladius, 'La strada della spada'. Le sue AT hanno delle lunghe lame, molto flessibili e taglienti, posizionate dietro le caviglie. Spietato e impassibile, fuma sempre e ha l'abitudine di definire gli altri 'rompicoglioni'.\nViene mandato da Sora, insieme a Percival, a distruggere Trident. Verr\u00e0 tuttavia sconfitto, morendo schiacciato dal robot guidato da Percival e abbattuto da Yoshitune.\nPercival.\nUn altro sicario di Genesis. \u00c8 un ragazzo occidentale, veste in modo semplice ed elegante e porta gli occhiali. Come combattente con le AT non sembra molto pericoloso, per\u00f2 \u00e8 molto abile (nonch\u00e9 letale) a comandare i robot creati con la tecnologia AT, riuscendo a sterminare tutti i seguaci di Trident. Quando si presenta davanti a Yoshitune con un robot gigantesco, viene per\u00f2 abbattuto insieme a quest'ultimo. \u00c8 un otaku di anime e manga, quindi capisce benissimo il giapponese e spesso infarcisce i suoi discorsi con citazioni dei cartoni e dei fumetti.\nSalom\u00e9.\nUna ragazzina, nipote di un importante uomo d'affari arabo finanziatore di Genesis, che dopo aver visto in azione Rika (quando faceva parte della prima Sleeping Forest) desidera a tutti i costi diventare la Regina delle Spine di Genesis. Gira accompagnata da un anziano servitore. Nonostante sia molto tenace, Salom\u00e9 \u00e8 del tutto priva dell'abilit\u00e0 necessaria per essere una vera storm rider, e, infatti, prima viene battuta molto facilmente da Onigiri (che, addirittura, all'inizio scambia il servitore per il suo avversario, dato il bassissimo livello di forza di Salom\u00e9), poi viene sconfitta in un attimo da Nike (che la reputa troppo debole per appartenere a Genesis). Si vedr\u00e0 nuovamente nell'ultimo capitolo in compagnia di Onigiri.\nTool Toul To.\n \u00e8 un team creato per assistere i Re con le loro Regalia. Sono un gruppo completamente neutrale e assistono ogni re a prescindere dal team di cui fanno parte. Ad ogni re viene assegnato un Link Tuner che si preoccupa di riparare e accordare le Regalia, in modo da adattarlo al corpo del re.\nKururu Sumeragi.\n \u00e8 il leader di Tool Toul To e l'attuale Pledge Queen. Inizialmente \u00e8 un nuovo membro del team destinata a diventare il tuner di Ikki. Non corre come rider, ma come leader del team \u00e8 un genio nel riparare, costruire e mantenere AT. Ha ricostruito le perdute Regalia del Vento per Ikki, ma vengono rubate e consegnate a Sora; \u00e8 determinata da allora a costruire le nuove Regalia della Tempesta per lui. Axis, la Regalia del Legame le permette di utilizzare i corpi degli altri tuners attraverso l'\"Infinite Scale\" permettendogli di costruire, riparare e accordare le AT velocemente come il Re del Legame. \u00c8 follemente innamorata di Ikki ed \u00e8 in rivalit\u00e0 con Simca e Ringo per conquistarlo.\nIne Makigami.\n \u00e8 l'originale Re del Legame dei Tool Toul To e della prima Sleeping Forest. \u00c8 esperta di medicina e gestisce un proprio ospedale. Nonostante nessuno dei Gravity Children necessiti di un tuner, Spitfire manteneva una stretta relazione con lei. Decider\u00e0 di rompere le regole di neutralit\u00e0 e aiuter\u00e0 i Kogarasumaru a migliorare. Passer\u00e0 il suo titolo a Kururu Sumeragi.\nRune.\nRune \u00e8 il secondo in comando di Tool Toul To e il membro pi\u00f9 anziano, nonostante l'aspetto giovane. Il suo corpo \u00e8 composto da molte parti robotiche e nasconde al suo interno armi e attrezzi. Nonostante non dimostri mai le proprie emozioni tramite il suo viso, che \u00e8 sempre apatico e dallo sguardo fisso, \u00e8 molto emotivo ed in segreto \u00e8 un gran maiale (dato che \u00e8 l'unico maschio in un team di ragazze che abitualmente si spogliano e indossano tute trasparenti per le loro mansioni).\nHako Isawa.\nHako \u00e8 un membro di Tool Toul To che desiderava diventare la tuner di Ikki. Ruba le Regalia del Vento costruite da Kururu sostituendole con le proprie e cercher\u00e0 di sedurre Ikki per diventare la sua tuner, ma verr\u00e0 rifiutata. Verr\u00e0 rapita da Nike insieme a Bagram e diventer\u00e0 la tuner di Sora.\nKanon.\n \u00e8 il tuner di Ringo e il cugino di Kururu. Interviene per salvare Sora e Rika dall'attacco di Gabishi. Cova per Ringo intenzioni romantiche, sentimenti che dovr\u00e0 rifiutare quando tramer\u00e0 per far scontrare Ikki e Ringo. Tramite una sorta di \"regalia\" a forma di chitarra, \u00e8 in grado di scatenare potentissime lame di vento ed \u00e8 l'unico, a parte Rune, ad avere abilit\u00e0 di combattimento all'interno del team Tool Toul Too."}
{"id": "2244491", "revid": "834", "url": "https://it.wikipedia.org/wiki?curid=2244491", "title": "Don't give it up", "text": ""}
{"id": "2244493", "revid": "287204", "url": "https://it.wikipedia.org/wiki?curid=2244493", "title": "Angeli e demoni", "text": ""}
{"id": "2244500", "revid": "339392", "url": "https://it.wikipedia.org/wiki?curid=2244500", "title": "Edwards Plateau", "text": ""}
{"id": "2244503", "revid": "22281034", "url": "https://it.wikipedia.org/wiki?curid=2244503", "title": "Antivirus 2008", "text": ""}
{"id": "2244510", "revid": "339392", "url": "https://it.wikipedia.org/wiki?curid=2244510", "title": "Helix mazzullii", "text": ""}
{"id": "2244512", "revid": "1810027", "url": "https://it.wikipedia.org/wiki?curid=2244512", "title": "Porta Carbone", "text": "Porta Carbone o porta dei Legni era una storica porta di Palermo.\nStoria.\nLa porta, attualmente scomparsa, si trovava all'imbocco dell'odierno porticciolo della Cala. Fu edificata nel XVI secolo in stile neoclassico, rinnovata e perfezionata nel 1778, pretore Antonino La Grua, marchese di Regalmici, acquisendo un aspetto barocco. La porta venne distrutta, insieme a tutte quelle commerciali che si affacciavano sulla Cala alla fine del XIX secolo (1875c.).\nNelle adiacenze era la Porta della Calcina prossima alla fonderia."}
{"id": "2244514", "revid": "960053", "url": "https://it.wikipedia.org/wiki?curid=2244514", "title": "Departures", "text": " \u00e8 un film del 2008 diretto da Y\u014djir\u014d Takita.\nIl film \u00e8 stato premiato con l'Oscar al miglior film in lingua straniera nel 2009 a Los Angeles.\nTrama.\nIl giovane violoncellista Daigo Kobayashi si trova improvvisamente disoccupato in seguito allo scioglimento dell'orchestra nella quale suonava da anni. Per motivi economici decide allora di lasciare Tokyo e tornare, con la moglie Mika, nel suo paese natale, nella prefettura di Yamagata, andando a vivere nella vecchia abitazione (che fungeva anche da casa da t\u00e8) lasciatagli in eredit\u00e0 dalla madre, morta pochi anni prima. In cerca di un lavoro, Daigo si imbatte in un annuncio che cattura la sua attenzione: \"Assistiamo coloro che partono per dei viaggi\"; si reca cos\u00ec per un colloquio all'agenzia NK. Solo durante il colloquio Daigo scopre con grande stupore che l'agenzia non si occupa di viaggi, bens\u00ec delle tradizionali cerimonie giapponesi di preparazione e vestizione dei defunti di fronte al resto della famiglia (NK sta per n\u014dkan = \u7d0d\u68fa, cio\u00e8 la vestizione rituale dei defunti). Daigo viene immediatamente assunto come tanatoesteta e riceve dal titolare un consistente anticipo.\nTornato a casa festeggia con la moglie la sua assunzione, senza dire effettivamente che tipo di lavoro dovr\u00e0 svolgere. Come suo primo incarico Daigo deve fare la parte del defunto in un filmato didattico dove il suo capo illustra lo svolgimento della cerimonia. Il primo cadavere da preparare \u00e8 un'esperienza traumatica trattandosi di un'anziana morta da due settimane. Cos\u00ec, prima di tornare a casa, si ferma in un bagno pubblico per lavarsi a fondo e l\u00ec ritrova un suo vecchio amico d'infanzia, Yamashita, figlio della proprietaria di quel locale rimasto inalterato negli anni.\nVinti i timori iniziali, Daigo diviene via via pi\u00f9 esperto e, colpito dall'amorevolezza che vi mette il suo capo, inizia ad apprezzare realmente il suo nuovo lavoro. Tutto sembra procedere per il meglio, finch\u00e9 un giorno la moglie Mika scopre la vera occupazione del marito. Provando una grande vergogna per questo lavoro malvisto, gli chiede di abbandonarlo. Quando Daigo rifiuta, Mika lo lascia e torna dalla madre. Anche il suo amico d'infanzia Yamashita, una volta scoperto il lavoro di Daigo, lo tratta con disprezzo, ma lui procede per la sua strada acquisendo sempre pi\u00f9 esperienza.\nPassato l'inverno Mika ritorna dicendo di essere incinta, e mentre poco dopo si riaccende la discussione sul lavoro di Daigo arriva improvvisa la notizia che Tsuyako, la padrona del bagno pubblico, \u00e8 morta cadendo accidentalmente sul posto di lavoro. Daigo si occupa della preparazione del corpo alla quale assistono Yamashita con moglie e figlia e Mika: la competenza e l'affetto con cui Daigo si prende cura del corpo di Tsuyako colpiscono Mika e la convincono ad accettare la professione del marito.\nDopo la funzione Daigo porta la moglie al fiume, raccontandole di come da piccolo assieme al padre si erano scambiati dei sassi che dovevano esprimere il loro stato d'animo; padre e figlio si erano promessi di regalarsene uno ogni anno ma dopo quella volta il padre abbandon\u00f2 la famiglia per scappare con la cameriera della casa da t\u00e8 della moglie, scomparendo per sempre dalla sua vita.\nPoco tempo dopo giunge la notizia della morte del padre di Daigo. Dopo un'iniziale riluttanza, Daigo si convince a dare un ultimo saluto al padre. Scopre cos\u00ec che suo padre dopo averli lasciati aveva vissuto da solo, in grande povert\u00e0. Alla vista del cadavere, Daigo non lo riconosce, ma decide di prepararlo personalmente per la sepoltura. Durante la cerimonia, trova stretto nel pugno di suo padre il sasso che gli aveva regalato tanti anni prima. Fissando nuovamente il volto del padre finalmente riesce a metterlo a fuoco nei suoi ricordi e riconoscerlo. Mika gli porge nuovamente il sasso, ma Daigo lo pone sulla pancia incinta della donna.\nProduzione.\nBasato sull'autobiografia di Aoki Shinmon , i lavori per il film sono durati 10 anni. Masahiro Motoki ha studiato personalmente l'arte della preparazione dei defunti da un tanatoesteta e come suonare il violoncello per le prime parti del film.\nIl regista ha partecipato a diverse cerimonie funebri con lo scopo di comprendere i sentimenti dei familiari del defunto. Nonostante la morte sia al centro di un'importante cerimonia, come viene mostrato nel film, essa \u00e8 anche considerata un argomento tab\u00f9 in Giappone; per tale motivo il regista era preoccupato per la ricezione del film e non ne aveva previsto il successo commerciale.\nColonna sonora.\nTutte le musiche sono state composte da Joe Hisaishi."}
{"id": "2244516", "revid": "599", "url": "https://it.wikipedia.org/wiki?curid=2244516", "title": "Borgo Sansepolcro", "text": ""}
{"id": "2244517", "revid": "113128749", "url": "https://it.wikipedia.org/wiki?curid=2244517", "title": "Bechyn\u011b", "text": "Bechyn\u011b (in tedesco \"Bechin\" o \"Beching\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2244520", "revid": "709565", "url": "https://it.wikipedia.org/wiki?curid=2244520", "title": "Quackula", "text": "Quackula \u00e8 una serie animata statunitense, incentrata sull'omonimo personaggio del cartone animato \"Heckle &amp; Jeckle\".\nTrama.\nNelle sue avventure Quacula prover\u00e0 a terrorizzare tutte le notti l'orso Teodoro con tutte le sue forze e utilizzando qualsiasi mezzo. Spesso il protagonista raggiunge il suo obiettivo, ma unisce alla sua crudelt\u00e0 un misto di goffaggine e sfortuna che render\u00e0 il tutto molto piacevole e divertente.\nLa voce italiana di Quackula \u00e8 di Vittorio Stagni."}
{"id": "2244523", "revid": "938", "url": "https://it.wikipedia.org/wiki?curid=2244523", "title": "Okuribito", "text": ""}
{"id": "2244524", "revid": "949708", "url": "https://it.wikipedia.org/wiki?curid=2244524", "title": "Officina Meccanica", "text": "L'Officina Meccanica \u00e8 stato un gruppo musicale di genere rock progressivo originario di Roma, attivo negli anni settanta, considerato da alcuni critici musicali fra i pi\u00f9 preparati gruppi italiani del periodo.\nStoria del gruppo.\nIl gruppo si forma all'inizio del decennio nella provincia romana tra Anzio e Nettuno con una particolare formazione a sei elementi che include, oltre alla chitarra, il basso, la batteria e la voce, una tromba e un sassofono, strumenti questi ultimi che contribuiranno notevolmente a caratterizzare buona parte della loro produzione. L'Officina Meccanica inizia cos\u00ec ad esibirsi nei principali locali romani.\nVengono scoperti dal noto paroliere Pino Cassia, che propone loro un contratto per l'etichetta da lui fondata, la Picci, con cui pubblicano tre 45 giri, l'ultimo dei quali, \"Bambini innocenti\", ottiene anche alcuni passaggi televisivi.\nIl gruppo si esibisce in numerosi tour, sia in Italia che in altri stati (ad esempio in Tunisia), e nei concerti d\u00e0 molto spazio all'aspetto teatrale, dipingendosi il viso ed usando costumi di scena. Alcune volte suona come gruppo spalla di formazioni quali Banco del Mutuo Soccorso e Premiata Forneria Marconi.\nL'Officina Meccanica passa poi alla BASF con cui incide il brano \"Stranger in his Country\" che verr\u00e0 utilizzato nel film del 1974 Un Attimo di Vita di Dante Marraccini. Nel 1977 incide l'ultimo dei cinque 45 giri con la Vedette di Armando Sciascia.\nLa band si scioglie nel 1978, dopo avere registrato alcuni brani per un album che non viene pubblicato.\nTre dei componenti (Barbati, Maiozzi e Bentivegna) formano il gruppo Stazione Termini, con altri tre musicisti, ai quali nel 1985 si aggiungono l'ex bassista dell'Officina Meccanica, Randolfo Canini e suo figlio Alessandro (Batterista).\nSempre negli anni 80 il chitarrista Gianni Barbati entra in pianta stabile negli Estro, nota cover-band dei Genesis.\nSolo nel 2007 la AMS di Matthia Scheller pubblica le registrazioni inedite dell'album, arricchendole con i brani dei primi tre 45 giri, nel CD \"La follia del mimo di fuoco\", il cui titolo \u00e8 un omaggio a Luciano Maiozzi che, durante i concerti, era solito esibirsi come mimo durante i numerosi assoli.\nIl disco viene pubblicato, oltre che in Italia, anche in Germania e Giappone."}
{"id": "2244532", "revid": "599013", "url": "https://it.wikipedia.org/wiki?curid=2244532", "title": "Veldin Kari\u0107", "text": "Carriera.\nClub.\nNato a Slavonski Brod ha iniziato a muovere i primi passi nel FK Polet 1926 di Bosanski Brod. Continua l'attivit\u00e0 giovanile con il \u017deljezni\u010dar con il quale dopo due anni esordisce in prima squadra. Con la squadra bosniaca firma un contratto quadriennale per\u00f2 con l'arrivo delle guerra la sua carriera prende una strada inaspettata, nel 1992 viene arrestato a Sarajevo dall'JNA e portato a Pale per essere giustiziato.\nFortunatamente intervenne il suo ex allenatore Nenad Starovlah che lo salv\u00f2, per\u00f2 la condizione per non essere giustiziato era di giocare a Novi Sad per il Vojvodina, costretto ad accettare pena la vita intraprese la nuova avventura calcistica.\nRimase a nel Vojvodina per 6 mesi per poi riuscire a varcare il confine con la Croazia e voltare pagina iniziando a giocare per il Marsonia.\nNell'autunno 1995 si trasfer\u00ec al Torino come sostituto ad Hakan \u015e\u00fck\u00fcr non riuscendo per\u00f2 a mantenere le aspettative. Fu un'annata dura per la squadra torinese la quale a fine stagione retrocesse i Serie B e fu costretta a dare in prestito il calciatore croato al Lugano.\nNel 1997 Kari\u0107 ritorn\u00f2 in patria trasferendosi al Varteks con il quale raggiunse tre finali di Coppa di Croazia e un terzo posto in 1. HNL nella stagione 2002-03. \nA Vara\u017edin rimase fino al 2004, anno in cui si trasfer\u00ec nel Dinamo Zagabria.\nNazionale.\nGioc\u00f2 tre partite con i \"mladi vatreni\" segnando anche una rete, esord\u00ec con la nazionale maggiore nel 2001 in amichevole contro la Corea del Sud. L'ultima partita con la nazionale la disput\u00f2 nel 2003 a Sebenico in amichevole contro la Macedonia del Nord."}
{"id": "2244533", "revid": "110157", "url": "https://it.wikipedia.org/wiki?curid=2244533", "title": "Ch\u00fdnov", "text": "Ch\u00fdnov (in tedesco \"Chejnow\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2244534", "revid": "767487", "url": "https://it.wikipedia.org/wiki?curid=2244534", "title": "Receiver operating characteristic", "text": "Nella teoria delle decisioni, le curve ROC (Receiver Operating Characteristic, anche note come Relative Operating Characteristic) sono degli schemi grafici per un classificatore binario. Lungo i due assi si possono rappresentare la sensibilit\u00e0 e (1-specificit\u00e0), rispettivamente rappresentati da \"True Positive Rate\" (TPR, frazione di veri positivi) e \"False Positive Rate\" (FPR, frazione di falsi positivi). In altre parole, si studiano i rapporti fra allarmi veri (\"hit rate\") e falsi allarmi.\nLa curva ROC viene creata tracciando il valore del \"True Positive Rate\" (TPR, frazione di veri positivi) rispetto al \"False Positive Rate\" (FPR, frazione di falsi positivi) a varie impostazioni di soglia. Il tasso di veri positivi \u00e8 anche noto come sensibilit\u00e0, richiamo o probabilit\u00e0 di rilevazione. Il tasso di falsi positivi \u00e8 anche noto come fall-out o probabilit\u00e0 di falsi allarmi e pu\u00f2 essere calcolato come (1 - specificit\u00e0). Pu\u00f2 anche essere pensato come un diagramma della potenza in funzione dell'errore di tipo I :quando la prestazione viene calcolata da un solo campione della popolazione, pu\u00f2 essere considerata come una stima di queste quantit\u00e0. La curva ROC \u00e8 quindi il tasso dei veri positivi in funzione del tasso dei falsi positivi. In generale, se sono note le distribuzioni di sensibilit\u00e0 e 1-specificit\u00e0, la curva ROC pu\u00f2 essere generata tracciando la funzione di distribuzione cumulativa (area sotto la distribuzione di probabilit\u00e0 da formula_1 alla soglia di discriminazione) della probabilit\u00e0 di rilevamento nell'asse y rispetto alla funzione di distribuzione cumulativa della probabilit\u00e0 di falso allarme sull'asse x.\nIl ROC \u00e8 anche noto come curva Receiver Operating Characteristic, poich\u00e9 \u00e8 un confronto tra due caratteristiche operative (TPR e FPR) al cambiare del criterio.\nApplicazioni.\nLe curve ROC furono utilizzate per la prima volta durante la seconda guerra mondiale, da alcuni ingegneri elettrotecnici che volevano individuare i nemici utilizzando il radar durante le battaglie aeree. Recentemente le curve ROC sono utilizzate in medicina, radiologia, psicologia, meteorologia, veterinaria, fisica e altri ambiti, come il machine learning ed il data mining.\nConcetto basilare.\nSe si considera un problema di predizione a 2 classi (classificatore binario come da figura: distribuzione rossa e azzurra), scelto un valore di soglia (\"threshold\" o \"cut-off\"), rispetto a cui decidere il risultato, ovvero se appartenente alla classe positiva (\"p\") o negativa (\"n\"), dato che le due curve di distribuzione di probabilit\u00e0 risultano in parte sovrapposte, sono possibili quattro risultati a seconda della posizione del valore di cut-off:\n\u00c8 inoltre possibile rappresentare questo tipo di situazione utilizzando una tabella di contingenza di tipo 2\u00d72, dove le colonne rappresentano la distinzione tra soggetti sani e malati; le righe invece rappresentano il risultato del test sui pazienti. Un risultato qualitativo del test potrebbe essere quello di andare a valutare il numero di falsi positivi e negativi; meno ve ne saranno e maggiormente il test sar\u00e0 valido.\nUna curva ROC \u00e8 il grafico dell'insieme delle coppie (FP, TP) al variare di un parametro del classificatore. Per esempio, in un classificatore a soglia, si calcola la frazione di veri positivi e quella di falsi positivi per ogni possibile valore della soglia; tutti i punti cos\u00ec ottenuti nello spazio FP-TP descrivono la curva ROC.\nAttraverso l'analisi delle curve ROC si valuta la capacit\u00e0 del classificatore di discernere, ad esempio, tra un insieme di popolazione \"sana\" e \"malata\", calcolando l'area sottesa alla curva ROC (\"Area Under Curve\", AUC). Il valore di AUC, compreso tra 0 e 1, equivale infatti alla probabilit\u00e0 che il risultato del classificatore applicato ad un individuo estratto a caso dal gruppo dei malati sia superiore a quello ottenuto applicandolo ad un individuo estratto a caso dal gruppo dei sani.\nLe curve ROC passano per i punti (0,0) e (1,1), avendo inoltre due condizioni che rappresentano due curve limite:"}
{"id": "2244535", "revid": "339392", "url": "https://it.wikipedia.org/wiki?curid=2244535", "title": "Cryptomphalus mazzullii", "text": ""}
{"id": "2244539", "revid": "1504506", "url": "https://it.wikipedia.org/wiki?curid=2244539", "title": "Angiolo Tavanti", "text": "Ha iniziato i suoi studi nel seminario vescovile di Arezzo per passare poi nelle scuole Pie di Firenze sotto la guida di Odoardo Corsini. Successivamente complet\u00f2 gli studi all'universit\u00e0 degli Studi di Pisa dove nel 1739 si laurea in legge. Si perfezion\u00f2 a Roma. Nel 1746 viene chiamato nel governo toscano come segretario del Consiglio di Finanze e nel 1770 ne diventa Direttore.\nHa ricoperto dal 1746 il ruolo di segretario del consiglio delle Finanze per il Granducato e dal 1770 ne diventa Direttore. Da allora sar\u00e0 uno degli uomini politici pi\u00f9 influenti e quello ad avere i maggiori contatti con il Granduca Leopoldo. Tra i suoi molti meriti quelli di aver abolito i dazi doganali ed aver creato il catasto nazionale.\n\u00c8 stato uno dei pi\u00f9 grandi statisti e giuristi della fine Settecento. Gli \u00e8 attribuita una delle pi\u00f9 antiche raccolta di leggi fiorentine e toscane dal 1444 al 1778. \u00c8 sepolto nella Basilica di Santa Croce a Firenze."}
{"id": "2244544", "revid": "838137", "url": "https://it.wikipedia.org/wiki?curid=2244544", "title": "Nefrite lupica", "text": "La nefrite lupica \u00e8 un'entit\u00e0 clinico-patologica caratterizzata da un'alterazione della struttura e della funzione renale in corso di lupus eritematoso sistemico.\nPatogenesi.\nIl rene rappresenta un frequente bersaglio (40-85%) della patologia lupica, condizione caratterizzata da una continua produzione di immunocomplessi e da lesioni vascolari. Gli immunocomplessi si depositano nel glomerulo renale, innescando un processo infiammatorio caratterizzato da deposizione di complemento e di anticorpi con chemiotassi e proliferazione flogistica, condizione che esita verso la glomerulonefrite. Il danno renale viene ulteriormente promosso ed amplificato dalla presenza di anticorpi anti-fosfolipidi, responsabili della microangiopatia trombotica che innesca ischemia e necrosi del parenchima renale, con episodi di insufficienza renale acuta e frequente evoluzione verso l'insufficienza renale cronica.\nAnatomia patologica.\nLa nefrite lupica \u00e8 in grado di condizionare la morbilit\u00e0 e la mortalit\u00e0 nei soggetti con lupus eritematoso sistemico; per questo risulta di fondamentale importanza il controllo del danno renale che si instaura nel corso della malattia sistemica. Vengono distinti 6 stadi di nefrite lupica, che correlano con l'attivit\u00e0 della malattia e che non fanno necessariamente parte di uno stretto percorso evolutivo, potendo coesistere all'interno dello stesso quadro isto-patologico.\nProfilo diagnostico e clinico.\nLa diagnosi viene posta in seguito al riscontro di alterazione della funzione renale in corso di lupus eritematoso sistemico clinicamente documentato. La presenza di proteinuria, ematuria e sedimento urinario attivo, unitamente alla repertazione di \"anticorpi antinucleo\" tipici del lupus (ANA), rappresenta un elemento sufficiente per porre diagnosi di nefrite lupica; in particolare, gli ANA, per la loro elevatissima sensibilit\u00e0, correlano con le fasi di remissione e riacutizzazione delle nefropatia lupica. Analogamente, il riscontro di \"anticorpi anti-Sm\", data l'elevata specificit\u00e0, rappresentando un reperto suggestivo di lupus in fase attiva. Gli \"anticorpi anti-dsDNA\" assumono un particolare interesse clinico per la strettissima correlazione con il danno renale. Gli \"anticorpi anti-fosfolipidi\" (aPL) devono essere sempre ricercati per la programmazione di un eleventuale intervento terapeutico atto a prevenire gli eventi tromboembolitici.\nTerapia.\nI presidi terapeutici volti al controllo della malattia lupica sono fondamentali per prevenire la nefrite lupica. Tuttavia, pu\u00f2 essere d'aiuto utilizzare ACE-inibitori in corso di glomerulonefrite attiva, farmaci in grado di diminuire il carico pressorio sui glomeruli danneggiati.\nI regimi farmacologici prescritti per la nefrite da lupus comprendono micofenolato mofetile (MMF), ciclofosfamide endovenosa con corticosteroidi e azatioprina immunosoppressore con corticosteroidi. MMF e ciclofosfamide con corticosteroidi sono ugualmente efficaci nel raggiungimento della remissione della malattia. Il MMF \u00e8 pi\u00f9 sicuro della ciclofosfamide con i corticosteroidi, con meno possibilit\u00e0 di causare insufficienza ovarica, problemi immunitari o perdita di capelli. Funziona anche meglio dell'azatioprina con corticosteroidi per la terapia di mantenimento. Una meta-analisi del 2016, che includeva 32 trial riguardante la nefrite da lupus, ha dimostrato che tacrolimus e MMF seguiti da una terapia di mantenimento con azatioprina erano associati a un minor rischio di infezione grave rispetto ad altri immunosoppressori o glucocorticoidi. Gli individui con nefrite da lupus hanno un alto rischio di linfoma a cellule B (che inizia nella cellula del sistema immunitario."}
{"id": "2244545", "revid": "110157", "url": "https://it.wikipedia.org/wiki?curid=2244545", "title": "Mlad\u00e1 Vo\u017eice", "text": "Mlad\u00e1 Vo\u017eice (in tedesco \"Jung Woschitz\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2244553", "revid": "1305887", "url": "https://it.wikipedia.org/wiki?curid=2244553", "title": "Rescue Heroes - Squadra soccorso", "text": "Rescue Heroes - Squadra soccorso (\"Rescue Heroes\") \u00e8 una serie televisiva animata canadese prodotta da Nelvana e basata sull'omonima linea di giocattoli. Il cartone mostra le avventure di una squadra di soccorso che salva le persone da vari disastri ambientali.\nIn patria fu trasmessa su Teletoon dal 2 ottobre 1999 al 18 dicembre 2002 per un totale di 39 episodi divisi in tre stagioni mentre in Italia and\u00f2 in onda per la prima volta su Italia 1 dal 18 dicembre 2002 per poi tornare un'ultima volta in onda su Boing dal 21 novembre 2004. \nNel 2003 venne prodotto anche un film d'animazione in CGI direct-to-video dal titolo \"\", quest'ultimo \u00e8 inedito in Italia.\nLa sigla.\nLa sigla italiana \"Rescue Heroes - Squadra soccorso\", musica di Max Longhi e Giorgio Vanni, testo di Alessandra Valeri Manera, cantata da Giorgio Vanni."}
{"id": "2244562", "revid": "318966", "url": "https://it.wikipedia.org/wiki?curid=2244562", "title": "Penisola di Salvore", "text": ""}
{"id": "2244573", "revid": "1005847", "url": "https://it.wikipedia.org/wiki?curid=2244573", "title": "Ferrovia Agrigento-Naro-Licata", "text": "La ferrovia Agrigento-Margonia-Naro-Licata, con diramazione a Margonia per Canicatt\u00ec, era una ferrovia a scartamento ridotto della Sicilia oggi dismessa. Alcune tratte di questa linea erano dotate di cremagliera. La linea, delle Ferrovie dello Stato, collegava la stazione di Agrigento Bassa (inizialmente Girgenti) ad alcune importanti miniere di zolfo della Provincia di Caltanissetta e ai grossi centri di Naro, Palma di Montechiaro e Licata. Dal 1933 il capolinea venne spostato nella nuova stazione di Agrigento Centrale.\nStoria.\nLa ferrovia venne concepita in funzione delle esigenze dell'industria mineraria dello zolfo allo scopo di far giungere il minerale estratto ai \"caricatori\" di imbarco di Porto Empedocle, Licata e Palma di Montechiaro e per permettere lo spostamento dei minatori pendolari che dalle varie localit\u00e0 si dovevano recare al lavoro nelle varie miniere di zolfo disseminate nel territorio dei comuni circostanti. Ma, come tante altre linee secondarie della Sicilia, fu costruita con grande ritardo rispetto alle necessit\u00e0; progettata in seguito alla \"Legge Baccarini\" del 1879 venne costruita in assoluta economia, a scartamento ridotto e con un tracciato tortuoso allo scopo di diminuire al massimo l'esigenza di opere d'arte impegnative.\nFino al 1902, tuttavia, non venne realizzato nulla; a seguito delle conclusioni di un'apposita Regia Commissione e di una legge varata nel corso dell'anno venne ridefinita la modalit\u00e0 di costruzione e di finanziamento in assoluta economia definendo successivamente anche il percorso da realizzare: una tratta da \"Girgenti\" per Favara, Naro e Canicatt\u00ec con diramazione a Naro per Palma di Montechiaro e Licata.\nLa realizzazione avvenne per tratte e a distanza di tempo: il 28 febbraio 1911 fu aperta la tratta tra Canicatt\u00ec e Naro, il 4 dicembre 1911 fu raggiunta Camastra, infine il 7 ottobre 1915 il treno arriv\u00f2 a Licata. I lavori successivi proseguirono a rilento anche a causa dello sforzo bellico cos\u00ec, l'8 maggio 1921, venne aperto il tratto Girgenti-Favara e, il 30 dicembre 1921, quello tra Favara e Margonia; quest'ultima era un semplice Posto di movimento in aperta campagna, a due chilometri da Naro, dove venne creato il bivio per la linea diramata allo scopo di risparmiare sulla spesa (ma con l'aggravio di un grosso perditempo per il regresso dei treni provenienti da Naro per i servizi Girgenti-Naro-Canicatt\u00ec). Soltanto nel 1933 quando finalmente venne inaugurato il tratto di circa 3\u00a0km, a doppio scartamento, tra Girgenti (stazione di Agrigento Bassa) e Stazione di Agrigento Centrale i treni da Naro e Licata poterono giungere fino al cuore della citt\u00e0; prima di allora da qualunque direzione o ferrovia si arrivasse per Agrigento si doveva cambiare mezzo di trasporto: calesse, mulo o \"caval di San Francesco\".La linea quindi era stata realizzata ma in assoluto ritardo sui tempi: il commercio degli zolfi delle zone di Favara, Naro e Palma era ormai sceso a livelli molto inferiori dato che l'apertura della linea ferrata dal nisseno verso il Porto di Catania aveva reso pi\u00f9 conveniente e meno costoso lo zolfo dell'area Caltanissetta-Enna. Ma soprattutto con l'apertura nel 1881 del tronco di linea da Campobello a Licata le zone suddette vennero del tutto tagliate fuori dato che il trasporto dello zolfo su carriaggi a trazione animale costava mediamente quasi il doppio di quello spedito per ferrovia.\nLa linea risult\u00f2 quindi passiva e soprattutto obsoleta gi\u00e0 dall'inizio. Nata per gli scopi industriali dell'area assolveva malamente quelli di trasporto viaggiatori. Una certa quantit\u00e0 di trasporto merci di prodotti agricoli come frutta secca, cereali, ortaggi, legumi secchi e olii essenziali (le fave e i legumi spediti negli anni venti raggiungevano le 45.000 tonnellate) alimentava il traffico ferroviario ma lo sviluppo del trasporto su strada l'avvi\u00f2 ad un lento declino data la bassissima velocit\u00e0 commerciale dovuta alla cremagliera. Il servizio ferroviario venne completamente soppresso il 28 settembre 1958. La chiusura della linea e il suo smantellamento vennero decisi con Decreto del Presidente della Repubblica n. 875 del 26 agosto 1959. Tale atto fu oggetto di un contenzioso per conflitto di competenza tra la Presidenza della Regione Siciliana e il Ministero dei trasporti su cui dovette pronunciarsi la Corte Costituzionale con la sentenza n.13 del 1960.\nCaratteristiche.\nLa linea venne armata con rotaie da 27\u00a0kg/m montate su traverse di legno distanti 0,82 m l'una dall'altra. Nei sei tratti a cremagliera, complessivamente 10,8\u00a0km, questa, del tipo Strub da 44\u00a0kg/m, era montata al centro del binario fissata alle stesse traverse montate a distanza inferiore. Il raggio di curvatura minimo era di 100 m e la pendenza massima era del 75 per mille sulle tratte ad aderenza artificiale.\nTale tipo di costruzione, molto in economia, permetteva solo basse velocit\u00e0 di linea non superiori a 30\u00a0km/h per i treni a vapore e a 45\u00a0km/h per le automotrici nei tratti ad aderenza naturale. La breve diramazione Canicatt\u00ec - Bivio Margonia non aveva tratti a cremagliera e la pendenza massima era del 25 per mille.\nL'esercizio, come per le altre linee della rete, venne svolto a Dirigenza unica con sede a Naro; le stazioni erano presenziate da semplici assuntori e prive di segnalamento eccetto il semplice \"Palo indicatore\" a segnare il punto di fermata prima di impegnare le stazioni sede di incrocio o di precedenza.\nNon venne mai fatto alcun ammodernamento degli impianti fino alla chiusura, n\u00e9 vennero impiegate automotrici.\nPercorso.\nIl percorso, partendo da Agrigento Bassa, prevedeva un primo tratto a cremagliera per raggiungere la stazione di Favara a 291\u00a0m s.l.m. oltre la quale si scendeva nel bacino zolfifero all'interno del quale si trovavano la stazione per il carico del minerale, Zolfare Deli, e una fermata successiva, Deli, per i minatori che si recavano all'accesso delle miniere. La linea proseguiva ancora in salita verso il Bivio Margonia al quale non corrispondeva alcuna localit\u00e0 ed aveva il solo scopo di diramazione per Canicatt\u00ec. La linea continuava a salire fino ai 419\u00a0m di Naro, grosso centro ad economia agricola e mineraria dopo di che iniziava a scendere verso Palma di Montechiaro, giungendo sulla costa a Torre di Gaffe e terminando la corsa a Licata la cui stazione era raccordata al porto mediante un raccordo a doppio scartamento di poco meno di 1\u00a0km.\nMateriale rotabile.\nPer il servizio sulla linea vennero utilizzate le locomotive a vapore del gruppo R.370."}
{"id": "2244574", "revid": "287204", "url": "https://it.wikipedia.org/wiki?curid=2244574", "title": "Danny Glicker", "text": "Vincitore di un Costume Designers Guild Award per il film \"Transamerica\", ha curato i costumi per film come \"Thank You for Smoking\", \"Le colline hanno gli occhi\", \"We Are Marshall\", \"Niente velo per Jasira\" e molti altri.\nHa iniziato la sua carriera come assistente di produzione per il film \"Quiz Show\" ed ha iniziato la sua attivit\u00e0 di costumista con il film di Emanuele Crialese \"Once We Were Strangers\".\nNel 2009 \u00e8 stato nominato ai Premi Oscar 2009 per il suo lavoro nel film \"Milk\", di Gus Van Sant, in cui ha anche il piccolo ruolo di un costumista."}
{"id": "2244576", "revid": "712828", "url": "https://it.wikipedia.org/wiki?curid=2244576", "title": "Rogue Town", "text": ""}
{"id": "2244577", "revid": "71433", "url": "https://it.wikipedia.org/wiki?curid=2244577", "title": "Daniel Glicker", "text": ""}
{"id": "2244582", "revid": "712828", "url": "https://it.wikipedia.org/wiki?curid=2244582", "title": "Whisky Peek", "text": ""}
{"id": "2244583", "revid": "547034", "url": "https://it.wikipedia.org/wiki?curid=2244583", "title": "Nero, cane di leva", "text": ", nota in Italia anche con il titolo Avventure, disavventure e amori di Nero, cane di leva, \u00e8 una serie anime giapponese prodotta da TCJ Eiken.\nLa sigla italiana \u00e8 stata interpretata dal gruppo I Cavalieri del Re ed incisa sul singolo \"Nero cane di leva/L'isola del tesoro\"."}
{"id": "2244588", "revid": "110157", "url": "https://it.wikipedia.org/wiki?curid=2244588", "title": "Provincia Centrale (Isole Salomone)", "text": "La provincia Centrale \u00e8 una delle nove province delle Isole Salomone.\nHa una superficie di 615\u00a0km\u00b2 e 21.577 abitanti (censimento 1999)"}
{"id": "2244593", "revid": "287204", "url": "https://it.wikipedia.org/wiki?curid=2244593", "title": "Greg Cannom", "text": "Biografia.\nIntraprende l'intensa attivit\u00e0 di truccatore a partire dal 1977, lavorando in oltre cento opere cinematografiche, tra film e serie televisive. Il lavoro eseguito su Gary Oldman per renderlo il pi\u00f9 possibile somigliante a Dracula nel film \"Dracula di Bram Stoker\" lo porter\u00e0 ad ottenere nel 1993 una prima statuetta che lo classificher\u00e0 come uno dei grandi truccatori di Hollywood. \nL'anno successivo sar\u00e0 autore della straordinaria metamorfosi di Robin Williams nell'ambigua e divertente \"Mrs. Doubtfire\" per il quale otterr\u00e0 un secondo Oscar. Successive onorificenze gli arriveranno negli anni venire grazie a film come \"Un adorabile testardo\", il pluripremiato \"Titanic\", \"L'uomo bicentenario\" e il noto film di Ron Howard, \"A Beautiful Mind\", per i quali verr\u00e0 candidato ad altrettanti Premi Oscar.\nNel 2005 otterr\u00e0 una terza statuetta per la straordinaria manualit\u00e0 nell'utilizzo del silicone e applicazioni del make up in ambito cinematografico. L'ultimo suo grande capolavoro \u00e8 la partecipazione all'acclamato film di David Fincher, \"Il curioso caso di Benjamin Button\", in cui il suo eccezionale lavoro sull'aspetto dell'attore Brad Pitt, nei panni del portentoso anziano che ringiovanisce anzich\u00e9 invecchiare, segner\u00e0 la consegna del suo terzo ed atteso Oscar.\nNel 2019 vince la quarta statuetta insieme a Kate Biscoe e Patricia DeHaney per il film \"Vice - L'uomo nell'ombra\"."}
{"id": "2244595", "revid": "1573940", "url": "https://it.wikipedia.org/wiki?curid=2244595", "title": "Palazzo Comunale (Piombino)", "text": "Il Palazzo Comunale di Piombino si trova in corso Vittorio Emanuele II, angola via Ferruccio, ed \u00e8 affiancato dalla Torre dell'Orologio.\nStoria.\nIl nucleo originario del palazzo \u00e8 di epoca duecentesca, quando si chiamava \"palazzo dei Priori\" o \"della Comunit\u00e0\". Il palazzo attuale fu eretto nel 1444 da Nanni di Magio per volont\u00e0 degli Anziani piombinesi che fino a quell'anno si riunivano nell'antico \"Palazzaccio\", costruzione a noi non pervenuta situata probabilmente all'angolo con via \"Trapalazzi\", attuale via Giuseppe Garibaldi.\nLa torre risale al 1598. Il palazzo, cos\u00ec come la torre, fu oggetto di un pesante e contestato intervento di restauro nel 1933-1937 diretto dall'architetto senese Egisto Bellini.\nArchitettura.\nNella parete destra dell'atrio \u00e8 incassata una colonna di epoca romanica, con fusto scanalato a spirale e capitello, mentre nella volta affrescata si trovano gli stemmi del Comune, degli Appiani, del Ludovisi e dei Buonconmpagni-Ludovisi.\nLa sala consiliare contiere un affresco nella lunetta sopra la porta d'ingresso raffigurante la \"Madonna con Bambino \"o \"Madonna del Latte\", datata 1575 e attribuita al pittore senese Giovanni Maria Tacci. Alla sinistra dell'ingresso, una statua in marmo del XV secolo, opera dei maestri Ciolo e Marco da Siena, della scuola di Giovanni Pisano, raffigura sempre una \"Madonna con Bambino\". Inoltre nella sala si trovano vari quadri raffiguranti i principi di Piombino e i Granduchi di Toscana, inseriti in una serie storica che va dal XVII al XIX secolo. Infine, completano la collezione della sala uno stemma degli Appiani e una testa leonina risalente probabilmente al XII secolo.\nLa Torre dell'Orologio.\nLa Torre dell'Orologio risale al 1598; il 20 gennaio di quell'anno infatti i Priori di Piombino ne affidarono al Maestro Francesco di Leone la costruzione. \u00c8 composta da due piani rientranti\nL'orologio e la campana bronzea risalgono agli inizi del XVII secolo; nella nicchia sopra il portale si trova la \"Madonna con Bambino\" il cui originale \u00e8 all'interno del palazzo."}
{"id": "2244596", "revid": "3732", "url": "https://it.wikipedia.org/wiki?curid=2244596", "title": "Dino Valdi", "text": "Biografia.\n\u00c8 conosciuto per essere stato per anni la controfigura di Tot\u00f2; la sua collaborazione con l'attore napoletano inizi\u00f2 nel 1947 in \"I due orfanelli\" di Mario Mattoli. Quattro anni dopo, nel 1951, nel film \"Bellezze in bicicletta\", sostitu\u00ec l'attore impegnato nel ruolo di un corridore ciclista.\nCome attore, Valdi ha preso parte ad alcuni film, come ad esempio il poliziesco \"Milano... difendersi o morire\" (1978) diretto dal regista Gianni Martucci.\nNel 1984 ha interpretato in teatro la commedia \"Cinecitt\u00e0\" a fianco di Rosalia Maggio e Pietro De Vico."}
{"id": "2244600", "revid": "167080", "url": "https://it.wikipedia.org/wiki?curid=2244600", "title": "Zamolxis", "text": ""}
{"id": "2244601", "revid": "709565", "url": "https://it.wikipedia.org/wiki?curid=2244601", "title": "Quick e Flupke", "text": "Quick e Flupke \u00e8 una serie animata prodotta da Studio Herg\u00e8, e basato ai personaggi dei fumetti di Herg\u00e9.\nLa serie \u00e8 stata prodotta tra il 1985 e il 1986 e trasmessa da Rai Uno dal 1988. I personaggi principali Quick, Flupke e Guardia sono rispettivamente doppiati in italiano da Massimo Corizza, Fabrizio Mazzotta e Sandro Pellegrini., con direzione del doppiaggio di Willy Moser.\nLa serie a fumetti avente per protagonisti i due monelli Quick e Flupke venne ideata da Herg\u00e9 per il settimanale \"Le Petit Vingti\u00e8me\" (supplemento per ragazzi del quotidiano belga di ispirazione cattolico-conservatrice \"Le Vingti\u00e8me Si\u00e8cle\") nel 1929 e inizi\u00f2 a essere pubblicata a partire dal 23 gennaio 1930."}
{"id": "2244611", "revid": "226458", "url": "https://it.wikipedia.org/wiki?curid=2244611", "title": "Torre dell'Orologio (Piombino)", "text": ""}
{"id": "2244613", "revid": "228587", "url": "https://it.wikipedia.org/wiki?curid=2244613", "title": "Latele", "text": "Latele \u00e8 stata una trasmissione televisiva trasmessa dal luned\u00ec al venerd\u00ec su RSI LA1 nel corso degli anni 2008 e 2009 (esclusa la stagione estiva). Per ragioni economiche la direzione dell'azienda ha deciso di interrompere le trasmissioni alla fine del 2009.\nConduttori.\nLa trasmissione era condotta in coppia da un uomo e una donna. I principali conduttori sono stati: Sandy Altermatt e Davide Gagliardi, Alessandra Cattori e Andrea Fazioli, Isabelle Piazza e Daniele Rauseo, Raffaella Biffi e Luca Paltrinieri.\nA volte, in studio, erano presenti alcuni ospiti fissi come responsabili della protezione animali, dei canili e dei gattili al mercoled\u00ec o la ps\u00f9s il venerd\u00ec.\nProgrammazione.\nLatele \u00e8 andata in onda con la seguente programmazione: il mattino in onda in cinque riprese con il nome di \"Latelemattina\" dalle 06:45 alle 07:00, dalle 07:10 alle 07:25, dalle 07:45 alle 08:00, dalle 08:10 alle 08:25.\nDurante la giornata, con il nome di \"Latele\", dalle 10:00 alle 10:15, , dalle 11:00 alle 11:15, dalle 12:00 alle 12:30 e il luned\u00ec e il mercoled\u00ec attorno alle 23:00 con il programma \"Doppio Misto\", quest'ultimo sempre con Sandy Altermatt e Daniele Rauseo.\nDoppio misto.\nDoppio misto era un programma che andava in onda in seconda serata condotto da Sandy Altermatt e Daniele Rauseo, in cui si mettevano a confronto i comportamenti di uomini e donne attraverso un'intervista incrociata.\nLa Boccaccia.\n\"La Boccaccia\" era un gioco con la partecipazione del pubblico, interpellato telefonicamente, nelle edizioni delle 10:00, delle 11:00 e delle 12:00.\nIl gioco consisteva nell'indovinare la parola detta senza il sonoro, leggendo il labiale messo a schermo con un primissimo piano della bocca di un collaboratore o collaboratrice.\nIn palio un \"jackpot\" iniziale di 100 CHF incrementato giorno per giorno di ulteriori 100 CHF qualora la boccaccia non venisse indovinata."}
{"id": "2244615", "revid": "599013", "url": "https://it.wikipedia.org/wiki?curid=2244615", "title": "Freeman Williams", "text": ""}
{"id": "2244617", "revid": "76069", "url": "https://it.wikipedia.org/wiki?curid=2244617", "title": "Guadalcanal (provincia)", "text": ""}
{"id": "2244623", "revid": "110157", "url": "https://it.wikipedia.org/wiki?curid=2244623", "title": "Provincia di Isabel", "text": "La provincia Isabel \u00e8 una delle nove province delle Isole Salomone.\nHa una superficie di 4.136\u00a0km\u00b2 e 20.421 abitanti (Censimento 1999)"}
{"id": "2244625", "revid": "117228416", "url": "https://it.wikipedia.org/wiki?curid=2244625", "title": "Ljudmila Michajlovna Savel'eva", "text": " \n\u00c8 stata sposata dal 1965 con l'attore sovietico Aleksandr Zbruev, dal quale ebbe la figlia Natal'ja e successivamente si separ\u00f2."}
{"id": "2244629", "revid": "110157", "url": "https://it.wikipedia.org/wiki?curid=2244629", "title": "Provincia di Makira-Ulawa", "text": "La provincia Makira-Ulawa \u00e8 una delle nove province delle Isole Salomone.\nLa provincia \u00e8 costituita essenzialmente dall'isola di Makira, cui si aggiungono una serie di isolotti circostanti.\nHa una superficie di 3.188\u00a0km\u00b2 e 31.006 abitanti (Censimento 1999)."}
{"id": "2244630", "revid": "36426", "url": "https://it.wikipedia.org/wiki?curid=2244630", "title": "Principi di Piombino", "text": ""}
{"id": "2244631", "revid": "767487", "url": "https://it.wikipedia.org/wiki?curid=2244631", "title": "Le avventure di Sinbad Junior", "text": "Sinbad Junior \u00e8 una serie animata prodotta da Hanna-Barbera."}
{"id": "2244632", "revid": "165042", "url": "https://it.wikipedia.org/wiki?curid=2244632", "title": "Becco a lesina", "text": ""}
{"id": "2244636", "revid": "22282268", "url": "https://it.wikipedia.org/wiki?curid=2244636", "title": "Rana bue", "text": ""}
{"id": "2244638", "revid": "121341155", "url": "https://it.wikipedia.org/wiki?curid=2244638", "title": "Mobile World Congress", "text": "Il GSMA Mobile World Congress (altrimenti conosciuto come MWC) \u00e8 la pi\u00f9 importante fiera al mondo sulla telefonia mobile, a cui partecipano numerosi amministratori delegati in rappresentanza di operatori telefonici, produttori e fornitori provenienti da tutto il mondo. L'evento, inaugurato nel 1987 come \"Pan European Digital Conference\", nel 2005 \u00e8 stato ribattezzato \"GSM World Congress\" e nel 2001 \"3GSM World Congress\", per prendere nel 2008 l'attuale nome \"Mobile World Congress\". Dal 2006 si svolge nella citt\u00e0 spagnola di Barcellona.\nDescrizione.\nSede.\nL'attuale sede del \"Mobile World Congress\" \u00e8 la fiera di Barcellona, situata in Av. Joan Carles I, 64, L'Hospitalet de Llobregat. Essa ha storicamente luogo a met\u00e0 febbraio; tuttavia, a partire dal 2012 il congresso si svolge in un periodo compreso tra la fine di febbraio e l'inizio di marzo. In generale, la stima di partecipanti alle singole edizioni del MWC si attesta attorno alle 50.000-60.000 persone.\nL'edizione 2020 non c'\u00e8 stata, causa epidemia coronavirus."}
{"id": "2244639", "revid": "110157", "url": "https://it.wikipedia.org/wiki?curid=2244639", "title": "Provincia di Malaita", "text": "La provincia Malaita \u00e8 una delle nove province delle Isole Salomone.\nHa una superficie di 4.225\u00a0km\u00b2 e 122.620 abitanti (Censimento 1999)"}
{"id": "2244643", "revid": "110157", "url": "https://it.wikipedia.org/wiki?curid=2244643", "title": "Provincia di Rennell e Bellona", "text": "Rennell e Bellona \u00e8 una delle nove province delle Isole Salomone.\nLa provincia \u00e8 costituita dalle due isole di Rennell e Bellona che complessivamente hanno una superficie di 671\u00a0km\u00b2 e 3.377 abitanti (Censimento 1999). Bellona si trova a nord-ovest di Rennell che \u00e8 di gran lunga l'isola pi\u00f9 grande (circa 660\u00a0km\u00b2)."}
{"id": "2244645", "revid": "938", "url": "https://it.wikipedia.org/wiki?curid=2244645", "title": "Provincia di Temotu", "text": "La provincia Temotu \u00e8 una delle nove province delle Isole Salomone.\nHa una superficie di 895\u00a0km\u00b2 e 21.362 abitanti (Censimento 2009).\nLa provincia \u00e8 formata da due catene di isole che si sviluppano parallelamente lungo una direzione nord-ovest / sud-est. Tra queste isole e gruppi di isole vanno segnalate le Isole Santa Cruz che un tempo davano il nome all'intera provincia.\nIl capoluogo di provincia \u00e8 Lata, situata su Nend\u00f6, la pi\u00f9 grande e importante delle isole di Santa Cruz.\nIsole.\nLe principali isole sono:"}
{"id": "2244646", "revid": "219110", "url": "https://it.wikipedia.org/wiki?curid=2244646", "title": "Casa delle Bifore", "text": "La casa delle Bifore \u00e8 un piccolo palazzo di Piombino, situato in via Ferruccio n.18 accanto al palazzo comunale. \u00c8 sede dell'Archivio storico del Comune di Piombino e deve il suo nome alle finestre a bifora con archetti a sesto acuto e colonnina sulla facciata.\nDetta anche palazzo di Martino di Brancaccio o casa Minelli, \u00e8 l'unica testimonianza in Piombino di architettura civile duecentesca. Edificata presumibilmente tra il 1284 ed il 1289, forse da un cittadino guelfo, risente delle influenze dell'arte pisana. Originariamente era dotata di merlatura. Acquistata negli anni \u201980 del Novecento dal Comune di Piombino, fu oggetto di un accurato restauro ad opera dall'architetto Italo Insolera."}
{"id": "2244648", "revid": "767487", "url": "https://it.wikipedia.org/wiki?curid=2244648", "title": "Butch Lee", "text": "Carriera.\nFu il primo portoricano a vincere l'anello NBA."}
{"id": "2244649", "revid": "36426", "url": "https://it.wikipedia.org/wiki?curid=2244649", "title": "Casa Minelli", "text": ""}
{"id": "2244650", "revid": "300067", "url": "https://it.wikipedia.org/wiki?curid=2244650", "title": "Alfred Lee", "text": ""}
{"id": "2244652", "revid": "110157", "url": "https://it.wikipedia.org/wiki?curid=2244652", "title": "Provincia Occidentale (Isole Salomone)", "text": "La provincia Occidentale \u00e8 una delle nove province delle Isole Salomone.\nHa una superficie di 5.475\u00a0km\u00b2 e 62.739 abitanti (censimento 1999). La sua capitale \u00e8 l'isola di Gizo. \nIsole.\nLa Provincia Occidentale delle Isole Salomone \u00e8 costituita dalle isole:"}
{"id": "2244653", "revid": "36426", "url": "https://it.wikipedia.org/wiki?curid=2244653", "title": "Palazzo di Martino Brancaccio", "text": ""}
{"id": "2244662", "revid": "275619", "url": "https://it.wikipedia.org/wiki?curid=2244662", "title": "Izuna Uchiha", "text": ""}
{"id": "2244665", "revid": "1086846", "url": "https://it.wikipedia.org/wiki?curid=2244665", "title": "Unione Sportiva Cagliari 1970-1971", "text": "Questa voce raccoglie le informazioni riguardanti lUnione Sportiva Cagliari nelle competizioni ufficiali della stagione 1970-1971.\nStagione.\nIn virt\u00f9 del tricolore conquistato nel precedente campionato, il Cagliari ha esordito in Coppa dei Campioni eliminando il , vincendo 3-0 all'andata e perdendo 1-0 al ritorno. Negli ottavi di finale, la squadra rossobl\u00f9 affronta gli spagnoli dell'Atl\u00e9tico Madrid vincendo per 2-1 la gara di andata. Al ritorno, il Cagliari dovette rinunciare a Gigi Riva per infortunio (la punta rossobl\u00f9 aveva riportato la frattura del perone durante una partita in maglia azzurra contro l'Austria a causa di un intervento del libero avversario Norbert Hof) e fu sconfitto per 3-0, uscendo cos\u00ec dal prestigioso torneo continentale.\nIn campionato i rossobl\u00f9 partono alla grande; vincono con Sampdoria (2-1), Lazio (2-4) e Inter (1-3) e pareggiano in casa col Varese (1-1). Ma dopo l'infortunio del bomber Riva le cose si complicano. Il Cagliari acquista lo juventino Giampaolo Menichelli, un giocatore ormai logoro e privo di stimoli, che giocher\u00e0 soltanto otto partite senza segnare neanche un gol. I sardi riescono a mantenere il terzo posto fino alla fine del girone di andata. Il colpo decisivo alle sorti della stagione lo da la sconfitta interna della quattordicesima giornata contro il Milan (0-4), complice la pessima giornata del portiere della Nazionale Enrico Albertosi, autore di due \"papere\" clamorose.\nIl Cagliari \u00e8 stato eliminato a sorpresa nel primo turno di Coppa Italia, il girone 1 delle qualificazioni. Il Cagliari non passa il turno perch\u00e9 superato nel turno inaugurale dal .Il 12 settembre, nella terza partita di Coppa Italia vinta dai sardi 4-1 con la , \u00e8 stato ufficialmente inaugurato il nuovo Stadio di Cagliari. \nLo Stadio Sant'Elia sostituisce il glorioso Stadio Amsicora che \u00e8 stato per cinquant'anni tempio e teatro del calcio cagliaritano e ha visto la scorsa stagione coronata con lo storico scudetto tricolore.\nIn questa stagione la squadra ha mal digerito l'infortunio di Riva, ma in ogni caso vi son stati elementi di sicuro affidamento: il terzino Eraldo Mancin (che torna titolare) e l'ala destra Angelo Domenghini, protagonista di una grande stagione."}
{"id": "2244668", "revid": "121858811", "url": "https://it.wikipedia.org/wiki?curid=2244668", "title": "Piazza Bovio", "text": "Piazza Giovanni Bovio, a Piombino, \u00e8 posta sulla punta del suo promontorio.\nLa piazza si trova in fondo all'asse cittadino di viale del Popolo-viale Vittorio Emanuele II ed \u00e8 dotata di una vasta terrazza naturale protesa sul mare, che ne abbraccia tre lati. Fu creata negli anni venti del Novecento demolendo, nella parte terminale, l'antica \"Rocchetta\" (fortilizio del XII Secolo su fondamenta etrusche) da dove si dipartivano le mura urbane e sfruttando, adattandoli, gli antichi contrafforti.\nLa terrazza, di forma peninsulare, segue la conformazione della scogliera e permette di ammirare un'amplissima vista sul canale di Piombino, spaziando su gran parte dell'Arcipelago toscano e, nelle giornate limpide, fino alla Corsica e Giannutri. Vicinissima \u00e8 la massa montuosa dell'isola d'Elba, mentre i due isolotti pi\u00f9 in prossimit\u00e0 sono Cerboli e Palmaiola; le altre isole visibili sono il Giglio, Montecristo e Capraia. Fino a qualche anno fa, un grande pannello calpestabile illustrava la cartina dell'area visibile. In occasione del rifacimento della piazza, tale pannello \u00e8 stato sostituito da una rosa dei venti in marmi policromi. \u00c8 possibile ora riconoscere le isole visibili grazie a dei cartelli in plastica trasparente apposti in angoli strategici della piazza. \nAll'estremit\u00e0 della terrazza si trova il faro della Rocchetta, a forma di torretta in stile neomedievale. Passando accanto al palazzo Appiani si pu\u00f2 raggiungere il Porticciolo."}
{"id": "2244670", "revid": "599013", "url": "https://it.wikipedia.org/wiki?curid=2244670", "title": "James Hardy", "text": ""}
{"id": "2244671", "revid": "124123", "url": "https://it.wikipedia.org/wiki?curid=2244671", "title": "Adriaen Hanneman", "text": "Hanneman \u00e8 nato a L'Aia, dove ha cominciato la sua carriera pittorica presso la bottega di Anthony van Ravestyn, poi presso Daniel Mytens. Tra il 1626 e il 1638 si port\u00f2 in Inghilterra, alla corte degli Stuart. Nel 1632 van Dyck arriv\u00f2 a Londra e influenz\u00f2 notevolmente lo stile pittorico ritrattistico di Hanneman. Tornato a L'Aia lavor\u00f2 nella citt\u00e0 olandese sino alla morte. Nel 1640 venne iscritto alla gilda di San Luca, di cui fu decano nel 1669. Tra i ritratti pi\u00f9 celebri si ricordano:"}
{"id": "2244672", "revid": "1005847", "url": "https://it.wikipedia.org/wiki?curid=2244672", "title": "Elezioni presidenziali in Argentina del 1995", "text": "Le elezioni presidenziali in Argentina del 1995 si tennero il 14 maggio. Esse videro la vittoria del presidente uscente Carlos Sa\u00fal Menem, peronista, che sconfisse Jos\u00e9 Octavio Bord\u00f3n, candidato del Frente Pa\u00eds Solidario (partito nato dall'ala sinistra del Partito Giustizialista)."}
{"id": "2244675", "revid": "1086846", "url": "https://it.wikipedia.org/wiki?curid=2244675", "title": "Cagliari Calcio 1971-1972", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1971-1972.\nStagione.\nLa squadra sarda affidata a Manlio Scopigno ottiene una brillante quarta posizione, che le vale un posto in Coppa UEFA per la stagione successiva. \nAncora sugli scudi Gigi Riva autore di 24 reti, di cui 21 in campionato e 3 in Coppa Italia. \nMolto regolare il passo dei rossobl\u00f9 nel torneo, con 20 punti ottenuti nel girone di andata e 19 nel ritorno. Il campionato inizia modestamente con tre punti nelle prime quattro partite. La vittoria della quinta giornata con il Napoli (2-1) rilancia i rossobl\u00f9 che da quel momento danno il via a una sorprendente serie di quattordici risultati utili consecutivi, prima di essere fermati in casa (1-2) dal Torino di Gustavo Giagnoni. In quest'arco di tempo \u00e8 da ricordare la vittoria con la Juventus (2-1) allo Stadio Sant'Elia durante la tredicesima giornata, con reti di Angelo Domenghini e Sergio Gori. Il campionato procede alla grande con le vittorie contro Milan, Roma, Inter, Fiorentina e Lanerossi Vicenza. Ma alla fine, a causa di alcuni passi falsi e molta sfortuna, i cagliaritani perdono la volata scudetto con la Juve. \nIn Coppa Italia i sardi sono inseriti nel settimo girone di qualificazione, arrivano primi con la Fiorentina a 6 punti, vincendo anche a Firenze, ma devono cedere il passo ai viola causa peggior differenza reti. \nIl Cagliari partecipa al termine del campionato al Torneo Anglo-Italiano nel gruppo 2: vince 1-0 in casa con il , ma perde in casa 1-3 con il , Nel ritorno perde 2-1 in trasferta a Leicester e pareggia 3-3 con il .\nTra i migliori della stagione vi sono il libero Giuseppe Tomasini, che riconquista effettivamente il suo ruolo originale, e lo stopper Comunardo Niccolai i quali, da alcuni anni, formano una delle migliori coppie difensive del campionato. A centrocampo il mediano Pierluigi Cera \u00e8 sempre il grande cervello della squadra e anche il brasiliano Nen\u00e9 d\u00e0 sempre un apporto determinante. Inoltre si registra il riscatto di Sergio Gori dall'ultima stagione che torna in Nazionale assieme ad Enrico Albertosi, Niccolai, Cera, Angelo Domenghini e Riva."}
{"id": "2244676", "revid": "80339", "url": "https://it.wikipedia.org/wiki?curid=2244676", "title": "Lyudmila Savelyeva", "text": ""}
{"id": "2244686", "revid": "8660", "url": "https://it.wikipedia.org/wiki?curid=2244686", "title": "Nazionale di rugby a 15 del Mali", "text": "La nazionale di rugby XV del Mali rappresenta il Mali nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2244689", "revid": "834", "url": "https://it.wikipedia.org/wiki?curid=2244689", "title": "Sistema Anti Bloccaggio", "text": ""}
{"id": "2244692", "revid": "1543377", "url": "https://it.wikipedia.org/wiki?curid=2244692", "title": "Municipalit\u00e0 locale di Setsoto", "text": "Setsoto \u00e8 una municipalit\u00e0 locale (in inglese Setsoto Local Municipality) appartenente alla municipalit\u00e0 distrettuale di Thabo Mofutsanyane della provincia di Free State in Sudafrica. \nIn base al censimento del 2001 la sua popolazione \u00e8 di 123.195 abitanti.\nLa sede amministrativa e legislativa \u00e8 la citt\u00e0 di Ficksburg e il suo territorio si estende su una superficie di ed \u00e8 suddiviso in 17 circoscrizioni elettorali (\"wards\"). Il suo codice di distretto \u00e8 FS191.\nGeografia fisica.\nConfini.\nLa municipalit\u00e0 locale di Setsoto confina a nord e a ovest con quella di Matjhabeng (Lejweleputswa), a nord con quella di Moqhaka (Fezile Dabi), a est con quelle di Nketoana e est con quella di Dihlabeng, a sud con il Lesotho e a ovest con quella di Masilonyana (Lejweleputswa)."}
{"id": "2244693", "revid": "729019", "url": "https://it.wikipedia.org/wiki?curid=2244693", "title": "Hank Landry", "text": "Henry \"Hank\" Landry \u00e8 un personaggio dell'universo fittizio di Stargate.\nHank Landry \u00e8 protagonista della nona e decima stagione di Stargate SG-1 e nei due Direct-to-DVD tratti dalla serie: ' e '. Inoltre appare in alcuni episodi di \"Stargate Atlantis\". Attualmente Landry ricopre il ruolo di Generale nella Air Force statunitense e dirige il Comando Stargate nel complesso di Cheyenne Mountain.\nBiografia.\nLandry nacque il 6 ottobre 1945 a Sacramento. Partecip\u00f2 alla Guerra del Vietnam con il grado di Capitano nella 82\u00aa Divisione Aerea pilotando elicotteri Bell UH-1 Iroquois; si occupava del trasporto truppe e rifornimenti, partecipando anche ad alcune missioni pericolose. Dopo la guerra del Vietnam fu promosso Maggiore e prese parte ad operazioni militari a Grenada, in Kosovo e nel Golfo Persico. Landry crebbe velocemente di grado passando prima al grado di Colonnello, poi di Generale.\nIl Generale Landry fu assegnato al Comando Stargate (SGC) dal Presidente Henry Hayes, essendo stato indicato dal Generale Jack O'Neill come il pi\u00f9 adatto a quel ruolo. Hank Landry \u00e8 un intimo amico di O'Neill e del Generale George Hammond.\nLandry ha una figlia, Carolyn Lam, che dirige il reparto medico al SGC, avuta dalla ex-moglie Kim Lam, con cui ha divorziato nel 1993. Il divorzio ha deteriorato i rapporti anche con la figlia, ma dopo la convivenza sul luogo di lavoro al Comando, Landry decise di riallacciare i rapporti con la figlia e la moglie Kim."}
{"id": "2244697", "revid": "1632387", "url": "https://it.wikipedia.org/wiki?curid=2244697", "title": "Storm the Gates of Hell", "text": "Storm the Gates of Hell \u00e8 il quarto album in studio dalla band metalcore Demon Hunter, pubblicato il 6 novembre 2007 dalla Solid State Records."}
{"id": "2244701", "revid": "110157", "url": "https://it.wikipedia.org/wiki?curid=2244701", "title": "Museo del mare (Piombino)", "text": "Il Museo del Mare e acquario Citt\u00e0 di Piombino si trova in piazza Bovio a Piombino, dentro palazzo Appiani, ex residenza dei Signori di Piombino.\nPalazzo Appiani.\nPalazzo Appiani fu la prima residenza della famiglia Appiani. Databile alla met\u00e0 del Trecento, detto anche \"Palazzo Vecchio\" o \"Palazzo Vecchio di Piazza\", la sua mole si erge sopra piazza Bovio e il porto antico di Piombino. Le segrete, perfettamente conservate, sono databili al XIII secolo. Nei saloni al piano terreno spesso si tengono mostre temporanee.\nDopo l'edificazione della nuova residenza degli Appiani, in Cittadella, avvenuta per volont\u00e0 di Iacopo III nel 1465, il palazzo ebbe nei secoli svariati e disparati utilizzi: dalla propriet\u00e0 della famiglia regnante alla cessione alla Comunit\u00e0 che vi realizz\u00f2, nel tempo, residenze per ospiti illustri, palazzo di giustizia e magazzini. \u00c8 documentato che alla met\u00e0 del XVII secolo, al piano terreno (presumibilmente nell'ala di destra), vi fosse un teatro.\nAdiacente, lato attuale piazza Bovio, vi era una piccola chiesa trecentesca, intitolata ai santi Rocco e Sebastiano, che nei secoli, alternamente, ebbe annesso un piccolo spedale.\nNel 1809, la principessa Elisa Bonaparte Baciocchi, trasform\u00f2 il palazzo e tutta l'attuale piazza Bovio, in bagno penale; la vecchia chiesa di San Rocco e San Sebastiano fu smantellata e ricostruita in pi\u00f9 ampie dimensioni. Detto penitenziario rimase attivo per tutto il XIX secolo.\nAll'alba del Novecento, il palazzo e la piazza divennero di competenza comunale; nell'occasione furono intrapresi lavori di restauro, per la trasformazione del complesso in edificio scolastico (scuole comunali). \nIl museo e l'acquario.\nIl Museo del Mare venne fondato nel 1985, grazie a un'iniziativa del Comune e dell'Istituto di Biologia ed Ecologia Marina di Piombino, che si colloc\u00f2 nell'ambito di un piano per il rilancio turistico della citt\u00e0. L'istituzione, che opera in stretta relazione con l'Istituto, si occupa di studiare e monitorare l'ambiente marino del Mediterraneo, grazie anche a un Centro Polivalente di Educazione Ambientale, dotato di sezione didattica e di ricerca. \nTra le sofisticate strumentazioni per archiviare ed elaborare immagini, esiste l'impianto che permette la trasmissione di immagini in tempo reale dai laboratori di ricerca alla aule di proiezione.\nIl centro \u00e8 dotato anche di una biblioteca specializzata e di un acquario con quindici vasche, che sono collegate al mare tramite un sistema di pompaggio ed ospitano esemplari di fauna e flora mediterranea.\nNella sale dell'acquario si trova inoltre un piccolo museo naturalistico, dove spicca la collezione malacologica, composta da conchiglie mediterranee, raccolte a partire dal 1980; alcune di queste sono cos\u00ec piccole da essere visibili solo con il microscopio binoculare."}
{"id": "2244704", "revid": "547034", "url": "https://it.wikipedia.org/wiki?curid=2244704", "title": "Discografia dei Fettes Brot", "text": "Questa pagina contiene l'intera discografia della band tedesca hip hop Fettes Brot."}
{"id": "2244706", "revid": "155613", "url": "https://it.wikipedia.org/wiki?curid=2244706", "title": "Museo del mare e acquario citt\u00e0 di Piombino", "text": ""}
{"id": "2244718", "revid": "92464156", "url": "https://it.wikipedia.org/wiki?curid=2244718", "title": "Palazzo Appiani", "text": ""}
{"id": "2244719", "revid": "1924342", "url": "https://it.wikipedia.org/wiki?curid=2244719", "title": "Fettes Brot", "text": "I Fettes Brot sono un gruppo hip hop tedesco proveniente da Amburgo."}
{"id": "2244720", "revid": "767487", "url": "https://it.wikipedia.org/wiki?curid=2244720", "title": "Pacifico Cuman", "text": "Carriera.\nCresciuto calcisticamente tra Codogno e Inter, esord\u00ec tra i professionisti con l'Alessandria 1955-1956, in Serie B. Fu per un decennio secondo portiere del Napoli, prima di chiudere la sua carriera con e Bellaria Igea Marina.\nNella sua carriera vanta tre promozioni in Serie A con Alessandria (1956-1957) e Napoli (1961-1962 e 1964-1965), oltre alle vittorie di Coppa Italia 1961-1962 e Coppa delle Alpi 1966, conquistate entrambe con gli azzurri. Ha totalizzato complessivamente 45 presenze in massima serie.\nNel 1969-70 fu chiamato a campionato in corso dal Taranto, neopromosso in Serie B, che pure aveva in organico portieri validi quali Giancarlo Bertini e Piero Baroncini; Cuman contribu\u00ec in modo decisivo alla salvezza dei rossubl\u00f9 diventando il titolare."}
{"id": "2244722", "revid": "300067", "url": "https://it.wikipedia.org/wiki?curid=2244722", "title": "Winford Boynes", "text": ""}
{"id": "2244726", "revid": "300067", "url": "https://it.wikipedia.org/wiki?curid=2244726", "title": "Roger Phegley", "text": ""}
{"id": "2244729", "revid": "1603714", "url": "https://it.wikipedia.org/wiki?curid=2244729", "title": "Pittore di Midia", "text": "Stile e opere.\nIl nome convenzionale che gli \u00e8 stato attribuito deriva dalla firma del ceramista che modell\u00f2 l'hydria oggi conservata presso il British Museum di Londra. L'iscrizione fu letta nel XIX secolo da Eduard Gerhard, che identific\u00f2 nella scena raffigurata il ratto delle Leucippidi. Il vaso fece parte della collezione di sir William Hamilton e compare nel suo ritratto del 1777, dipinto da Joshua Reynolds.\nAl Pittore di Midia sono attribuiti circa 25 vasi, dipinti in alcuni casi in coppia, soprattutto idrie o vasi di medie dimensioni. Se il numero delle opere attribuite non \u00e8 elevato, la quantit\u00e0 delle opere dichiarate da John Beazley come \"submidiache\" o \"di maniera\" \u00e8 sufficiente a valutare l'influenza che il Pittore di Midia dovette avere sui suoi contemporanei o immediati successori. La sua scuola comprese almeno 9 distinte personalit\u00e0 o gruppi, seguaci del cosiddetto \"stile ornato\" che egli aveva inaugurato.\nRaffigurava scene dai miti di Afrodite, Eros e Dioniso e miti rari, come quello della nascita di Erittonio, oppure scene di vita femminile quotidiana. Le sue figure presentano profili allungati e forme arrotondate; l'artista inoltre presta sempre particolare attenzione alle decorazioni degli abiti, alle capigliature, ai particolari dei gioielli, spesso evidenziati dalla doratura e dalla policromia.\nNelle sue composizioni le piccole figure derivate dal pittore di Eretria, del quale fu forse allievo, si inseriscono in spazi pi\u00f9 ampi secondo lo stile della scuola polignotea, ma egli non raggiunse la composizione spaziale o le capacit\u00e0 disegnative dei suoi modelli."}
{"id": "2244731", "revid": "63756", "url": "https://it.wikipedia.org/wiki?curid=2244731", "title": "Acquario della citt\u00e0 di Piombino", "text": ""}
{"id": "2244734", "revid": "767487", "url": "https://it.wikipedia.org/wiki?curid=2244734", "title": "I Wanna Be Your Lover", "text": "I Wanna Be Your Lover \u00e8 il terzo singolo del cantante e musicista statunitense Prince, pubblicato nel 1979 dalla Warner Bros. Records ed estratto dall'album \"Prince\". \u00c8 stato il primo singolo di successo nella carriera di Prince, piazzandosi al primo posto nella classifica R&amp;B e all'undicesimo posto nella Hot 100 di Billboard.\nI B-side sono due, e variano a seconda della provenienza del disco, ma sono entrambi estrapolati dal precedente album \"For You\". Negli USA fu scelto \"My Love Is Forever\", mentre nel Regno Unito \"Just as Long as We're Together\".\nVideo Musicale.\nEsistono due video musicali di \"I Wanna Be Your Lover\".\nLa prima versione mostra semplicemente Prince, vestito con una maglietta leopardata e un jeans, cantare ad un microfono, con uno sfondo nero. Durante il video appaiono anche frammenti di video in cui suona alcuni strumenti.\nL'altra versione, non presente nella raccolta \"The Hits Collection\", mostra invece Prince ed i membri della band che canta in una stanza dipinta di marrone chiaro.\nCover.\nNel 1994 i fratelli Gayle &amp; Gillian Blakeney, gi\u00e0 attori della soap opera Neighbours, coverarono la canzone intitolandola \"Wanne Be Your Lover\" che si piazz\u00f2 al 62\u00ba posto nella classifica dei singoli inglese.\nRiferimenti Culturali.\nLa canzone \u00e8 stata usata nella serie I Soprano della HBO, nell'episodio \"The Second Coming\" e si sente in sottofondo al Bada Bing club.\nLa canzone \u00e8 presente anche nel film \"Ready Player One\" (2018)."}
{"id": "2244739", "revid": "599013", "url": "https://it.wikipedia.org/wiki?curid=2244739", "title": "Jack Givens", "text": ""}
{"id": "2244741", "revid": "71433", "url": "https://it.wikipedia.org/wiki?curid=2244741", "title": "Omicidio ai piani alti", "text": ""}
{"id": "2244743", "revid": "1573940", "url": "https://it.wikipedia.org/wiki?curid=2244743", "title": "Monastero di San Miguel de Escalada", "text": "Il monastero di San Miguel de Escalada \u00e8 situato nel municipio di Gradefes, nella provincia di Le\u00f3n.\nIl monastero, del quale sopravvivono le strutture della chiesa, la torre e la cappella dedicata a san Fruttuoso, sorge in una regione arida, lungo il Cammino di Santiago di Compostela, a circa 27 km dalla citt\u00e0 di Le\u00f3n. \nLa struttura \u00e8 considerata un'opera architettonica della cosiddetta \"arte de (la) repoblaci\u00f3n\" (arte del ripopolamento), stile affermatosi nei territori settentrionali della penisola iberica caduti sotto il controllo cristiano nel contesto della Reconquista.\nStoria.\nSotto la dominazione araba, molti cristiani dell'Andalusia si spostarono verso il nord della penisola nelle Asturie. Sotto il regno di Alfonso III delle Asturie una comunit\u00e0 di monaci di Cordova, probabilmente retti dalla regola di Isidoro di Siviglia fondarono il monastero di San Miguel de la Escalada, su terre ceduta ai monaci dal monarca. Sotto la guida del loro abate Alfonso, ben presto sorse una chiesa sulle rovine di una chiesa visigota dedicata a San Michele. Venne consacrata il 20 novembre del 914. A met\u00e0 dell'XI secolo la comunit\u00e0 di monaci adott\u00f2 la regola benedettina, la chiesa sub\u00ec delle trasformazioni. Nel 1050 venne aggiunto il portico esterno con dodici arcate a ferro di cavallo e il campanile si stile romanico.\nFu in questo monastero che il celebre \u00abarchipictor\u00bb \"Magius\" ha realizzato una copia del Commento all'Apocalisse del Beato di Li\u00e9bana, che oggi e conservato alla Pierpont Morgan Library di New York. \nChiesa.\nLa galleria-portico.\nL'entrata \u00e8 posta a sud, dietro il portico in stile mozarabico. Il portico ha una \"grazia aerea\" dovuta ai dodici archi a ferro di cavallo, presenti pure nelle miniature del Commentario all'Apocalisse.\nIl numero degli archi fa forse riferimento alle dodici porte della nuova Gerusalemme dell'Apocalisse, testimonianza del \"vento nuovo\" che ispir\u00f2 l'arte cristiana del nord della Spagna, agli inizi del X secolo.\nInterno.\nLa pianta e basilicale con tre navate a sei campate in legno. Dal transetto si apre un portico di tre arcate che introduce alle tre absidi a volta. Questo portico e sormontato da una balaustra scolpita a motivi d'influenza visigota e araba.\nLe tre absidi hanno una pianta a forma di ferro di cavallo in perfetto stile mozarabico. \nNonostante le sue piccole dimensioni questo edificio sembra formato da una profusione di colonne e richiama in questo la Grande Moschea di Cordova. Di fatto questa chiesa fu edificata da monaci provenienti dalla capitale dell'impero arabo in Spagna e di certo non a caso."}
{"id": "2244744", "revid": "71433", "url": "https://it.wikipedia.org/wiki?curid=2244744", "title": "The Killing Floor", "text": ""}
{"id": "2244747", "revid": "599013", "url": "https://it.wikipedia.org/wiki?curid=2244747", "title": "Frankie Sanders", "text": ""}
{"id": "2244748", "revid": "767487", "url": "https://it.wikipedia.org/wiki?curid=2244748", "title": "Owen Horwood", "text": "Biografia.\nHorwood fu il rettore dell'Universit\u00e0 del Natal prima di entrare in politica nel 1966 quando venne nominato senatore dall'allora Primo Ministro B.J. Vorster.\nNel 1972 venne nominato Ministro del Turismo e degli affari Indiani. Nel 1975 e fino al 1984 egli fu Ministro dell Finanze dei governi di Vorster prima e di Pieter Willem Botha dopo.\nSi ritir\u00f2 dall politica attiva nel 1984 per assumere un ruolo direttivo alla Nedbank.\nMorte e Commemorazione.\nHorwood mor\u00ec il 12 settembre 1998 a Stellenbosch a causa di una crisi cardiaca.Come rivel\u00f2 suo nipote Nicholas, Horwood stava accingendosi a pranzare con sua moglie Helen, quando all'improvviso si sent\u00ec male a causa ,probabilmente, di un attacco cardiaco, Fu subito condotto allo Stellenbosch Medi Clinic ma mor\u00ec poco dopo essere stato ricoverato.\nDurante i suoi funerali il dirigente del National Party Renier Schoeman rese omaggio all'ex ministro Horwood sottolineando il fatto che egli fu un illustre leader del partito in Natal per 12 anni, ottenendo riconoscimenti e apprezzamenti sia interni che internazionali come Ministro delle Finanze."}
{"id": "2244749", "revid": "1305772", "url": "https://it.wikipedia.org/wiki?curid=2244749", "title": "Luigi Pierobon", "text": "Biografia.\nNato da Giuseppe e Maria Simioni, l'8 settembre 1943 \u00e8 militare nel Deposito del 73\u00ba Reggimento fanteria, ritorna a casa e si impegna sulle prealpi vicentine dal 1944.\nPartecipa alla Resistenza vicentina all'interno della divisione \"Ateo Garemi\", di orientamento eminentemente comunista al comando di una delle formazioni pi\u00f9 importanti della Resistenza vicentina il battaglione \"Stefano Stella\".\nFra le tante azioni di guerra portate a compimento \u00e8 sicuramente da ricordare l'attacco al ministero della marina che aveva sede a Montecchio Maggiore, portata a compimento con Alfredo Rigodanzo.\nViene tradito mentre si trova a Padova per mettere a punto un attacco a Lerino frazione di Torri di Quartesolo, catturato e torturato inutilmente per estorcergli informazioni viene condannato a morte e fucilato assieme ad altri partigiani fatti prigionieri.\nScriveva allo zio prete:\nOnorificenze.\nRiconoscimenti.\nA Padova gli \u00e8 stata intitolata la caserma delle Trasmissioni in via Chiesanuova.\nA Cittadella, in provincia di Padova, gli \u00e8 stata intitolata la scuola secondaria di 1\u00ba grado \"L.Pierobon\" e la piazza principale di fronte al duomo.\nNote.\n 32\u00ba Reggimento Trasmissioni - Battaglione \"Valles\""}
{"id": "2244750", "revid": "248632", "url": "https://it.wikipedia.org/wiki?curid=2244750", "title": "Actionscript", "text": ""}
{"id": "2244759", "revid": "3831", "url": "https://it.wikipedia.org/wiki?curid=2244759", "title": "Pittore di Meidias", "text": ""}
{"id": "2244760", "revid": "156378", "url": "https://it.wikipedia.org/wiki?curid=2244760", "title": "Michele Di Francesco", "text": "\u00c8 stato preside della Facolt\u00e0 di Filosofia dell'Universit\u00e0 Vita-Salute San Raffaele di Milano, dove insegna filosofia della mente. Dal 2013 all'agosto 2019 \u00e8 stato rettore dell'Istituto Universitario di Studi Superiori di Pavia. Collabora alla pagina culturale del \"Sole 24 Ore\", \u00e8 stato presidente della \"Societ\u00e0 Italiana di Filosofia Analitica\" (SIFA) dal 2004 al 2006, e presidente della \"European Society for Analytic Philosophy\" (ESAP) dal 2008 al 2011. "}
{"id": "2244762", "revid": "36426", "url": "https://it.wikipedia.org/wiki?curid=2244762", "title": "Piazza Giovanni Bovio", "text": ""}
{"id": "2244767", "revid": "248632", "url": "https://it.wikipedia.org/wiki?curid=2244767", "title": "ASVM", "text": ""}
{"id": "2244773", "revid": "486946", "url": "https://it.wikipedia.org/wiki?curid=2244773", "title": "Adobe flash", "text": ""}
{"id": "2244775", "revid": "919135", "url": "https://it.wikipedia.org/wiki?curid=2244775", "title": "Teoria della stima", "text": "La teoria della stima \u00e8 un ramo della statistica e dell'elaborazione numerica dei segnali che ha come obiettivo la stima di parametri, scalari o vettoriali, a partire da dati misurati/empirici, la cui distribuzione \u00e8 influenzata dai valori effettivi assunti da tali parametri. Uno stimatore \u00e8 una funzione deterministica dei dati misurati, che, in relazione ad un determinato criterio di ottimalit\u00e0, assume il valore del parametro stimato.\nUn classico problema di stima, in ambito radar, \u00e8 quello di stimare la posizione di un bersaglio analizzando il segnale ricevuto, influenzato non solo dagli echi di ritorno dal bersaglio, ma anche dal rumore termico o da altri fenomeni aleatori di disturbo. Tali disturbi introducono incertezza, senza la quale il problema sarebbe deterministico e non vi sarebbe alcuna necessit\u00e0 di stima.\nProcesso di stima.\nL'intero obiettivo della teoria della stima \u00e8 di arrivare ad uno stimatore, e preferibilmente di implementarne uno che sia realmente utilizzabile. Lo stimatore \u00e8 una funzione deterministica che a partire dai dati misurati produce una stima del parametro.\n\u00c8 preferibile derivare uno stimatore che esibisca propriet\u00e0 di ottimalit\u00e0.\nQuesti sono i passi generali per determinare uno stimatore:\nStimatori.\nGli stimatori o metodi di stima pi\u00f9 usati sono i seguenti:"}
{"id": "2244796", "revid": "300067", "url": "https://it.wikipedia.org/wiki?curid=2244796", "title": "Mike Evans (cestista)", "text": ""}
{"id": "2244797", "revid": "149727", "url": "https://it.wikipedia.org/wiki?curid=2244797", "title": "Ludwigshafen am Bodensee", "text": ""}
{"id": "2244798", "revid": "1494169", "url": "https://it.wikipedia.org/wiki?curid=2244798", "title": "Klettgau (disambigua)", "text": ""}
{"id": "2244801", "revid": "1305772", "url": "https://it.wikipedia.org/wiki?curid=2244801", "title": "Bruno Viola", "text": "Biografia.\nL'8 settembre 1943 \u00e8 a Roma, ritorna a casa a Caldogno ed entra a far parte della Resistenza vicentina nel battaglione \"Marzarotto\" in Val Posina, della divisione \"Ateo Garemi\", delle Brigate Garibaldi.\nMuore in una imboscata assieme ad altri 16 uomini, tra cui 13 partigiani sotto il suo comando, in quello che viene definito eccidio di Malga Zonta.\nCollegamenti esterni.\nLuca Valente - Eccidio di Malga Zonta - visto 25 febbraio 2009"}
{"id": "2244803", "revid": "149727", "url": "https://it.wikipedia.org/wiki?curid=2244803", "title": "Bietingen", "text": ""}
{"id": "2244804", "revid": "253269", "url": "https://it.wikipedia.org/wiki?curid=2244804", "title": "Howard Duff", "text": "Biografia.\nDopo l'esordio artistico con piccoli ruoli alla radio e nel teatro di repertorio, durante il periodo della seconda guerra mondiale Howard Duff prest\u00f2 servizio presso la radio dell'United States Army Air Corps. Al termine del conflitto ebbe una buona opportunit\u00e0 quando gli venne offerto di interpretare il ruolo del detective Sam Spade in una serie radiofonica dedicata al personaggio creato dallo scrittore Dashiell Hammett.\nDopo averlo diretto in una rappresentazione teatrale, il regista Jules Dassin scelse Duff per un ruolo nel dramma carcerario \"Forza bruta\" (1947), interpretato anche da Burt Lancaster e Yvonne De Carlo, cui fece seguito un altro ruolo di rilievo nel noir \"La citt\u00e0 nuda\" (1948), sempre sotto la direzione di Dassin.\nDurante gli anni cinquanta, Duff fu protagonista di altre pellicole di genere poliziesco come \"Jack il ricattatore\" (1950) di Joseph Pevney, \"Dollari che scottano\" (1954) di Don Siegel, e \"Quando la citt\u00e0 dorme\" (1956), diretto da Fritz Lang. Il volto dall'espressione pulita consent\u00ec all'attore di dare un tocco caratteristico alle sue interpretazioni di personaggi spesso loschi nei thriller di quel periodo. Fu anche interprete di diverse pellicole western, come \"Figlio del delitto\" (1949) di George Sherman, \"Sangue e metallo giallo\" (1954), \"La stella spezzata\" (1956).\nA partire dagli anni sessanta intraprese un'intensa carriera televisiva, che lo port\u00f2 a recitare in numerosi telefilm di successo, come il poliziesco \"Squadra speciale anticrimine\" (1966-1969), nel ruolo del sergente Ben Stone, detective a Los Angeles. Il percorso artistico sul piccolo schermo culmin\u00f2 per Duff con il ruolo dello sceriffo Titus Semple nella soap opera \"Flamingo Road\", alla quale partecip\u00f2 dal 1980 al 1982.\nSugli schermi cinematografici privilegi\u00f2 via via ruoli da caratterista, come nei film \"L'occhio privato\" (1977) di Robert Benton, \"Un matrimonio\" (1978) di Robert Altman, \"Kramer contro Kramer\" (1979), sempre di Benton, e \"Senza via di scampo\" (1987) di Roger Donaldson.\nDal 1951 al 1984 fu sposato con l'attrice e regista Ida Lupino, dalla quale nel 1952 ebbe una figlia, Bridget. Duff e la Lupino lavorarono spesso insieme, come nella sit com \"Mr. Adams and Eve\", serie televisiva incentrata sulle vicende quotidiane di una coppia di attori, in onda nel biennio 1957-1958."}
{"id": "2244805", "revid": "1086846", "url": "https://it.wikipedia.org/wiki?curid=2244805", "title": "Genoa 1893 1976-1977", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1976-1977.\nStagione.\nDopo una tribolata partenza, 2 punti nelle prime sei giornate di campionato e l'ultimo posto in classifica, prima vittoria alla decima giornata (3-1) alla Lazio, prima di quattro vittorie di fila, il Genoa di Luigi Simoni in questo modo si riprende e disputa una stagione senza troppi patemi d'animo, chiudendo il torneo con 27 punti in undicesima posizione. Da segnalare le 23 reti realizzate da Roberto Pruzzo di cui 18 in campionato e 5 in Coppa Italia, il ventunenne ligure \u00e8 sempre pi\u00f9 concreto e decisivo in attacco, ed il sostanzioso contributo di Giuseppe Damiani con 11 centri.\nIl campionato, come la stagione scorsa, ha rivissuto la lotta esaltante tra le due torinesi, con 51 punti la Juventus si \u00e8 presa il diciassettesimo titolo, il Torino incollato ad una sola lunghezza, le altre molto lontane. Sono retrocesse in Serie B la Sampdoria con 24 punti, il Catanzaro con 21 punti ed il Cesena con 14 punti.\nIn Coppa Italia il Grifone disputa un ottimo secondo girone di qualificazione, prima del campionato, arrivando al primo posto della classifica con 6 punti alla pari della Juventus, ma lasciando il passaggio al girone finale ai torinesi per differenza reti, Genoa +4, Juventus +6. Decisivo lo scontro diretto a Marassi del 19 settembre finito (0-0).\nMaglie.\nLa maglia per le partite casalinghe presentava i tradizionali colori rossobl\u00f9.\nOrganigramma societario.\nArea direttiva\nArea tecnica\nRisultati.\nCoppa Italia.\nSecondo Girone.\nClassifica Secondo Girone di qualificazione: Juventus e Genoa punti 6, Verona punti 4, Monza punti 3, Sambenedettese punti 1."}
{"id": "2244811", "revid": "37056", "url": "https://it.wikipedia.org/wiki?curid=2244811", "title": "Kremmerz", "text": ""}
{"id": "2244814", "revid": "125742002", "url": "https://it.wikipedia.org/wiki?curid=2244814", "title": "Billy the Cat", "text": "Billy the Cat \u00e8 una serie televisiva animata prodotta in Francia da Films du Triangle, Network of Animation, Dupuis, Westcom, Sofidoc e EVA Entertainment. Adattamento dell'omonimo fumetto franco-belga creato da St\u00e9phane Colman e Stephen Desberg, tratta della vita quotidiana e segreta degli animali urbani ma, sebbene i personaggi siano gli stessi, la serie e il fumetto mantengono approcci molto diversi, cos\u00ec come la storia e le situazioni.\nTrama.\nBilly Colas \u00e8 un normale scolaretto umano che si diverte a tormentare e a fare dispetti agli animali. Un giorno, mentre tenta di fare uno scherzaccio a un gatto, viene colto in flagrante da un mago di nome Al\u00ec Kazam che decide di trasformare il bambino in un gatto come giusta punizione e, per evitare che la famiglia del ragazzino si preoccupi, fa assumere al suo gatto la forma di Billy stesso.\nDopo un momento di smarrimento, Billy, inseguito da un feroce cane, si rifugia in un vecchio palazzo che sta per essere abbattuto, ma precipita dall'ultimo piano e viene salvato da Hubert, un gatto bianco di buon cuore, che, dopo avergli dato qualche lezione di sopravvivenza, lo porta a casa sua: una vecchia Cadillac, ammassata in una discarica. Billy per\u00f2 non accetta la sua nuova condizione e torna alla sua vecchia abitazione. Viene accolto dalla sua sorellina che, ignara, decide di tenerlo come animale domestico. Il cane di casa non vede per\u00f2 di buon occhio il nuovo arrivato e Billy si caccia nei guai, ma viene salvato nuovamente dal tempestivo intervento di Hubert.\nQuesto d\u00e0 tempo a Billy di scappare, ma Hubert viene imprigionato in una gabbietta. La famiglia chiama l'accalappia-animali e Billy torna indietro per salvare l'amico in difficolt\u00e0. Insieme riescono a fuggire e a tornare alla Cadillac. Da questo momento Billy, assieme allo scettico Hubert e ad altri amici, ma anche nemici che trover\u00e0 nel corso della serie, vivr\u00e0 molte avventure nella speranza, un giorno, di ritrovare il mago autore della sua punizione e convincerlo a farlo tornare umano.\nElenco episodi.\nQuesta \u00e8 la lista degli episodi trasmessi in Italia su Rai 2 da marzo a giugno 2011:\nStagione 2.\nAlcuni episodi sono stati pubblicati in alcune VHS della serie \"La Repubblica - Supercartoon\", allegate ai quotidiani de La Repubblica, insieme ad alcuni episodi della serie animata \"Grimmy\".\nIl fumetto.\nDifferenze tra il fumetto e la serie animata.\nA differenza del cartone, il fumetto presenta toni meno leggeri ed \u00e8 diretto ad un pubblico pi\u00f9 maturo.\nIn esso, Billy non viene trasformato in gatto da un mago, ma muore investito da un'auto mentre attraversa imprudentemente una strada. Nella vita ultraterrena gli viene detto che le sue possibilit\u00e0 di entrare in Paradiso sono molto scarse, a causa delle sue continue malefatte, ma gli viene data una seconda possibilit\u00e0: potr\u00e0 tornare sulla Terra, sotto forma di un giovane gatto, conservando comunque i suoi ricordi umani. Billy si ritrova quindi a dover sopravvivere in un mondo sconosciuto e questa nuova vita lo cambier\u00e0, facendolo diventare pi\u00f9 altruista e generoso.\nNel complesso quindi il fumetto presenta un'atmosfera pi\u00f9 cupa e drammatica, con avventure pi\u00f9 intense e una trama pi\u00f9 lineare, ma rimane in comune con la serie televisiva il carattere umoristico ed i personaggi eccentrici.\nAlbum.\nDisegni: St\u00e9phane ColmanSceneggiatura: Stephen Desberg\nDisegni: Llin MarcoSceneggiatura: Stephen Desberg\nDisegni: PeralSceneggiatura: Stephen Desberg\nDisegni: PeralSceneggiatura: Stephen Desberg e Janssens\nDisegni: PeralSceneggiatura: Janssens"}
{"id": "2244816", "revid": "1971044", "url": "https://it.wikipedia.org/wiki?curid=2244816", "title": "Sarah Churchill, duchessa di Marlborough", "text": "Era nota a tutti l'amicizia che legava Sarah alla principessa Anna Stuart, figlia del re d'Inghilterra. Giacomo II Stuart e le figure di spicco della societ\u00e0 inglese si rivolgevano spesso a Sarah affinch\u00e9 patrocinasse le loro richieste presso la principessa. Quando Anna divenne regina alla morte del cognato Guglielmo III d'Orange, Sarah divenne la sua principale consigliera, l'ultima dei grandi favoriti di Casa Stuart.\nIn un'epoca in cui i matrimoni erano celebrati pi\u00f9 per interesse che per amore, Sarah godette di un'insolita relazione amorosa con John Churchill, I duca di Marlborough, che divenne suo marito nel 1677. Sarah ag\u00ec come agente di Anna dopo che il padre di questa, Giacomo II, fu deposto durante la Rivoluzione del 1688; comunque Sarah tutel\u00f2 i suoi interessi durante il regno dei successori di Giacomo II, Guglielmo III e Maria II. Quando Anna sal\u00ec al trono dopo la morte di Guglielmo nel 1702, il Duca di Marlborough, insieme a Sidney Godolphin, I conte di Godolphin, guid\u00f2 il governo, in parte grazie all'amicizia di sua moglie con la regina. Mentre il Duca guidava all'estero le truppe nella Guerra di successione spagnola, Sarah lo teneva informato degli intrighi a corte. Parteggi\u00f2 instancabilmente a favore dei Whigs. Mor\u00ec il 18 ottobre 1744 all'et\u00e0 di 84 anni.\nEssendo una donna volitiva cui piaceva sempre fare a modo suo, Sarah mise a dura prova la pazienza della regina Anna ogni volta che si trovavano in disaccordo su argomenti politici, giudiziari ed ecclesiastici. Dopo la definitiva rottura con Anna nel 1711, Sarah venne allontanata insieme al marito dalla corte degli Stuart, ma ritorn\u00f2 in auge quando salirono al trono gli Hannover alla morte della regina Anna (1714). Sarah in seguito fu al centro di famosi scontri con molti personaggi famosi, tra cui sua figlia la seconda Duchessa di Marlborough; l'architetto di Blenheim Palace, John Vanbrugh; il primo ministro Robert Walpole; il re Giorgio II di Gran Bretagna e sua moglie, la regina Carolina. Il denaro ereditato dal marito, il Duca di Marlborough, fece di Sarah una delle donne pi\u00f9 ricche in Europa.\nBiografia.\nInfanzia.\nSarah Jennings nacque il 5 giugno 1660, probabilmente in Holywell House, a St Albans, nell'Hertfordshire. I suoi genitori erano Richard Jennings (o Jenyns), membro del Parlamento inglese, e Frances Thornhurst. Suo zio, Martin Lister, fu un importante naturalista. Nel 1663, Richard Jennings conobbe Giacomo, duca di York (il futuro Giacomo II, fratello del re Carlo II), in occasione di un negoziato per il recupero di una propriet\u00e0 nel Kent Agney Court, che era appartenuta a sua suocera, Susan Lister (nata Temple). La prima impressione del Duca di York fu favorevole, sicch\u00e9 nel 1664 la sorella di Sarah, Frances Talbot, contessa di Tyrconnel, venne nominata damigella d'onore della Duchessa di York, Anna Hyde.\nDamigella d'onore.\nAnche se Frances venne costretta a rinunciare a questo incarico a causa del suo matrimonio con un cattolico, Giacomo non si dimentic\u00f2 della famiglia Churchill e nel 1673 Sarah venne nominata damigella d'onore della seconda moglie di Giacomo, Maria Beatrice d'Este.\nPrimo incontro con la principessa Anna e con John Churchill.\nSarah conobbe la giovane principessa Anna intorno al 1675 e la loro amicizia divenne sempre pi\u00f9 forte col crescere della loro et\u00e0. Alla fine del 1675, quando aveva ancora quindici anni, Sarah e John Churchill, iniziarono a frequentarsi dopo che avevano frequentato le stesse feste. Churchill, che precedentemente era stato l'amante della favorita di Carlo II, Barbara Palmer, duchessa di Cleveland, aveva poco da offrire dal punto di vista finanziario, dato che i suoi possedimenti erano insidiati dai creditori. Sarah dovette superare due ostacoli per conquistare Churchill, da un lato la Contessa di Dorchester, Catherine Sedley, una ricca amante di Giacomo II e dall'altro anche l'ostilit\u00e0 del padre di Churchill, Sir Winston Churchill (1620-1688), che preferiva come nuora la Palmer per rimpinguare i vuoti forzieri di famiglia. John Churchill sperava di prendere come amante Sarah al posto della Duchessa di Cleveland, che da poco era partita per la Francia, ma da alcune lettere scritte da Sarah a John si evince la riluttanza di lei ad assumere quel ruolo.\nMatrimonio.\nNel 1677, dopo la morte di Ralph Churchill, le due sorelle Sarah e Frances, divennero co-eredi delle propriet\u00e0 dei Jennings nell'Hertfordshire e nel Kent. John scelse Sarah invece di Catherine Sedley e nell'inverno del 1677 si sposarono segretamente.\nSarah e John erano entrambi Protestanti in una corte quasi tutta di religione Cattolica: tale loro credo religioso avr\u00e0 grande influenza sulle loro successive scelte politiche. Anche se non vi \u00e8 alcuna data registrata, il matrimonio venne reso noto solo alla Duchessa di York e ad una ristretta cerchia di amici, di modo che Sarah pot\u00e9 mantenere la sua posizione di damigella d'onore a corte.\nQuando rimase incinta, il matrimonio di Sarah e John Churchill venne reso pubblico (il 1\u00ba ottobre 1678). Sarah quindi si ritir\u00f2 dalla corte per dare alla luce la sua primogenita, Harriet, la quale mor\u00ec in tenera et\u00e0. Quando il Duca di York decise di andare in esilio in Scozia a causa del clamore provocato dal Complotto papista, John e Sarah lo accompagnarono. Fu proprio per questo che Carlo II decise di premiare la fedelt\u00e0 di John, nominandolo Barone Churchill di Eyemouth in Scozia: Sarah divenne quindi Lady Churchill. Dopo il ritorno del Duca di York in Inghilterra una volta allentata la tensione religiosa, Sarah venne nominata Lady of the Bedchamber di Anna dopo che questa spos\u00f2 Carlo nel 1683.\nEsordio: Regno di Giacomo II (1685-1688).\nInizialmente il regno di Giacomo II riscosse un relativo successo; nessuno si aspettava che un re di religione Cattolica riuscisse ad esercitare il suo potere in una nazione fieramente Protestante e anti-Cattolica. Tuttavia, quando Giacomo cerc\u00f2 di praticare una riforma della religione di Stato, si accese il malcontento popolare contro di lui e il suo governo. Nel 1688, un gruppo di politici noto con il nome di \"Sette Immortali\" invi\u00f2 una lettera al principe Guglielmo di Orange, marito della figlia protestante di Giacomo, Maria, con la quale gli si chiedeva di invadere l'Inghilterra e rovesciare Giacomo. Ben presto questo progetto divenne di pubblico dominio. Giacomo conservava ancora una certa influenza e quindi ordin\u00f2 che Lady Churchill e la principessa Anna fossero poste agli arresti domiciliari nella residenza della principessa (il Cockpit-in-Court nel Palazzo di Whitehall); entrambi i loro mariti, bench\u00e9 prima fedeli a Giacomo, cambiarono casacca per Guglielmo di Orange. Sarah descrive nelle sue memorie come i due riuscirono facilmente a fuggire e rifugiarsi a Nottingham:\n\"La Principessa and\u00f2 a letto alla solita ora per evitare sospetti. Io la raggiunsi subito dopo; dalla scala di servizio che viene gi\u00f9 dal suo bagno, scesero con me sua altezza reale [la Principessa Anna], Lady Fitzharding :[una delle amiche intime di Sarah] con un servitore. Ci dirigemmo verso la carrozza dove trovammo il Vescovo di Londra e Charles Sackville, VI conte di Dorset. Essi ci condussero al palazzo del Vescovo per la notte. Il giorno dopo andammo presso Lord Dorset a Copt-Hall. Da qui ci recammo presso George Compton, IV conte di Northampton e partimmo per Nottingham, dove il popolo si stava riunendo intorno alla Principessa; ma lei non si sent\u00ec al sicuro fin quando non vide intorno a s\u00e9 gli amici del Principe di Orange.\"\nDopo questa ulteriore delusione, Giacomo fugg\u00ec dal paese. Anche se Sarah sostenne di aver incoraggiato la fuga per la sicurezza della Principessa Anna, \u00e8 pi\u00f9 verosimile che avesse cercato di proteggere s\u00e9 stessa e suo marito. Infatti se Giacomo avesse sconfitto il Principe Guglielmo di Orange, egli avrebbe certamente imprigionato ed anche condannato a morte Lord e Lady Churchill per alto tradimento e, secondo alcuni, avrebbe certamente destinato sua figlia alla medesima sorte.\nCortigiana indesiderata: Regno di Guglielmo III e Maria II.\nLa vita per Sarah fu difficile durante il regno di Guglielmo e Maria. Anche se i nuovi sovrani avevano conferito al marito di Sarah il titolo di Duca di Marlborough, Sarah e John erano comunque meno in auge di quanto lo fossero durante il regno di Giacomo II. Il nuovo Duca di Marlborough aveva dato assistenza all'esiliato Giacomo, ed era nota a tutti l'influenza esercitata da Sarah sulla principessa Anna e sui pi\u00f9 alti membri del governo per favorire proprio gli interessi di Anna. Maria II reag\u00ec a tutto questo chiedendo ad Anna di allontanare Sarah. Anna, tuttavia, si rifiut\u00f2 di ottemperare alla richiesta della sorella. Questo rifiuto provoc\u00f2 una spaccatura mai pi\u00f9 colmata nei rapporti fra Maria e Anna.\nAltri problemi insorsero in seguito. Nel 1689, i sostenitori di Anna (tra cui i Marlborough e Charles Seymour, VI duca di Somerset) presentarono in parlamento la richiesta della concessione alla principessa Anna di un vitalizio di 50.000 sterline, una somma che l'avrebbe liberata dalla dipendenza dai sovrani Guglielmo e Maria. Sarah fu considerata la forza trainante di questo disegno di legge, dando luogo cos\u00ec ad ulteriori malumori nei suoi confronti da parte della corte. Il re Guglielmo rispose a questa richiesta offrendo il medesimo importo di tasca sua, tenendo cos\u00ec obbligata Anna verso la generosit\u00e0 dei sovrani. Anna, comunque, su consiglio di Sarah, rifiut\u00f2 l'offerta, sottolineando che una sovvenzione decisa dal parlamento sarebbe di certo pi\u00f9 sicura del gesto caritatevole promosso dai sovrani. Alla fine Anna ricevette il vitalizio deciso dal parlamento e fu riconoscente verso Sarah per quanto da lei fatto.\nIl successo di Sarah in qualit\u00e0 di leader dell'opposizione intensific\u00f2 l'animosit\u00e0 della regina Maria nei confronti dei Marlborough. Pur non riuscendo ad allontanare Sarah dalla principessa Anna, Maria decise di allontanare Sarah dai suoi alloggi di Palazzo di Whitehall. La principessa Anna di rimando abbandon\u00f2 il palazzo e con Sarah and\u00f2 a stare presso gli amici Charles Seymour, il sesto duca di Somerset, e la moglie Elizabeth a Syon House. La principessa Anna continu\u00f2 ad opporsi alla richiesta della regina di licenziare Sarah, nonostante fosse stato scoperto un documento firmato dal Duca di Marlborough in cui si dichiarava il sostegno al re in esilio Giacomo II e ai suoi seguaci. Probabilmente questo documento era un falso uscito dalle mani di Robert Young, un noto falsificatore e seguace di Titus Oates; Oates era famoso per aver inventato di sana pianta il cosiddetto \"Complotto papista\", un presunto complotto dei Cattolici volto ad uccidere il re Carlo II. Il duca venne arrestato e imprigionato nella Torre di Londra. La solitudine di cui Sarah soffr\u00ec a causa di questi eventi cement\u00f2 ancor di pi\u00f9 la sua amicizia con la principessa Anna.\nDopo la morte di Maria II per vaiolo nel 1694, Guglielmo III, nel tentativo di accrescere la sua popolarit\u00e0 presso il popolo inglese riammise Anna a corte e le mise a disposizione degli appartamenti a St. James's Palace. Il Re riport\u00f2 anche il Duca di Marlborough a tutti i suoi incarichi e onori, liberandolo da tutte le passate accuse. Tuttavia, temendo la persuasiva influenza di Sarah, il Re tenne Anna fuori da tutti gli affari di governo e non la nomin\u00f2 reggente nelle occasioni in cui egli era fuori dal paese.\nPotere all'ombra del trono: la regina Anna.\nNel 1702, Guglielmo III mor\u00ec ed Anna sal\u00ec al trono. Anna immediatamente offr\u00ec a John Churchill un ducato che Sarah in un primo momento rifiut\u00f2. Sarah si preoccupava delle conseguenze che ci\u00f2 avrebbe significato per le finanze della famiglia; a quel tempo da una famiglia nobile ci si aspettava che manifestasse il suo rango con feste e spettacoli lussuosi. Anna, per convincere i Marlborough, replic\u00f2 al rifiuto offrendo loro un vitalizio di \u00a35000 all'anno deciso dal Parlamento e in pi\u00f9 aggiunse di suo un extra di \u00a32000 all'anno. Sarah venne subito nominata \"Mistress of the Robes\" (la pi\u00f9 alta carica che una donna potesse ricoprire a Corte), \"Groom of the Stole\", \"Keeper of the Privy Purse\" e \"Ranger of Windsor Great Park\". Il Duca di Marlborough accett\u00f2 l'Ordine della Giarrettiera e l'incarico di Generale dell'esercito.\nDurante gran parte del regno di Anna, il Duca di Marlborough fu impegnato all'estero nella Guerra di successione spagnola, mentre Sarah rimase in Inghilterra. Nonostante fosse, oltre la Regina, la donna pi\u00f9 potente in Inghilterra, Sarah frequent\u00f2 poco la corte, preferendo sovrintendere alla costruzione della sua nuova magione a Woodstock (il sito dove sorger\u00e0 Blenheim Palace), un dono della regina Anna dopo la vittoria del Duca nella Battaglia di Blenheim. Tuttavia, Anna inviava lettere a Sarah tenendola informata e chiedendole consiglio riguardo a molte questioni politiche.\nSarah era famosa per la sua franchezza nel dire ci\u00f2 che pensava alla Regina, non ricorrendo mai all'adulazione. Anna e Sarah da ragazze avevano creato reciprocamente dei nomignoli che continuarono ad usare anche quando Anna divenne regina: \"Mrs Freeman\" (Sarah) e \"Mrs Morley\" (Anna). In effetti da vera e propria donna d'affari, Sarah esercitava un completo controllo sulla regina, a partire dalle finanze e fino a quali persone potevano essere ammesse alla presenza reale.\nAscendenza vacillante.\nAnna, tuttavia, si aspettava gentilezza e comprensione da parte della sua pi\u00f9 cara amica. Sarah non era portata a tenere un tale atteggiamento e spesso verso la Regina era tracotante e possessiva. Un rilevante dissenso di ordine politico si verific\u00f2 allorch\u00e9 Sarah insistette che suo genero, Charles Spencer, III conte di Sunderland, fosse ammesso nel Consiglio Privato di Sua Maest\u00e0. Sarah si alle\u00f2 in modo pi\u00f9 deciso con i Whigs, che appoggiavano il Duca di Marlborough nel suo impegno bellico e speravano di sfruttare la posizione di Sarah come favorita a corte. La regina Anna rifiut\u00f2 la nomina di Sunderland: non le piaceva la politica radicale dei Whigs, che considerava essere una minaccia per le prerogative della corona. Sarah, per garantirsi alla fine la nomina per il genero, utilizz\u00f2 la sua intima amicizia con il Conte di Godolphin, che Anna riteneva persona di fiducia. Sarah invi\u00f2 alla regina Anna del materiale da leggere sul partito Whig per cercare di convincerla a sostenere il proprio partito politico preferito. Nel 1704, la regina confid\u00f2 a Lord Godolphin di ritenere che lei e Sarah non avrebbero pi\u00f9 potuto continuare ad essere amiche.\nScontro di personalit\u00e0.\nLa sincerit\u00e0 di Sarah e il suo disinteresse per l'alto rango, una volta cos\u00ec apprezzati da Anna, erano considerate come importune. A differenza della maggior parte delle signore dell'epoca \u2013 molte delle quali non esercitavano alcuna influenza sui propri mariti \u2013 Sarah poteva contare su una forte intimit\u00e0 con due dei pi\u00f9 potenti uomini della nazione, Marlborough e Godolphin. Godolphin, anche se un grande amico di Sarah, aveva preferito rifiutare alti incarichi dopo l'ascesa al trono di Anna decidendo di vivere tranquillamente e lontano dagli impegni politici di Sarah, che era prepotente, impicciona e aveva la presunzione di dirgli ci\u00f2 che doveva fare quando Marlborough era via. Sarah, pur essendo una donna in un mondo di uomini dediti alla politica interna ed internazionale, era sempre pronta a dare consigli, esprimere i suoi pareri, contrapporsi con espliciti biasimi ed insistere nel portare avanti le sue opinioni in ogni possibile occasione. Comunque, era dotata di un fascino e di una vivacit\u00e0 oggetto di ammirazione da parte di molti ed era in grado di allietare con il suo spirito tutti quelli che incontrava.\nIl chiaro ridursi di una genuina affezione nella regina Anna si verific\u00f2 per una serie di ragioni. Era delusa dalle lunghe assenze di Sarah dalla Corte e, nonostante questo fosse argomento di numerose lettere di Anna a Sarah, la duchessa continu\u00f2 nelle sue rare frequenze e scrisse lettere di scuse ad Anna. Fra le due donne vi era anche una differenza di appartenenza politica: Anna era a favore del partito Tory (il partito era conosciuto come \"il partito della Chiesa\", infatti la religione era una delle principali preoccupazioni della Regina), Sarah invece parteggiava per il partito Whig (il partito che aveva sostenuto le imprese belliche del marito, il Duca Marlborough). La Regina non voleva che tali differenze di opinioni fossero motivo di dissidio fra di loro; Sarah, al contrario, sempre pensando a suo marito, voleva che Anna desse un sostegno maggiore ai Whig, cosa che la Regina non aveva alcuna intenzione di fare.\nNel 1703, Sarah dovette recarsi a Cambridge, dove l'unico suo figlio vivente, John Churchill, marchese di Blandford, si era ammalato di vaiolo. Il Duca di Marlborough venne richiamato in patria dalla guerra in cui era impegnato e pot\u00e9 essere al capezzale del figlio quando questi si spense il 20 febbraio 1703. Sarah, disperata per la perdita del figlio, si ritir\u00f2 a vita privata per un certo periodo, esprimendo il suo dolore tenendosi lontana da Anna e non rispondendo alle sue lettere o facendolo in modo strettamente formale. Tuttavia, Sarah non permise ad Anna di tenerla lontana quando anch'essa sub\u00ec una grave perdita. Dopo la morte del marito di Anna, il principe Giorgio di Danimarca, avvenuta nel 1708, Sarah si present\u00f2 senza essere invitata a Kensington Palace per rendere omaggio al defunto e consolare Anna. Sarah insistette affinch\u00e9 la inconsolabile Regina si trasferisse da Kensington a St James's Palace a Londra, ma Anna respinse senza mezzi termini la proposta, ordinando a Sarah di chiamare la baronessa Abigail Masham come sua dama di compagnia. Consapevole che Abigail stava guadagnando sempre di pi\u00f9 il favore della Regina, Sarah non esegu\u00ec il suo ordine e, al contrario, la rimprover\u00f2 perch\u00e9 piangesse la morte del principe Giorgio. Anche se Anna alla fine accett\u00f2 di recarsi a St James's Palace, l'insensibilit\u00e0 di Sarah la offese assai incrinando ancor di pi\u00f9 il loro rapporto.\nAbigail Masham: la rivale politica.\nEra stata Sarah a introdurre a Corte la cugina povera Abigail Hill, con l'intento di trovarle un ruolo adatto. Abigail, figlia maggiore della zia di Sarah, aveva lavorato come domestica presso Sir John Rivers nel Kent. Sarah aveva poi impiegato Abigail presso la propria famiglia a St Albans e come premio al soddisfacente lavoro svolto dalla cugina si era interessata a far nominare Abigail Lady of the Bedchamber della regina Anna nel 1704. Sarah, in seguito, nelle sue memorie scrisse di aver trattato Abigail \"come una sorella in tutto e per tutto\".\nAbigail era anche cugina di secondo grado del capo del partito Tory, Robert Harley. Di carattere le due donne erano nettamente diverse: dove Abigail era accattivante, discreta e astuta, Sarah era dominante, importuna e senza peli sulla lingua. Durante le frequenti assenze di Sarah dalla Corte, Abigail ed Anna iniziarono a divenire amiche; Abigail non solo era felice di dare alla Regina quelle gentilezze ed attenzioni che Anna si era sempre aspettate da Sarah, ma non aveva mai assillato la Regina con la politica. Anna rispose con passione alle adulazioni e al fascino di Abigail. Nel 1707, la regina Anna fu presente al matrimonio segreto di Abigail con Samuel Masham, I barone Masham, valletto del principe Consorte Giorgio. Di tutto questo Sarah fu all'oscuro.\nSarah non si rese conto affatto dell'amicizia nata fra la regina Anna e Abigail, e fu perci\u00f2 sorpresa di scoprire che Abigail incontrava spesso la Regina in privato. Sarah venne a sapere del matrimonio di Abigail diversi mesi dopo che era stato celebrato e immediatamente si rec\u00f2 a Corte per informare Anna dell'evento. Fu durante questo colloquio che Anna si lasci\u00f2 sfuggire che lei aveva pregato Abigail di informare Sarah del matrimonio; Sarah si insospett\u00ec circa quello che era realmente successo. Dopo aver interrogato la servit\u00f9 e i membri della Real Casa per una settimana riguardo al matrimonio di Abigail, Sarah scopr\u00ec che Anna era stata presente e aveva donato ad Abigail una dote di 2000 sterline. Ci\u00f2 prov\u00f2 la falsit\u00e0 della Regina nei confronti della Duchessa di Marlborough: come Tesoriera personale della Regina, Sarah non era stata informata di questa uscita dalle casse reali.\nRapporti tesi.\nNel mese di luglio del 1708, il Duca di Marlborough, insieme al suo alleato il principe Eugenio di Savoia, ottenne una grande vittoria nella Battaglia di Oudenaarde. Mentre si recavano alla cerimonia di ringraziamento nella Cattedrale di San Paolo, Sarah ebbe una accesa discussione con la regina Anna riguardo ai gioielli indossati da Anna per l'occasione, e le mostr\u00f2 una lettera del Duca di Marlborough che esprimeva la speranza che la Regina facesse un buon uso politico della vittoria conseguita. La Regina si sent\u00ec offesa dal fatto che avrebbe dovuto pubblicamente esprimere sostegno al partito dei Whigs. Inoltre, durante la funzione, poich\u00e9 Anna continuava a discutere, Sarah calc\u00f2 la mano dicendo alla Regina di \"star zitta\". Anna scrisse al Duca di Marlborough pregandolo di non rendere pubblica la sua rottura con Sarah, ma egli non riusc\u00ec ad evitare le indiscrezioni su sua moglie. Sarah continu\u00f2 con forza a sostenere i Whigs facendone arrivare notizia alla regina in ogni occasione, con l'aiuto di Godolphin e degli altri ministri del partito Whig. Le notizie del pubblico sostegno dei Whigs raggiunsero Marlborough tramite le lettere di Sarah e di Godolphin, che influenzarono i suoi consigli politici alla Regina. Anna, gi\u00e0 in cattiva salute, si sentiva usata e vessata al punto di voler fuggire. Anna trov\u00f2 rifugio nel conforto discreto e gentile di Abigail Masham.\nLa Regina aveva spiegato in precedenza che non voleva che si sapesse della rottura della sua amicizia con Sarah: infatti, ogni segno che Sarah era caduta in disgrazia avrebbe avuto ripercussioni negative sulla autorit\u00e0 del duca di Marlborough quale Comandante in capo dell'esercito. A Sarah fu concesso di conservare tutti i suoi incarichi esclusivamente per non danneggiare la posizione del marito, e pertanto la tensione tra le due donne non esplose fino agli inizi nel 1711. Questo fu l'anno della definitiva rottura fra Sarah e Anna.\nSarah era sempre stata gelosa dell'affettuosa amicizia di Anna con Abigail Masham. Assieme al Duca di Marlborough e alla maggior parte del partito Whig, ella aveva cercato di costringere Anna a licenziare Abigail. Tutti questi tentativi fallirono, anche quando alla regina Anna venne imposto l'allontanamento della Masham con una mozione parlamentare da parte dei Whigs, che sospettavano vi fosse una influenza sulla regina da parte della favorita Abigail che notoriamente parteggiava per il partito Tory. L'intera vicenda ricordava quella del rifiuto da parte di Anna a rinunciare a Sarah durante il regno di Guglielmo III e Maria, ma la minaccia di ingerenza parlamentare aveva superato ogni limite. Anna infine risult\u00f2 trionfante; contatt\u00f2 alti esponenti di entrambi i partiti politici e li supplic\u00f2 \"con le lacrime agli occhi\" di opporsi alla mozione parlamentare.\nL'appassionata amicizia di Anna con Abigail e il suo netto rifiuto ad allontanarla fecero arrabbiare Sarah al punto di farle insinuare che fra le due donne ci fosse una relazione lesbica. Durante il periodo di lutto per il defunto marito di Anna, Sarah fu la sola a rifiutarsi di indossare abiti idonei per l'occasione. Questo atteggiamento diede l'impressione che Sarah non considerasse genuino il dolore di Anna per la morte del coniuge. Alla fine, come conseguenza del consenso popolare per porre fine alla Guerra di successione spagnola, la regina Anna decise di non utilizzare pi\u00f9 il Duca di Marlborough alla guida dell'esercito e colse l'occasione di licenziarlo sulla base di false accuse di appropriazione indebita.\nAllontanamento definitivo.\nL'estremo tentativo da parte di Sarah di ristabilire il rapporto amicale con Anna si ebbe nel 1710, quando si incontrarono per l'ultima volta. In un resoconto scritto subito dopo Sarah mise in risalto la sua supplica rivolta ad Anna perch\u00e9 desse una spiegazione circa la rottura della loro amicizia, ma la regina Anna rimase impassibile. Quando venne a sapere di quanto era successo, il Duca di Marlborough, rendendosi conto che la Regina intendeva liberarsi di lui e di sua moglie, preg\u00f2 la sovrana di mantenerli nei loro incarichi ancora per nove mesi, fino alla fine dell'impegno bellico, in modo che potessero ritirarsi con onore. Anna, tuttavia, disse a Marlborough che \u201cper rispetto di lei [di Anna]\u201d Sarah doveva dimettersi immediatamente e restituire entro due giorni la chiave d'oro - il simbolo della sua autorit\u00e0 all'interno della famiglia reale. Quando le fu comunicata la disposizione, Sarah, in un impeto di orgoglio, disse a Marlborough di restituire subito la chiave alla Regina, senza aspettare la scadenza del termine imposto.\nNel gennaio del 1711, Sarah fu destituita dagli incarichi di Mistress of the Robes e Groom of the Stole e sostituita da Elizabeth Seymour, duchessa di Somerset. Abigail fu nominata Keeper of the Privy Purse. Queste decisioni non rispettarono la promessa fatta dalla regina Anna di assegnare questi incarichi a Corte ai figli di Sarah.\nI Marlborough persero anche i finanziamenti statali per la costruzione di Blenheim Palace, i cui lavori vennero sospesi per la prima volta da quando erano iniziati nel 1705. Sarah e il marito lasciarono l'Inghilterra per viaggiare in Europa. Per il suo successo nella Guerra di successione spagnola, il Duca di Marlborough fu accolto con grandi onori nelle Corti di Germania e del Sacro Romano Impero.\nSarah, per\u00f2, non era contenta di stare lontano dall'Inghilterra e si lamentava del fatto di essere comunque in disgrazia in patria pur ricevendo onori in Europa. Trovava faticosa la vita raminga fra le corti europee che riteneva piene di gente scialba, e approfitt\u00f2 delle cure termali ad Aquisgrana in Germania, per tenere una corrispondenza con coloro che potevano fornirle pettegolezzi dall'Inghilterra.\nRitorno in auge.\nSarah e la Regina non si riappacificarono mai. Tuttavia un testimone sostenne di aver sentito Anna che chiedeva se i Marlborough fossero sbarcati, dando cos\u00ec vita a delle voci circa la decisione della Regina di farli rientrare in patria. La regina Anna si spense il 1\u00ba agosto 1714 a Kensington Palace; i consiglieri protestanti del partito Whig avevano preteso di essere presenti al decesso della sovrana in modo da impedire ad Henry Saint-John Bolingbroke, il primo Visconte di Bolingbroke, di dichiarare, quale pretendente al trono, Giacomo Francesco Edoardo Stuart. I Marlborough ritornarono in patria proprio nel pomeriggio del giorno della morte di Anna. La Legge di disposizione del 1701 garantiva la successione ad un Protestante, non prendendo in considerazione numerosi pretendenti cattolici, alcuni dei quali considerati pi\u00f9 qualificati e quindi Georg Ludwig, Elettore di Hannover (pronipote di Giacomo I per parte della madre Sofia del Palatinato), venne nominato re Giorgio I di Gran Bretagna.\nIl nuovo regno ebbe l'appoggio del Partito Whig, costituito da devoti Protestanti. Il partito Tory era sospettato di sostenere il pretendente Cattolico Giacomo Francesco Edoardo Stuart. Giorgio I premi\u00f2 la fedelt\u00e0 dei Whig concedendo loro di formare il governo; durante il ricevimento tenuto presso la Queen's House a Greenwich, il re si intrattenne con i Whig e non con i Tory. Sarah dimostr\u00f2 l'approvazione per la scelta del re.\nIl re Giorgio era legato da amicizia con i Marlborough; il Duca di Marlborough aveva combattuto con lui nella Guerra di successione spagnola, inoltre John e Sarah fecero frequenti visite alla corte degli Hannover durante il loro esilio dall'Inghilterra. Le prime parole rivolte a Marlborough da parte di Giorgio quale Re di Gran Bretagna furono: \u201cSignor Duca, spero che le sue traversie siano finite\u201d. A Marlborough venne ridato il comando dell'esercito.\nSarah venne invitata a rientrare in Inghilterra. Il Duca di Marlborough divenne uno dei consiglieri del re e Sarah ritorn\u00f2 a vivere a Marlborough House, dove organizz\u00f2 numerosi ricevimenti per presentare in societ\u00e0 sua nipote, Lady Henrietta Godolphin, nella speranza di combinarle un buon matrimonio. Henrietta spos\u00f2 Thomas Pelham-Holles, I duca di Newcastle-upon-Tyne nel mese di aprile del 1717.\nComunque, le preoccupazioni di Sarah per sistemare i suoi nipoti dovettero cedere il passo a qualcosa di pi\u00f9 importante quando suo marito sub\u00ec due ictus nel 1716, il secondo dei quali gli procur\u00f2 una afasia. Sarah lo assistette accompagnandolo alle Terme di Tunbridge e a Bath nel Somerset. Il duca si riprese in breve tempo. Comunque, anche dopo il ritorno in salute del marito, Sarah apriva la corrispondenza di lui e faceva da filtro per le lettere che Marlborough riceveva, in modo da evitare che argomenti non consoni gli potessero causare altri gravi effetti.\nI rapporti di Sarah con i suoi figli furono tesi. Anche se era in buoni rapporti con sua figlia, Anne, Contessa di Sunderland, Sarah si allontan\u00f2 sempre pi\u00f9 dalle altre figlie, Henrietta, Elizabeth e Mary. Dopo la morte di Elizabeth per vaiolo nel 1714, Sarah scrisse a Robert Jennings (un amico e lontano parente): \u201cTutto ci\u00f2 che mi passa per la testa non mi impedisce di lamentarmi per tutta la mia vita di ci\u00f2 che avevo tanto motivo di amare.\u201d Allo stesso modo il cuore le si spezz\u00f2 quando Anne Spencer mor\u00ec nel 1716: Sarah tenne per s\u00e9 la tazza preferita della figlia ed una sua ciocca di capelli e, inoltre, ne adott\u00f2 la figlia pi\u00f9 piccola, Diana Spencer, che divenne la sua nipote preferita. La figlia pi\u00f9 piccola di Sarah, Mary Montagu, sopravvisse alla madre ma le due non si riconciliarono mai.\nUltimi anni.\nJohn Churchill mor\u00ec a Windsor nel 1722 e Sarah organizz\u00f2 un solenne funerale. La loro figlia, Henrietta, divenne duchessa per diritto ereditario. Sarah in qualit\u00e0 di fiduciaria delle propriet\u00e0 della famiglia seppe usare il suo senso degli affari per far fruttare la propriet\u00e0 e distribuirne il ricavato fra i suoi.\nSarah poteva ora contare su un reddito personale considerevole che us\u00f2 per investimenti immobiliari, ritenendo cos\u00ec di potersi mettere al riparo dalla svalutazione monetaria. Contando sulla dote maritale, Sarah, nel 1723, acquist\u00f2 un immobile nella zona di Wimbledon e fece ricostruire il maniero. La sua ricchezza era tale che sper\u00f2 di maritare sua nipote Diana Spencer con il Principe di Galles, fornendo una dote di \u00a3100,000. Tuttavia, Robert Walpole, in qualit\u00e0 di Primo Ministro pose il veto al progetto. Nonostante ci\u00f2, Sarah conserv\u00f2 buoni rapporti con la famiglia reale e a volte era invitata a Corte dalla regina Carolina, la quale cerc\u00f2 di instaurare con lei un'amicizia.\nLa Duchessa di Marlborough era una donna capace di gestire gli affari, cosa insolita in un'epoca in cui le donne erano escluse da tutto ci\u00f2 che esulava dalla gestione della loro casa. L'amico di Sarah, Arthur Maynwaring scrisse che lei era pi\u00f9 in gamba di qualsiasi uomo nella gestione degli affari. Anche se a Sarah non piacque mai Blenheim Palace \u2013 lo descriveva come \u201cquel grosso mucchio di pietre\u201d \u2013 si entusiasm\u00f2 quando cominci\u00f2 ad interessarsene e scrisse al Duca di Somerset delle nuove opere idriche: \u201cRitengo che sar\u00e0 bellissimo. Il canale e il bacino (che \u00e8 gi\u00e0 pronto) sembrano molto belli. Ci sar\u00e0 un lago e una cascata\u00a0... che credo saranno di grande abbellimento per il luogo\u201d.\nLa Duchessa di Marlborough fu sempre contraria a tutto ci\u00f2 che riteneva fosse indebita stravaganza. Cos\u00ec scriveva al Duca di Somerset: \"Ho ridotto le stalle di un terzo rispetto a quanto previsto da Sir John [Vanbrugh] eppure c'\u00e8 spazio per una quarantina di bei cavalli.\" Sarah si concesse solo due tipi di stravaganze: la tomba monumentale per lei e suo marito nella cappella di Blenheim, progettata da William Kent; e la Colonna Dorica della Vittoria, alta 40mt, eretta nel parco di Blenheim Palace su progetto di Henry Herbert, IX conte di Pembroke e completata da Roger Morris. La Duchessa controll\u00f2 con attenzione la costruzione di tutti gli aspetti architettonici di Blenheim Palace affinch\u00e9 tutto venisse eseguito secondo i suoi progetti.\nLe ispezioni dettagliate erano estese anche alle piccole propriet\u00e0. Dopo aver acquistato la tenuta di Wimbledon (che lei descriveva come \u201ccostruita su terreno argilloso, in una zona piena di erbacce, molto umida e...un posto malsano\u201d), e Holdenby House vicino Althorp, Sarah ne tenne una dettagliata contabilit\u00e0 delle entrate e delle uscite, come pure fu molto attenta a non farsi imbrogliare dai suoi dipendenti.\nL'amicizia fra la regina Carolina termin\u00f2 quando Sarah rifiut\u00f2 alla sovrana il passaggio attraverso la tenuta di Wimbledon, che le cost\u00f2 la perdita di \u00a3500 per la sua funzione di Ranger del Windsor Great Park. Sarah fu anche scortese verso re Giorgio II \u2013 affermando a chiare lettere che era \"troppo Tedesco\" \u2013 il che le cost\u00f2 l'allontanamento dalla Corte. Il suo status di \"persona non grata\" nella Corte controllata da Walpole evit\u00f2 il suo coinvolgimento nella soppressione dell'ascesa dei Tory; le tasse imposte da Walpole e la pace firmata con la Spagna erano estremamente impopolari fra la classe dirigente della societ\u00e0 inglese e di conseguenza il partito Tory stava guadagnando grande consenso.\nSarah non perse mai il suo bell'aspetto e, nonostante la perdita di popolarit\u00e0, da vedova ricevette molte proposte di matrimonio, tra le quali anche quella del suo vecchio nemico politico, Charles Seymour, VI duca di Somerset. Comunque, ella decise di non risposarsi mai, preferendo mantenere la sua indipendenza.\nSarah continu\u00f2 ad opporsi alle decisioni della Corte secondo cui i finanziamenti per Blenheim Palace dovevano provenire dal patrimonio personale dei Marlborough e non dal governo. Questa controversia la rese impopolare dato che la Duchessa aveva i mezzi per pagare. Sarah, nonostante i dissapori, risent\u00ec pesantemente della perdita della sua figlia maggiore Henrietta avvenuta nel 1733, ma nonostante ci\u00f2 continu\u00f2 a litigare con la figlia minore Mary, Duchessa di Montagu.\nSarah visse tanto da vedere nel 1742 la caduta del suo nemico personale Robert Walpole e in quello stesso anno cerc\u00f2 di migliorare la propria reputazione approvando la pubblicazione di una sua biografia intitolata \"An Account of the Dowager Duchess of Marlborough from her first coming to Court to the year 1710\".\nMorte.\nLa duchessa Sarah Churchill si spense il 18 ottobre 1744, all'et\u00e0 di ottantaquattro anni, nella sua residenza di Marlborough House; fu sepolta nella cappella di Blenheim. Il corpo di suo marito fu esumato dalla Abbazia di Westminster e sepolto accanto a lei nella tomba monumentale di Blenheim.\nDiscendenza.\nSarah e suo marito John Churchill, I duca di Marlborough ebbero sette figli:\nConsiderazioni.\nAnche se la caduta in disgrazia della Duchessa di Marlborough \u00e8 da attribuire al suo rapporto egoistico e interessato con la Regina Anna, bisogna dire che Sarah fu una donna intelligente e di spirito che lealmente promosse gli interessi di Anna quando questa era principessa. Anna era una conversatrice scialba e Sarah non trovava la sua compagnia stimolante. Ella riteneva di avere il diritto di far valere il proprio consiglio politico, piacesse o meno alla Regina, e si arrabbiava se quest'ultima si ostinava a non accettarlo.\nLa Baronessa Abigail Masham svolse un ruolo chiave nella caduta di Sarah. Pur modesta e schiva, Abigail promosse la politica conservatrice di suo cugino Robert Harley, primo conte di Oxford e conte di Mortimer. Nonostante dovesse alla Duchessa di Marlborough la sua posizione a Corte, Abigail presto divenne una nemica di Sarah e la sostitu\u00ec nelle grazie della regina Anna. Durante la sua vita, Sarah stil\u00f2 ventisei testamenti, l'ultimo dei quali fu scritto solo pochi mesi prima della sua morte; acquist\u00f2 ventisette immobili. Con un patrimonio costituito da 4 milioni di sterline in terreni, 17.000 sterline in affitti e ulteriori 12.500 in annualit\u00e0, Sarah finanzi\u00f2 uomini politici come William Pitt il Vecchio e Philip Stanhope, 4\u00ba Conte di Chesterfield. Anche se lasci\u00f2 poco ai poveri ed ancor meno in beneficenza, Sarah fu prodiga con la sua servit\u00f9: la sua favorita Grace Ridley, ricevette una rendita di \u00a316.000.\nGran parte del denaro della Duchessa di Marlborough, ovvero ci\u00f2 che ne rimaneva dopo i numerosi lasciti, venne ereditato dal nipote, John Spencer, a condizione che questi non accettasse incarichi politici dal governo in carica. Spencer eredit\u00f2 anche il resto dei numerosi immobili della nonna, tra cui Wimbledon Park. La residenza Marlborough House rimase disabitata per quattordici anni ad eccezione dell'uso fattone da James Stephens, uno degli esecutori testamentari, alla cui morte l'immobile torn\u00f2 nella propriet\u00e0 dei Duchi di Marlborough. Nel 1817, Wimbledon divenne residenza della famiglia reale passando da un membro all'altro finch\u00e9 nel 1959 divenne la sede del Segretariato del Commonwealth. Wimbledon Park House and\u00f2 bruciata nel 1785, mentre la casa natale della duchessa in St Albans venne demolita nel 1827.\nSarah Churchill mor\u00ec, secondo le parole di Tobias Smollett, \u201cimmensamente ricca e con poco rammarico sia per la propria famiglia che per il mondo intero\u201d, ma non possono essere ignorati i suoi sforzi perch\u00e9 continuasse la discendenza Marlborough. Sfruttando le sue influenze, ella riusc\u00ec a organizzare i matrimoni della sua famiglia con le pi\u00f9 famose dinastie d'Inghilterra. Fra i pi\u00f9 famosi discendenti dei Marlborough va ricordato Winston Churchill."}
{"id": "2244820", "revid": "1543377", "url": "https://it.wikipedia.org/wiki?curid=2244820", "title": "Killzone 2", "text": "Killzone 2 \u00e8 un videogioco sparatutto in prima persona a sfondo fantascientifico del 2009, sviluppato da Guerrilla Games in esclusiva per la console PlayStation 3, sotto la produzione di Sony. Ambientato due anni dopo l'originale Killzone per PlayStation 2 e poco dopo i fatti di , spin-off per PSP, prosegue il racconto della futuristica guerra interplanetaria tra Vektan ed Helghast. \nIl gioco era stato originariamente presentato alla conferenza Sony dell'E3 del 2005 come uno dei titoli di punta della line-up iniziale di PlayStation 3, che sarebbe stata lanciata sul mercato alla fine del 2006. I preordini hanno raggiunto la cifra di 1,1 milioni di unit\u00e0 nella sola Europa. \nNel marzo del 2018, Guerrilla Games ha annunciato la chiusura dei server di \"Killzone 2\" cos\u00ec come di \"Killzone 3\", rendendo impossibile usufruire del comparto multiplayer.\nTrama.\nRiprendendo gli eventi e la trama del primo \"Killzone\" per PlayStation 2 e di \"\" per PlayStation Portable, a quasi due anni dall'assalto Helghast su Vekta, l'ISA (Interplanetary Strategic Alliance) sposta il fronte su Helghan, il pianeta natale del nemico. L'obiettivo ISA \u00e8 semplice: sbarcare su Helghan e catturare il leader Helghast, l'Autarca Scolar Visari, con un'offensiva lampo per arrestare la macchina da guerra Helghast, puntando su una presunta superiorit\u00e0 di equipaggiamento e dello scarso morale delle truppe Helghast.\nNei panni del Sergente Tomas \"Sev\" Sevchenko, membro della squadra Alpha (una unit\u00e0 di forze speciali dell'esercito ISA), i giocatori si trovano in prima linea per compiere una missione programmata per annientare la minaccia Helghast. La flotta d'attacco ISA, con a capo la nave ammiraglia \u2018New Sun\u2019 del colonnello Jan Templar, \u00e8 schierata sopra i cieli di Pyrrhus, la capitale di Helghan. L'obiettivo \u00e8 invadere la citt\u00e0, stabilire una testa di sbarco e catturare il leader Helghast Scolar Visari per porre fine al conflitto.\nLa squadra Alpha, un'unit\u00e0 d'\u00e9lite dell'esercito ISA composta dai sergenti Rico Velasquez e Tomas Sevchenko e dai caporali Dante Garza e Shawn Natko, tocca il suolo nemico nei pressi del Corinth River insieme alla prima ondata d'assalto. L'invasione sembra procedere per il verso giusto finch\u00e9 gli Helghast non attivano il sistema difensivo della citt\u00e0, costituito da torri ad arco in grado di convogliare enormi quantit\u00e0 di energia da sprigionare sulla flotta ISA. In balia delle micidiali torri, le ondate ISA subiscono gravi perdite perci\u00f2 la squadra Alpha viene inviata alla Visari Square dal capitano Narville con lo scopo di neutralizzare il sistema difensivo.\nNella distruzione della batteria, il caporale Garza raccoglie una parte di uno degli shrapnel e lo consegna al capitano Narville affinch\u00e9 possa essere analizzato nel tentativo di scoprire qualcosa su quel particolare sistema difensivo. In seguito, l'esercito ISA riesce a conquistare Visari Square e ad aprirsi un passaggio verso il Salamun District e il ponte, passaggio obbligato per il palazzo di Visari. Il convoglio con la squadra Alpha in testa si fa strada nel distretto, attraversa il ponte e ripulisce l'Accademia ma, durante l'avanzata, altre strutture difensive estensibili simili alle torri ad arco si ergono dal terreno infliggendo perdite agli ISA e costringendoli alla ritirata. \nNel frattempo, la giovane scienziata Evelyn Batton scopre che le torri sono composte da un elemento minerale estremamente reattivo e instabile di nome \"petrusite\", la cui concentrazione \u00e8 estremamente alta in una zona a sud della citt\u00e0. Il colonnello Templar ordina quindi alla squadra Alpha di recarsi insieme ad Evelyn Batton nelle \"Terre Desolate\" a sud di Pyrrhus, per investigare e possibilmente annientare la fonte di energia che d\u00e0 potere alle linee difensive Helghast.\nGiunti al villaggio di Suljeva, Sev e Rico si separano dal resto del gruppo per attivare un'antenna radio in modo da poter comunicare con la New Sun. Dopo il ritrovamento di una squadra di ricognizione ISA trucidata si rendono conto che il villaggio, che si pensava abbandonato, \u00e8 pesantemente presidiato dagli Helghast. In seguito all'attivazione dell'antenna Evelyn comunica via radio che gli Helghast li hanno attaccati: Sev e Rico accorrono in soccorso dei compagni ma presto scoprono che sono stati catturati dalle truppe nemiche e li seguono a bordo di un sistema ferroviario sotterraneo che termina la sua corsa alla raffineria Tharsis.\nUna volta alla raffineria Sev e Rico, dopo essersi fatti strada attraverso l'impianto, scoprono che i tre amici sono stati catturati nientemeno che da Mael Radec, il comandante in capo delle forze militari di Pyrrhus e tristemente conosciuto come \u201dil mastino di Visari\u201d. Rico e Sev assistono alla scena nascosti: Radec interroga i tre, minacciando di ucciderli se non gli riveleranno i codici per le armi nucleari. Sev decide di aggirare il nemico e prenderlo di sorpresa per non mettere in pericolo i compagni, ma Rico in un impeto di rabbia irrompe sulla scena sparando all'impazzata: nella confusione il caporale Garza viene ferito gravemente, Radec riesce a fuggire e dopo una estenuante sparatoria la squadra viene raccolta da un veicolo di soccorso chiamato da Evelyn. Nonostante l'arrivo immediato dei soccorsi, Garza muore tra le braccia di Sev prima di arrivare a bordo della New Sun.\nSev incolpa Rico dell'accaduto, ritenendolo responsabile della morte di Garza per non aver saputo gestire al meglio la situazione. La missione ha comunque dato i suoi frutti: avendo capito che dalla raffineria si estende una rete energetica che sostenta le difese di tutto il pianeta, il colonnello Templar decide di bombardarla per annientare la griglia difensiva della capitale. Ma il piano viene interrotto dagli Helghast, che abbordano tutte le navi della flotta ISA compresa la New Sun.\nLa squadra Alpha abbandona la nave ormai destinata alla distruzione mentre il colonnello Radec, in cerca dei codici dell'arma nucleare Red Dust, uccide Evelyn e ferisce gravemente il colonnello Templar prima di scaricare i codici. Tuttavia Templar, prima di morire, avr\u00e0 per\u00f2 il tempo di correggere la rotta della nave in caduta facendola schiantare sulla raffineria: il sistema difensivo di Pyrrhus \u00e8 quindi finalmente disattivato.\nUna volta atterrata, la squadra Alpha ha l'ordine di riunirsi al capitano Narville, che sta radunando le truppe sbarcate dalla flotta in fiamme per sferrare l'attacco finale alla citt\u00e0. Una volta al punto di riunione nelle lande Maelstra alle porte di Pyrrhus, la squadra assiste a un'esplosione nucleare in lontananza: Visari, temendo la capitolazione del suo esercito, decide di far esplodere l'ordigno con i codici recuperati da Radec, distruggendo la citt\u00e0 e annientando cos\u00ec il grosso delle truppe ISA rimaste in citt\u00e0. Narville e compagni, resisi conto della loro inferiorit\u00e0 e che una vittoria \u00e8 ormai alquanto improbabile, decidono di sferrare ugualmente l'attacco a Pyrrhus e tentare il tutto per tutto.\nLe forze ISA sbarcano quindi nei pressi dell'autostrada Lazar e si fanno largo con ferocia fino al palazzo, distruggendo nell'avanzata una batteria ad arco che ostacolava l'atterraggio degli incursori. Dopo un assalto disperato nel cortile del palazzo, Rico e Sev penetrano all'interno dove sbaragliano la guardia personale di Radec il quale, gravemente ferito, decide di suicidarsi per non essere catturato vivo. Superato l'ultimo baluardo difensivo, i due si trovano faccia a faccia con Visari: il leader Helghast, indignato per il fatto che l'ISA mandi solo un sergente per catturarlo, non ha un atteggiamento da sconfitto e asserisce che la sua cattura non cambier\u00e0 le sorti della guerra, a suo dire ben lontana dalla fine, e che il suo popolo coprir\u00e0 le strade con i propri morti prima di arrendersi. Inoltre, sostiene di essere l'unico in grado di tenere a bada la furia del suo popolo, e che se dovesse morire gli Helghast sarebbero incontrollabili, senza una guida, in bal\u00eca di una furia cieca.\nImprovvisamente Rico, in preda a un impeto di rabbia, ferisce mortalmente Visari con un colpo a bruciapelo davanti ad un contrariato ed esterrefatto Sev. Visari, morente, pronuncer\u00e0 la frase \u201cLa follia...comincia ora.\u201d\nSev, sconvolto dal gesto del suo caposquadra e dalla morte dei suoi amici, siede esausto sulle scale del palazzo e guarda in alto: centinaia di navi Helghast, che si supponeva fossero state tutte annientate, si stagliano nel cielo distruggendo ci\u00f2 che rimane della flotta ISA, intrappolando i restanti soldati ISA su Helghan e confermando ci\u00f2 che Visari aveva predetto.\nModalit\u00e0 di gioco.\nIl 29 marzo 2018 \u00e8 la data di chiusura dei server per la modalit\u00e0 di gioco on line.\nPersonaggi principali.\nSquadra Alpha.\nLa squadra Alpha \u00e8 una delle otto squadre di supporto dei convogli principali create da Jan Templar.\ncome le altre squadre \u00e8 composta da 4 uomini, lo scopo della squadra \u00e8 supportare l'esercito ISA compiendo missioni di demolizione, scorta, conquista o difesa di posizioni. Nel gioco compare solo la squadra Alpha.\nContenuti scaricabili.\nTutti i contenuti sono acquistabili tramite il PlayStation Store e aggiungono nuovi trofei a quelli gi\u00e0 presenti nel gioco.\nAccoglienza.\nLa rivista \"Play Generation\" diede al gioco un punteggio di 97/100, apprezzando il fatto che fosse tecnicamente \"sbalorditivo\", \"ferocemente\" appagante e ricco di contenuti e come contro le schermate di caricamento poste tra i vari livelli che disturbavano un po' il senso di continuit\u00e0, finendo per trovarlo un successo strepitoso nel suo genere sotto ogni punto di vista.\nPoco tempo dopo la sua pubblicazione, il gioco \u00e8 arrivato in cima alle classifiche di vendita.\nSono state vendute 750.000 copie solo nella prima settimana. Il gioco, dopo 4 mesi dalla data di uscita, ha fatto registrare un totale di vendite che ammontano sui 2,02 milioni.\nSviluppo.\nPer la realizzazione del gioco, sono stati impiegati 120 sviluppatori, e il budget stanziato per il gioco \u00e8 stato quantificato in una cifra superiore ai 45 milioni di dollari, come dichiarato da Asjan Brusse, director di \"Killzone 2\"."}
{"id": "2244821", "revid": "121836", "url": "https://it.wikipedia.org/wiki?curid=2244821", "title": "Sarah Churchill, Duchessa di Marlborough", "text": ""}
{"id": "2244823", "revid": "247222", "url": "https://it.wikipedia.org/wiki?curid=2244823", "title": "Bionda anomala", "text": "Bionda anomala \u00e8 stato un programma televisivo italiano di genere talk show, andato in onda su All Music dal 23 maggio 2008 alle 21:30 e proseguito fino all'anno seguente. Conduttrice era Lucilla Agosti, che proponeva interviste a personaggi della televisione italiana. All'interno del programma, della durata di 60 minuti, anche le rubriche \"Vita da bionda\", \"Il silenzio \u00e8 bionda\", \"Pin-Up Girl\" e \"Problemi di una bionda\" con Valeria Graci. Alla prima puntata ha partecipato Renzo Arbore, poi si sono succeduti, fra gli altri, Giampiero Mughini, Lory Del Santo e Max Pezzali. Da luned\u00ec 23 febbraio 2009 il programma \u00e8 stato ritrasmesso in replica, sempre su All Music."}
{"id": "2244824", "revid": "149727", "url": "https://it.wikipedia.org/wiki?curid=2244824", "title": "Neustadt/Weinstr.", "text": ""}
{"id": "2244826", "revid": "767487", "url": "https://it.wikipedia.org/wiki?curid=2244826", "title": "Gian Attilio Dalla Bona", "text": "Biografia.\nSubito dopo aver conseguito la laurea in medicina, Dalla Bona aveva frequentato un corso per allievi ufficiali medici ed era stato quindi mobilitato come sottotenente. L'Armistizio di Cassibile lo colse a Verona, mentre era in licenza, ed egli continu\u00f2 a curare feriti e malati nell'ospedale di piazzetta Santo Spirito.\nDopo qualche mese, nella primavera del 1944, decise di entrare a far parte della Resistenza; cos\u00ec quello che sarebbe poi stato conosciuto come il \"dottor Gian\" raggiunse le zone operative della brigata partigiana Pasubio, aggregandosi alla banda di Giuseppe Marozin, alias \"Vero\". Il \"dottor Gian\" si spostava da una localit\u00e0 all'altra, allestendo nelle caverne della zona basi di soccorso e d'assistenza sanitaria.\nPer mesi cur\u00f2 partigiani e semplici valligiani e quando, nel settembre del 1944, la formazione di Marozin fu annientata, Gian Attilio Dalla Bona riusc\u00ec a raggiungere una delle divisioni \"Ateo Garemi\", una divisione garibaldina della Resistenza vicentina operante nelle valli dell'alto Vicentino. Nel rigido inverno del 1944 il \"dottor Gian\" assistette i patrioti che avevano bisogno delle sue cure, divent\u00f2 il \"medico di famiglia\" dei valligiani, senza sottrarsi a qualche combattimento, come quelli di Durlo e di Vestenanova, rimanendo anche ferito. Ma continu\u00f2 soprattutto nella sua opera umanitaria.\nIl 21 febbraio del 1945, mentre era in corso un massiccio rastrellamento, Dalla Bona venne a sapere che in una malga, trasformata qualche tempo prima dai partigiani in fragile fortino, vi erano da assistere un contadino semiparalizzato e un bambino malato. Lui li raggiunse e li cur\u00f2; poi tornato indietro perch\u00e9, lungo la strada aveva sentito dei lamenti, aiutato da alcuni mandriani, recuper\u00f2 due partigiani e due brigatisti neri, rimasti feriti negli scontri del mattino, trasportandoli nella malga. Mentre li stava curando irruppero i rastrellatori, che picchiarono il medico e lo trasportarono nel carcere di Recoaro. Il prigioniero venne interrogato per ventisei ore consecutive, ma nonostante le torture non disse nulla che potesse danneggiare i suoi compagni della \"Garemi\". Lo prese cos\u00ec in consegna il brigatista nero Giovanni Vison\u00e0 (poi giustiziato dopo la Liberazione), accompagnato da due ragazzini, assoldati nella Brigata nera di Valdagno per 50 lire il giorno. Il 23 febbraio i tre caricarono su un'auto il \"dottor Gian\", lo trasportarono nella valletta denominata Facchini di sinistra e lo trucidarono a raffiche di mitra.\nA Dalla Bona \u00e8 stato intitolato l'ospedale militare di Verona."}
{"id": "2244827", "revid": "125957861", "url": "https://it.wikipedia.org/wiki?curid=2244827", "title": "Bob aggiustatutto", "text": "Bob aggiustatutto (\"Bob the Builder\") \u00e8 una serie televisiva animata britannica prodotta da Hot Animation, HIT Entertainment e Keith Chapman. Ne \u00e8 stato anche creato un film, intitolato \"Bob aggiustatutto - Una giornata da ricordare\".\nLa prima stagione \u00e8 realizzata da Sofia De Donno in stop motion; dalla seconda stagione viene utilizzata la tecnica CGI. In Italia viene trasmesso prima su Rai Tre tra i primi 55 episodi, poi saltuariamente su Rai Yoyo in cui sono andati in onda 248 dei 250 episodi trasmessi.\nTrama.\nIl protagonista Bob \u00e8 un costruttore edile e le vicende di ogni puntata si snodano attorno alla realizzazione di un edificio o di un'altra struttura nella Valle dei girasoli - immaginaria localit\u00e0 in cui si svolgono le vicende, presumibilmente situata in Inghilterra o in Scozia - e alle questioni personali delle varie macchine da lavoro, le quali parlano e interagiscono con gli esseri umani.\nEpisodi.\nQuesti episodi sono stati trasmessi da Rai Tre, Rai Yoyo e JimJam."}
{"id": "2244831", "revid": "287204", "url": "https://it.wikipedia.org/wiki?curid=2244831", "title": "Avanti nel tempo", "text": "Avanti nel tempo (\"Flashforward\") \u00e8 un romanzo di fantascienza di Robert J. Sawyer pubblicato nel 1999. Al romanzo \u00e8 ispirata la serie televisiva \"FlashForward\" (2009).\nTrama.\nGinevra, 21 aprile 2009, ore 17.00.\nUn gruppo di fisici del CERN, guidato dal quarantacinquenne canadese Lloyd Simcoe e di cui fa parte fra gli altri l'ambizioso ventisettenne greco Theo Procopides, d\u00e0 il via al grande esperimento scientifico a cui hanno dedicato due anni di lavoro: utilizzare il Large Hadron Collider per ricreare i livelli di energia immediatamente precedenti al Big Bang e trovare finalmente il fantomatico bosone di Higgs.\nL'esperimento ha un effetto imprevedibile, al di l\u00e0 di ogni immaginazione: nell'esatto istante in cui l'acceleratore di particelle viene attivato, tutti gli esseri umani dell'intero pianeta perdono coscienza per un minuto e quarantatr\u00e9 secondi.\nDurante questo fenomeno di blackout collettivo, poi definito dai mass media \"Cronolampo\", le persone sono proiettate avanti nel tempo di 21 anni, fino al 23 ottobre 2030, e si ritrovano ad essere spettatori passivi della propria vita futura.\nTemi.\nIl tema fondamentale del romanzo \u00e8 quello del libero arbitrio. Cos\u00ec spiega l'autore nell'introduzione all'edizione italiana del romanzo: \u00abNon vi \u00e8 dubbio che nel mondo occidentale la maggior parte delle persone sia \"assolutamente\" convinta di essere dotata di libero arbitrio ( [...] ) la tragedia greca muove proprio dall'assunto opposto: sostiene che i nostri futuri siano predestinati, che il nostro destino sia inevitabile. (...) Qual \u00e8 la visione del mondo corretta? Quella dei greci, che credevano che i nostri destini fossero ineluttabili, o quella di chi oggi insiste nell'affermare che siamo padroni dei nostri futuri? Trovo certamente pi\u00f9 attraente l'idea moderna, ma la semplice attrazione non \u00e8 un motivo abbastanza ragionevole affinch\u00e9 un essere razionale creda che sia vero. Esiste davvero una qualunque valida ragione per accettare che la nostra fiducia nel libero arbitrio sia pi\u00f9 valida della credenza greca nella predeterminazione? Come scrittore di fantascienza, ho iniziato a chiedermi cosa potessero dirci la fisica e la meccanica quantistica riguardo a questa antichissima questione.\u00bb\nIl futuro del Cronolampo.\nIl Progetto Mosaico, raccogliendo migliaia di visioni, compone un ritratto di un futuro coerente e plausibile. Alcune \"tessere\" del mosaico:\nAdattamento.\n\"FlashForward\", una serie televisiva tratta dal romanzo, viene trasmessa dalla rete televisiva americana ABC dall'autunno del 2009."}
{"id": "2244832", "revid": "1149807", "url": "https://it.wikipedia.org/wiki?curid=2244832", "title": "Mariam", "text": ""}
{"id": "2244835", "revid": "300067", "url": "https://it.wikipedia.org/wiki?curid=2244835", "title": "Raymond Townsend", "text": ""}
{"id": "2244836", "revid": "300067", "url": "https://it.wikipedia.org/wiki?curid=2244836", "title": "Ray Townsend", "text": ""}
{"id": "2244838", "revid": "110157", "url": "https://it.wikipedia.org/wiki?curid=2244838", "title": "Il mio cuore riposa/Tutte", "text": "Il mio cuore riposa/Tutte \u00e8 il primo 45 giri di Bob Nero, pseudonimo di Umberto Balsamo, pubblicato nel 1968 per l'etichetta discografica Ri-Fi."}
{"id": "2244842", "revid": "110157", "url": "https://it.wikipedia.org/wiki?curid=2244842", "title": "Frankenstein (Renania-Palatinato)", "text": "Frankenstein \u00e8 un comune di 1.016 abitanti della Renania-Palatinato, in Germania.\nAppartiene al circondario (\"Landkreis\") di Kaiserslautern (targa KL) ed \u00e8 parte della comunit\u00e0 amministrativa (\"Verbandsgemeinde\") di Hochspeyer."}
{"id": "2244845", "revid": "149727", "url": "https://it.wikipedia.org/wiki?curid=2244845", "title": "Frankenstein (Palatinato)", "text": ""}
{"id": "2244851", "revid": "108366", "url": "https://it.wikipedia.org/wiki?curid=2244851", "title": "Bit Power", "text": ""}
{"id": "2244852", "revid": "125408303", "url": "https://it.wikipedia.org/wiki?curid=2244852", "title": "Bad Bergzabern", "text": "Bad Bergzabern (in tedesco palatino \"Berchzawwre\") \u00e8 una citt\u00e0 di 7.652 abitanti della Renania-Palatinato, in Germania.\nAppartiene al circondario (\"Landkreis\") della Weinstra\u00dfe Meridionale (targa S\u00dcW) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "2244860", "revid": "1776051", "url": "https://it.wikipedia.org/wiki?curid=2244860", "title": "Thrash Zone", "text": "Thrash Zone \u00e8 il quinto album dei Dirty Rotten Imbeciles, pubblicato dall'etichetta discografica Metal Blade Records nel 1989."}
{"id": "2244864", "revid": "300067", "url": "https://it.wikipedia.org/wiki?curid=2244864", "title": "Rick Wilson", "text": ""}
{"id": "2244867", "revid": "287204", "url": "https://it.wikipedia.org/wiki?curid=2244867", "title": "Henrietta Churchill, II duchessa di Marlborough", "text": "Biografia.\nEra la figlia di John Churchill, I duca di Marlborough, e di sua moglie, Sarah Jennings, amica intima della regina Anna.\nMatrimonio.\nNel 1689 spos\u00f2 Francis Godolphin, II conte di Godolphin, figlio dello statista Sidney Godolphin, I conte di Godolphin, amico e alleato politico dei genitori. Divenne, nel 1706, Viscontessa Rialton quando il suocero venne creato \"Conte di Godolphin\", e divenne Contessa di Godolphin nel 1712, quando il marito divenne II Conte di Godolphin. Suo padre mor\u00ec senza eredi maschi, cosicch\u00e9 Henrietta divenne Duchessa di Marlborough nel 1722, grazie a un atto del Parlamento inglese che permise alle figlie del primo Duca di ereditare i suoi titoli inglesi.\nMorte.\nLa Duchessa mor\u00ec nel 1733, all'et\u00e0 di 52 anni, a Harrow, nel Middlesex, e fu sepolta il 9 novembre 1733 nell'Abbazia di Westminster. I suoi titoli passarono al nipote, Charles.\nDiscendenza.\nDal matrimonio tra Henrietta e Francis Godolphin, II conte di Godolphin nacquero cinque figli:\nTitoli e trattamento.\nLa Duchessa non eredit\u00f2 il titolo imperiale principesco di suo padre, poich\u00e9 nel Sacro Romano Impero operava la legge salica, che impediva la successione femminile. Tuttavia, fu Principessa del Sacro Romano Impero e Principessa di Mindelheim; successivamente fu elevata a Principessa di Mellenburg dopo che le terre di suo padre nell'impero furono scambiate l'una con l'altra."}
{"id": "2244868", "revid": "300067", "url": "https://it.wikipedia.org/wiki?curid=2244868", "title": "Ron Carter (cestista)", "text": ""}
{"id": "2244871", "revid": "1543377", "url": "https://it.wikipedia.org/wiki?curid=2244871", "title": "Willy Favre", "text": "Biografia.\nOriginario della stazione sciistica di Les Diablerets e attivo negli anni sessanta, Favre fu uno sciatore polivalente capace di eccellere soprattutto nello slalom gigante, specialit\u00e0 nella quale rivaleggi\u00f2 con il pi\u00f9 grande sciatore di quel periodo, Jean-Claude Killy.\nStagioni 1964-1965.\nSi mise in luce vincendo vari titoli ai Campionati svizzeri juniores e debutt\u00f2 in campo internazionale in occasione dei IX Giochi olimpici invernali di , dove si classific\u00f2 8\u00b0 nella discesa libera, 4\u00b0 nello slalom gigante e 14\u00b0 nello slalom speciale; fu inoltre 4\u00b0 anche nella combinata, disputata in sede olimpica ma valida soltanto ai fini dei Mondiali 1964.\nNel 1965 Favre ottenne piazzamenti di rilievo in varie classiche dello sci alpino: a Kitzb\u00fchel vinse lo slalom gigante della Ganslern e si classific\u00f2 2\u00ba nella discesa libera della Streif, mentre ad Adelboden fu 3\u00ba nello slalom gigante della Chuenisb\u00e4rgli.\nStagioni 1966-1968.\nNel 1966 partecip\u00f2 ai Mondiali di Portillo, piazzandosi 6\u00ba nello slalom gigante e 5\u00b0 nella combinata, e sal\u00ec nuovamente sul podio dello slalom gigante di Adelboden (2\u00ba). L'anno dopo prese parte alla stagione inaugurale della Coppa del Mondo; il 9 gennaio ottenne ancora nello slalom gigante della Chuenisb\u00e4rgli il suo unico podio, nonch\u00e9 suo primo piazzamento di rilievo nel circuito (2\u00ba).\nFu ancora una volta la Chuenisb\u00e4rgli il teatro dell'ultimo piazzamento di Favre in Coppa del Mondo, l'8 gennaio 1968 (7\u00ba); in seguito prese parte ai X Giochi olimpici invernali di , dove vinse la medaglia d'argento nello slalom gigante dietro a Killy e non concluse lo slalom speciale. Si ritir\u00f2 poco dopo quelle Olimpiadi, a causa di divergenze con la Federazione sciistica della Svizzera."}
{"id": "2244873", "revid": "709565", "url": "https://it.wikipedia.org/wiki?curid=2244873", "title": "L'improbabile storia di Peabody", "text": "L'improbabile storia di Peabody (\"Peabody's Improbable History\") \u00e8 un cartone animato creato da Ted Key e prodotto da Jay Ward Productions, all'interno di Rocky e Bullwinkle.\nAdattamento cinematografico.\nNel 2014 viene distribuito un film d'animazione basato sulla serie animata dal titolo \"Mr. Peabody e Sherman\"."}
{"id": "2244874", "revid": "287204", "url": "https://it.wikipedia.org/wiki?curid=2244874", "title": "Adityapur", "text": " \nAdityapur \u00e8 una citt\u00e0 dell'India di 174.138 abitanti, situata nel distretto di Seraikela Kharsawan, nello stato federato del Jharkhand. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 48' 03 N e 86\u00b0 07' 55 E. La citt\u00e0 forma con la vicina Jamshedpur, da cui \u00e8 separata dal fiume Kharkai, un conglomerato urbano e industriale di notevoli dimensioni. In citt\u00e0 sono concentrate pi\u00f9 di 1200 industrie medio-piccole, uno dei maggiori conglomerati industriali indiani.\nSociet\u00e0.\nEvoluzione demografica.\nAl censimento del 2001 la popolazione di Adityapur assommava a 119.221 persone, delle quali 63.855 maschi e 55.366 femmine. I bambini di et\u00e0 inferiore o uguale ai sei anni assommavano a 16.638, dei quali 8.665 maschi e 7.973 femmine. Infine, coloro che erano in grado di saper almeno leggere e scrivere erano 79.563, dei quali 47.870 maschi e 31.693 femmine."}
{"id": "2244875", "revid": "124691075", "url": "https://it.wikipedia.org/wiki?curid=2244875", "title": "Domenico Costanzo", "text": "Biografia.\nDopo studi umanistici intraprende la sua attivit\u00e0 nel cinema prediligendo nella sua produzione film a sfondo sociale in chiave di commedia.\nFilmografia.\nRegista.\n2021- PLAY BOY (LUNGOMETRAGGIO)"}
{"id": "2244876", "revid": "767487", "url": "https://it.wikipedia.org/wiki?curid=2244876", "title": "Wayne Radford", "text": ""}
{"id": "2244877", "revid": "599013", "url": "https://it.wikipedia.org/wiki?curid=2244877", "title": "Koikili Lertxundi", "text": ""}
{"id": "2244890", "revid": "438678", "url": "https://it.wikipedia.org/wiki?curid=2244890", "title": "I pappagalli", "text": "I pappagalli \u00e8 un film del 1955 diretto da Bruno Paolinelli.\nTrama.\n\u00c8 una domenica: al mattino le servette di un caseggiato di Roma si sono fatte da una finestra all'altra le loro confidenze, pregustando la gioia del pomeriggio libero. Pi\u00f9 tardi passano tutte sotto l'occhio vigile di Antonio, il portinaio, guardato a vista egli stesso dalla moglie, bigotta e gelosa. Caterina \u00e8 a servizio presso una signora che la crede bugiarda.\nNel corso del pomeriggio compie un atto gentile aiutando una vecchia signora ad attraversare la strada, ingombra per l'intenso traffico, poi aspetta invano il fidanzato, infine ha un battibecco in un giardino pubblico, che si conclude al commissariato. Rientrando a casa in ritardo dir\u00e0 di essere stata al cinema e la padrona questa volta le creder\u00e0. Angela sta presso una signora che ha molti cani, ai quali dedica tutte le sue cure. Angela \u00e8 triste perch\u00e9 il fidanzato non le ha scritto, e quando apprende da un'amica che il ragazzo ha sposato un'altra, tenta di uccidersi col gas e viene salvata dal portinaio. Un marinaio timido, che ogni domenica viene ad aspettare Fulvia al portone, trova nel portinaio un alleato: col suo appoggio potr\u00e0 convincere la ragazza a lasciarsi accompagnare al cinema.\nNello stesso palazzo abitano due coniugi cinesi: Bepi, che se l'intende con la loro matura domestica, deve ogni domenica litigare col portinaio per poter salire da lei, e questo anche perch\u00e9 ha la mania di rubare. La domestica, che vuole imitare i suoi padroni e i loro gusti, lo porta prima ad una mostra d'arte astratta, poi a un concerto, dove Bepi fa suonare involontariamente un carillon che ha appena rubato, poi preso dal singhiozzo \u00e8 costretto ad uscire. Sar\u00e0 felice quando potr\u00e0 andare con gli amici in una bettola a raccontarsi barzellette sconce. Il dottor Tanzi lascia uscire da sola la moglie per potersi intrattenere con Giulietta, la domestica, bench\u00e9 lei abbia il fidanzato che l'aspetta al portone. Il dottore fa qualche regalo e molte promesse e, ottenuto quel che desiderava, decide con la moglie di mandarla via. La sera, quando si chiude il portone, si sentono le ultime confidenze delle servette.\nProduzione.\nLuoghi delle riprese.\nLo stabile in cui \u00e8 ambientato il film si trova in via Gualtiero Castellini 13 nel quartiere Parioli, a Roma.\nCritica.\nIl film venne recensito, all'uscita, seguendo un doppio binario, quello puramente contenutistico e quello legato al canone linguistico comico del tempo. Nel primo caso, su \"Cinema Nuovo\" si trova scritto che l'idea \u00abpoteva essere buona, anche se si tratta di una tipica idea \"d'evasione\". Peccato che il film si risolva in una serie di episodi frammentari, impostati in chiave di macchietta e basati sulla bravura di alcuni attori di sicura comunicativa\u00bb. Nel secondo caso, su \"Cinema\" si nota come il giovane regista Paolinelli, che era anche l'autore del soggetto, abbia saputo \u00abnarrare con scioltezza e spesso con gusto. Tutte le avventure sentimentali delle giovani sono intelligentemente intrecciate e non mancano di note satiriche, comiche e talvolta drammatiche\u00bb."}
{"id": "2244891", "revid": "1310927", "url": "https://it.wikipedia.org/wiki?curid=2244891", "title": "Joseba del Olmo", "text": ""}
{"id": "2244893", "revid": "762947", "url": "https://it.wikipedia.org/wiki?curid=2244893", "title": "Meiningen (Germania)", "text": "Meiningen \u00e8 una citt\u00e0 di abitanti della Turingia, in Germania.\n\u00c8 il capoluogo, e il centro maggiore, del circondario (\"Landkreis\") di Smalcalda-Meiningen (targa MGN, SM).\nLa citt\u00e0 \u00e8 il centro finanziario, culturale e centro di giustizia nel sud della Turingia. Svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Henneberg, Rippershausen, Stepfershausen, S\u00fclzfeld ed Unterma\u00dffeld.\nGeografia fisica.\nMeiningen si trova nella valle del fiume Werra (Weser) sul bordo del Rh\u00f6n montagna. Il centro \u00e8 a 287 metri di altezza, la montagna pi\u00f9 alta nelle aree urbane ha raggiunto un'altezza di 498 metri.\nStoria.\nIl 1\u00ba gennaio 1990 fu aggregato alla citt\u00e0 di Meiningen il comune di Drei\u00dfigacker.\nIl 1\u00ba gennaio 2019 furono aggregati i comuni di Henneberg, Wallbach e Walldorf.\nCultura.\nMeiningen \u00e8 il centro culturale nel sud della Turingia. La citt\u00e0 ha un teatro famoso e una nota orchestra (\"Meininger Hofkapelle\"). Ci sono musei d'arte e un museo del teatro.\nGeografia antropica.\nAlla citt\u00e0 di Meiningen appartengono le localit\u00e0 (\"Ortsteil\") di Drei\u00dfigacker, Herpf, Walldorf, Wallbach, Henneberg, Ein\u00f6dhausen, Unterharles, Stepfershausen e Tr\u00e4bes.\nEconomia.\nAgricoltura, industria e servizi.\nMeiningen offre oltre 15.500 posti di lavoro in circa 2.700 piccole e medie imprese, strutture mediche, istituzioni culturali e amministrazioni. Il principale datore di lavoro \u00e8 l'ospedale \"Klinikum Meiningen\" con quasi 1.200 dipendenti.\nMeiningen \u00e8 un centro di ingegneria elettrica e produzione high-tech. Numerose aziende del settore (fondate qui o che si sono stabilite qui) formano un cluster aziendale. Ci\u00f2 include l'impresa high-tech globale ADVA Optical Networking (ADVA AG).\nMeiningen Steam Locomotive Works \u00e8 l'unico stabilimento dell'Europa occidentale e centrale in cui le locomotive a vapore possono essere completamente riparate e manutenute. Inoltre costruisce nuove locomotive e ripara carrozze passeggeri storiche, locomotive diesel e altri veicoli ferroviari. Altre aziende forniscono ferramenta per porte e finestre, utensili, forni, prodotti elettrici e radiatori. Nell'industria alimentare ci sono un panificio all'ingrosso e un impianto di carne.\nAl di fuori della produzione, la cassa di risparmio locale (Sparkasse), i servizi municipali, il teatro e i musei, la compagnia ferroviaria \"S\u00fcdth\u00fcringenbahn\" e le strutture sanitarie sono importanti per l'economia del carbone.\nL'agricoltura gioca un ruolo minore a Meiningen poich\u00e9 il suolo non \u00e8 molto fertile. Tuttavia, i distretti rurali Herpf e Drei\u00dfigacker rappresentano la maggior parte della superficie agricola (17,6% del territorio comunale totale).\nAmministrazione.\nGemellaggi.\nMeiningen \u00e8 gemellata con:"}
{"id": "2244898", "revid": "287204", "url": "https://it.wikipedia.org/wiki?curid=2244898", "title": "Amlabad", "text": " \nAmlabad \u00e8 una suddivisione dell'India, classificata come \"census town\", di 4.723 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 41' 03 N e 86\u00b0 22' 26 E.\nSociet\u00e0.\nEvoluzione demografica.\nAl censimento del 2001 la popolazione di Amlabad assommava a 4.723 persone, delle quali 2.612 maschi e 2.111 femmine. I bambini di et\u00e0 inferiore o uguale ai sei anni assommavano a 614, dei quali 322 maschi e 292 femmine. Infine, coloro che erano in grado di saper almeno leggere e scrivere erano 3.113, dei quali 1.989 maschi e 1.124 femmine."}
{"id": "2244899", "revid": "767487", "url": "https://it.wikipedia.org/wiki?curid=2244899", "title": "La citt\u00e0 nuda", "text": "La citt\u00e0 nuda (\"The Naked City\") \u00e8 un film del 1948 diretto da Jules Dassin.\nTrama.\nA New York nell'immediato dopoguerra viene rinvenuto il corpo di una giovane modella uccisa. L'ispettore di polizia Muldoon e il suo assistente Halloran indagano sulla vita della ragazza che ha cercato il successo e la ricchezza attirata dalle luci della metropoli, rinnegando il suo passato di figlia di profughi polacchi e cambiando nome. Una serie di furti inizia a emergere, ma la verit\u00e0 sembra difficile da scovare fino agli ultimi colpi di scena.\nRiconoscimenti.\nNel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nSerie televisiva.\nIl film gener\u00f2 una serie televisiva, \"La citt\u00e0 in controluce\", trasmessa sulla ABC dal 1958 al 1963."}
{"id": "2244905", "revid": "33751", "url": "https://it.wikipedia.org/wiki?curid=2244905", "title": "I\u00f1igo V\u00e9lez", "text": ""}
{"id": "2244906", "revid": "1522738", "url": "https://it.wikipedia.org/wiki?curid=2244906", "title": "Rolie Polie Olie", "text": "Rolie Polie Olie \u00e8 una serie televisiva animata statunitense-canadese-francese prodotta da Nelvana e M\u00e9tal Hurlant Productions, distribuita dalla The Walt Disney Company e creata da William Joyce, Anne Wood e Maggie Swanson.\nLa serie \u00e8 stata una delle prime ad essere realizzata in Computer grafica\nTrama.\nLa serie narra della famiglia Polie, che vive in una casa a forma di teiera in un mondo basato su forme geometriche (il Pianeta Polie), abitato da robot costituiti da forme geometriche tridimensionali. La storia ruota intorno ad un giovane robot di nome Olie che nel corso delle puntate, attraverso strambe avventure, impara lezioni di vita e cresce insieme con il suo amico Billy e alla sua piccola sorella Zowie.\nDistribuzione.\nLa serie and\u00f2 in onda negli Stati Uniti la prima volta alle 8:30 ET/PT del 4 ottobre 1998 su Playhouse Disney.\nIn Italia viene trasmessa per la prima volta nel 1999 sul canale pay TV Disney Channel, e in chiaro su Rai Tre all\u2019interno dell\u2019ex contenitore Melevisione. Viene inoltre trasmesso sul canale neonato Playhouse Disney a partire dal giorno stesso della sua apertura.\nRiconoscimenti.\nRolie Polie Olie ha vinto diversi premi: un Gemini Award in Canada come \"Migliore serie animata\" nel 1999, due Emmy nel 2002 e nel 2005."}
{"id": "2244910", "revid": "599013", "url": "https://it.wikipedia.org/wiki?curid=2244910", "title": "Bengt-Erik Grahn", "text": "Biografia.\nNato nel villaggio di Dikan\u00e4s e attivo negli anni sessanta, prese parte ai IX Giochi olimpici invernali di , classificandosi 31\u00ba nella discesa libera e non completando n\u00e9 lo slalom gigante n\u00e9 lo slalom speciale. .\nPrese parte alle prime edizioni della Coppa del Mondo: il suo primo piazzamento di rilievo fu anche il suo unico podio nel circuito, il 2\u00ba posto nello slalom speciale della Ganslern di Kitzb\u00fchel il 22 gennaio 1967. L'anno dopo partecip\u00f2 ai X Giochi olimpici invernali di , classificandosi 39\u00ba nello slalom gigante e non completando lo slalom speciale.\nNel 1969 fu 3\u00ba nello slalom gigante e 2\u00ba nella combinata della 3-Tre di Madonna di Campiglio e colse il suo ultimo piazzamento in Coppa del Mondo, il 10\u00ba posto nello slalom speciale di Lienz del 21 dicembre."}
{"id": "2244912", "revid": "83531", "url": "https://it.wikipedia.org/wiki?curid=2244912", "title": "Walldorf", "text": ""}
{"id": "2244914", "revid": "287204", "url": "https://it.wikipedia.org/wiki?curid=2244914", "title": "Angarpathar", "text": " \nAngarpathar \u00e8 una suddivisione dell'India, classificata come \"census town\", di 8.179 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 47' 24 N e 86\u00b0 18' 42 E.\nSociet\u00e0.\nEvoluzione demografica.\nAl censimento del 2001 la popolazione di Angarpathar assommava a 8.179 persone, delle quali 4.627 maschi e 3.552 femmine. I bambini di et\u00e0 inferiore o uguale ai sei anni assommavano a 1.112, dei quali 549 maschi e 563 femmine. Infine, coloro che erano in grado di saper almeno leggere e scrivere erano 4.524, dei quali 3.061 maschi e 1.463 femmine."}
{"id": "2244918", "revid": "287204", "url": "https://it.wikipedia.org/wiki?curid=2244918", "title": "Ara (India)", "text": " \nAra \u00e8 una suddivisione dell'India, classificata come \"census town\", di 14.181 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 44' 59 N e 85\u00b0 32' 30 E.\nSociet\u00e0.\nEvoluzione demografica.\nAl censimento del 2001 la popolazione di Ara assommava a 14.181 persone, delle quali 7.652 maschi e 6.529 femmine. I bambini di et\u00e0 inferiore o uguale ai sei anni assommavano a 2.063, dei quali 1.089 maschi e 974 femmine. Infine, coloro che erano in grado di saper almeno leggere e scrivere erano 8.286, dei quali 5.227 maschi e 3.059 femmine."}
{"id": "2244920", "revid": "61051", "url": "https://it.wikipedia.org/wiki?curid=2244920", "title": "Bornato", "text": "Bornato (\"Burn\u00e0t\" in dialetto bresciano) \u00e8 una frazione del comune di Cazzago San Martino nel territorio della Franciacorta. Fino al 1927 \u00e8 stato un comune autonomo.\nToponimo.\nStando al Mazza (1986), il toponimo proverrebbe dal personale gentilizio romano \"Borronus\" oppure da \"Borna\".\nStoria.\nEpoca romana.\nAi tempi dell'Impero Romano, Bornato fu pagus di una vasta zona che comprendeva anche Cazzago, Passirano e Paderno. A quei tempi il paese si trovava a meridione dell'attuale insediamento collinare, nella zona pianeggiante tra la localit\u00e0 Costa e Barco, come attestano i ritrovamenti di fondamenta di case nelle campagne della zona. La forma del suolo e della vicina valle di Calino la quale separa Bornato dall'insediamento collinare della vicina frazione cazzaghese, fa presumere al Cocchetti (1859) che vi fosse un fiume, ora scomparso, che avrebbe favorito la scelta del luogo per la costruzione del centro amministrativo. Sono state rinvenute una lapide in ricordo del decurione Marco Giulio Fabio Omimcione e un piccolo cippo funerario.\nEpoca medioevale.\nLa giurisdizione della Pieve di Bornato comprendeva territori pi\u00f9 ampi di quelli del pagus originario, estendendosi anche su Travagliato.\nLe indagini archeologiche svolte sul sito dei resti dell'attuale pieve negli 2005 e nel 2006 hanno rinvenuto la presenza di un insediamento longobardo che ai tempi era rimasto ai piedi della collina.\nSecondo il Cocchetti (1859) furono le piene dell'ipotetico fiume a spingere la popolazione ad insediarsi sul rilievo. Sopra di esso fu probabilmente edificato un \"Castrum\" la cui presenza \u00e8 attestata attorno all'anno Mille. Fu sede dei \"Bornati\", famiglia nobile discendente dal Capitano della Pieve, tal \"Mozzi da Bergamo\", che fu nominato nel corso del X secolo a questo incarico e che trasmise il proprio titolo agli eredi. In epoca tardocomunale, il Castello divenne propriet\u00e0 esclusiva dei Bornati che lo riedificarono tra il 1266 e il 1270.\nSempre sulla base delle ricerche archeologiche \u00e8 stata stabilita la presenza dell'edificio ecclesiale plebano, in stile romanico, che viene citato in documenti del 1058, e la presenza di una pieve \"longobarda\" ad esso precedente. La chiesa romanica fu poi riadattata nel Duecento, per poi essere sostituita nel Quattrocento da quella i cui ruderi sono visibili ancora oggi.\nNell'estimo visconteo del 1386, risulta che la comunit\u00e0 di Bornato facesse parte della quadra di Rovato.\nDominio veneto.\nDurante le ultime lotte tra i Visconti e la Repubblica di Venezia per il controllo della provincia bresciana (1438), Antonio Martinengo prese possesso del castello, organizzando la resistenza contro le truppe viscontee comandate dal Piccinino che assediavano la fortezza. Il Gattamelata venne in suo soccorso tentando di cogliere alle spalle le truppe assedianti. Lo scontro non fu favorevole a quest'ultimo che dovette ritirarsi.\nDurante l'epoca veneta, il comune fu mantenuto all'interno della quadra di Rovato. Nel 1493, risulta che ad esso era accorpata la frazione di Monterotondo, poi tornata ad essere in seguito municipalit\u00e0 autonoma.\nNel 1562, il nobile Lattanzio Bornati cedette il castello e tutti i fondi presenti in paese alla famiglia Gandini che ristrutturarono la fortezza conferendole la forma attuale. Nel 1796, la propriet\u00e0 pass\u00f2 ai Garbelli in quanto fu conferita ad essi in dote dall'ultima discendente dei Gandini, Giulia.\nNel corso del XVII secolo fu edificata l'attuale parrocchiale che sostitu\u00ec la Pieve, presto abbandonata.\nDominio napoleonico.\nEntrato a far parte della Repubblica bresciana (1797), con il Decreto 1\u00ba maggio dello stesso anno fu inserito nel \"Cantone dell'Alto Oglio\". Con la confluenza dell'effimera esperienza repubblicana locale nella Repubblica Cisalpina entr\u00f2 a far parte del Dipartimento del Mella e nella riorganizzazione di questo sulla base del Decreto 21 vendemmiale anno VII fu inserito nel \"Distretto del Sebino\".\nDurante la seconda repubblica cisalpina fu inserito invece nel \"Distretto II di Chiari\" (1801), mentre a partire dal 1805 entr\u00f2 nel \"Cantone III di Adro\" a sua volta facente parte del \"Distretto II di Chiari\". Il decreto 8 giugno 1805, inoltre, conferiva a Bornato lo status di comune di terza classe. Tuttavia cinque anni dopo fu aggregato al comune di Cazzago, assieme a Calino con Torbiato, per il basso numero di abitanti rispetto a quanto considerato sufficiente ad avere una municipalit\u00e0 autonoma.\nDominio austriaco.\nCon il congresso di Vienna, la Lombardia, e quindi Bornato, entr\u00f2 a far parte del Regno Lombardo-Veneto alle dipendenze dell'Impero austriaco. Il paese torn\u00f2 ad essere autonomo e fu inserito nel \"Distretto IX di Adro\" della Provincia di Brescia (1816). Con la riforma del 1853 fu spostato nel \"distretto XIII di Iseo\".\nDopo l'Unit\u00e0 d'Italia.\nLa Pace di Zurigo (1859) assegn\u00f2 la Lombardia al Regno di Sardegna, poi Regno d'Italia (1861). Bornato rimase comune autonomo e fu incluso nel \"Mandamento II di Adro\" appartenente al \"Circondario II di Chiari\" della Provincia di Brescia. Dal 1865 fu amministrato da un sindaco, mentre a partire dal 1926 il governo municipale fu retto da un Podest\u00e0.\nNel 1911, il comune fu interessato dalla costruzione della ferrovia Iseo \u2013 Rovato e dalla diramazione Bornato \u2013 Paderno da parte della Societ\u00e0 Nazionale Ferrovie e Tramvie (SNFT). A sud del paese in zona \"Bassocastello\", lungo la strada che conduce a Calino fu costruita una stazione ferroviaria che assunse la denominazione di \"Bornato \u2013 Calino\". Tra il 1916 e il 1917, durante la prima guerra mondiale fu sede di un ospedale da campo. \nNel 1927 a seguito del Regio Decreto 18 ottobre 1927, n. 2018, la municipalit\u00e0 fu soppressa e il territorio fu aggregato al vicino comune di Cazzago San Martino assieme alle frazioni Barco e \"Costa\".\nMonumenti e luoghi d'interesse.\nChiesa di san Bartolomeo apostolo.\n\u00c8 la chiesa parrocchiale della frazione.\nFu edificata dopo il 1630 e consacrata dal cardinale Pietro Ottoboni, il futuro papa Alessandro VIII, la seconda domenica di ottobre del 1666. \u00c8 stata risistemata nel 1888 sulla base di un progetto redatto dall'architetto Angelo Bianchini.\nLa struttura \u00e8 ad un'unica navata. All'interno erano presenti i seguiti dipinti ormai andati dispersi:\nPieve di san Bartolomeo apostolo.\n\u00c8 una chiesa di tipo plebano posta ai piedi del colle. Abbandonata nel corso del Settecento, di essa sopravvivono oggi alcuni ruderi.\nFu costruita nel Quattrocento sopra un edificio ecclesiastico preesistente, quest'ultimo edificato probabilmente nell'XI secolo poich\u00e9 avente pianta in stile romanico. La struttura dell'edificio rinascimentale \u00e8 composta da una navata principale e da una laterale a quattro campate. I resti degli affreschi sono databili tra il Quattrocento e il Cinquecento.\nNel 2009 il comune di Cazzago San Martino e la parrocchia di Bornato hanno costituito la Fondazione Antica Pieve di San Bartolomeo-Bornato, nata con il compito di conservare, manutenere e valorizzare il sito della Pieve.\nSantuario della Madonna della Zucchella.\nNei pressi del cimitero, lungo la strada che dal centro del paese va verso la frazione Barco, sorge il santuario della Madonna della Zucchella.\n\u00c8 stato costruito nel secondo dopoguerra per inglobare e proteggere un'edicola con l'affresco della Madonna della Zucchella. Negli anni sessanta tale affresco \u00e8 stato strappato dalla sede originaria ed \u00e8 stato collocato all'interno di una cornice.\nOgni cinque anni, a met\u00e0 settembre, sono celebrate le \"Feste Quinquennali della Madonna della Zucchella\", durante le quali l'effigie viene traslata dal Santuario alla Chiesa Parrocchiale per una intera settimana. In tale occasione, le vie del paese sono decorate con fiori di carta preparati dalle donne del paese. L'ultima edizione \u00e8 stata celebrata nel settembre 2015.\nCastello.\nIl \"Castello\" fu costruito negli anni sessanta del XIII secolo dalla famiglia Bornati in sostituzione del precedente \"castrum\". \u00c8 stato profondamente trasformato dalla famiglia Gandini, che ne divent\u00f2 proprietaria nel 1562. Nel 1937 fu acquistato dall'armatore livornese Luigi Orlando dal quale deriva l'attuale denominazione alternativa di \"Villa Orlando\".\nLa cinta muraria \u00e8 in pietra grezza, circondata da un fossato e difesa da torri. All'interno \u00e8 presente il palazzo voluto dai Gandini di chiaro stile rinascimentale che risulta essere stato costruito sul nucleo centrale del vecchio forte. Di questa struttura alto medioevale sono rimasti i resti in tre locali del piano terra.\nGli interni presentano affreschi del Sorisene e del Ghitti di origine settecentesca.\nIl castello \u00e8 inserito in un parco ottocentesco che ospita cedri del Libano, cedri deodara, ginko biloba e una \"sophora iaponica\" di oltre duecento anni.\nBibliografia.\nUlteriori approfondimenti (non utilizzati nella stesura della voce):"}
{"id": "2244924", "revid": "125978963", "url": "https://it.wikipedia.org/wiki?curid=2244924", "title": "I volontari", "text": "I volontari \u00e8 un film italiano del 1998, pellicola d'esordio del regista Domenico Costanzo.\nTrama.\nFilm a episodi con storie che fanno capo ad una associazione di volontariato sociale e di soccorso."}
{"id": "2244925", "revid": "300067", "url": "https://it.wikipedia.org/wiki?curid=2244925", "title": "Jeff Judkins", "text": ""}
{"id": "2244926", "revid": "767487", "url": "https://it.wikipedia.org/wiki?curid=2244926", "title": "Trick (album)", "text": "Trick (reso graficamente come TRICK) \u00e8 il settimo album in studio della cantante giapponese Koda Kumi, pubblicato il 29 gennaio 2009.\nDescrizione.\nL'album contiene dieci canzoni inedite pi\u00f9 quelle provenienti dai due singoli pubblicati: \"Moon Crying\", \"That Ain't Cool\", \"Taboo\" e \"Stay with Me\".\nIl primo DVD contiene i Music Video di \"Moon Crying\", \"That Ain't Cool\", \"Taboo\", \"Stay with Me\", \"Show Girl\" e \"Just The Way You Are\". Il secondo DVD contiene uno spezzone del concerto \"Dirty Ballroom: One Night Show\", registrato il 23 ottobre 2008."}
{"id": "2244932", "revid": "125986844", "url": "https://it.wikipedia.org/wiki?curid=2244932", "title": "Rocket Robin Hood", "text": "Rocket Robin Hood \u00e8 una serie televisiva animata canadese prodotta da Trillium e Steve Krantz Production. La serie televisiva introduce i caratteri della leggenda di Robin Hood in un ambiente futuristico.\nDescrizione.\nRocket Robin Hood guida un gruppo denominato \"Merry Men\", che comprende Little John (forte, simpatico e stupido), Friar Tuck (sovrappeso, fabbricatore di armi per i \"Merry Men\"), Will Scarlet (cugino di Robin Hood, testa rossa a due pugni), Lady Marian (donna amata da Robin Hood), Alan-a-Dale (intelligentissimo), Giles (il cuoco) e altri personaggi dalla classica storia di Robin Hood.\nLa storia \u00e8 ambientata nell'anno 3000, sull'asteroide New Sherwood Forest. Lo scopo dei protagonisti \u00e8 quello di rovinare i vari piani dispotici del Principe Giovanni e del suo lacch\u00e8, lo sceriffo di N.O.T.T. (National Outer-space Terrestrial Territories), alleati con altri cattivi come Dr. Mendulla, Manta, Nocturne e il Signore della Guerra di Saturno.\nOgni episodio, della durata di 22 minuti, \u00e8 diviso in 3 parti, e mostrano anche brevi vignette riguardanti i personaggi. Un coro maschile fa da sigla d'apertura e di chiusura per ognuna delle 3 stagioni della serie, nello stile delle antiche ballate inglesi."}
{"id": "2244934", "revid": "599013", "url": "https://it.wikipedia.org/wiki?curid=2244934", "title": "Weilheim (disambigua)", "text": ""}
{"id": "2244935", "revid": "599013", "url": "https://it.wikipedia.org/wiki?curid=2244935", "title": "John Rudd", "text": ""}
{"id": "2244942", "revid": "599013", "url": "https://it.wikipedia.org/wiki?curid=2244942", "title": "Harry Davis", "text": ""}
{"id": "2244944", "revid": "155634", "url": "https://it.wikipedia.org/wiki?curid=2244944", "title": "Peter Rohr", "text": "Biografia.\nDiscesista puro attivo alla fine degli anni sessanta, in Coppa del Mondo Rohr ottenne il suo primo piazzamento di rilievo il 3 marzo 1967 a Sestriere (6\u00ba) e il suo unico podio sull'Olimpia delle Tofane di Cortina d'Ampezzo il 9 febbraio 1969 (3\u00ba dietro a Jos Minsch e a Jean-Pierre Augert).\nIl suo ultimo piazzamento fu il 9\u00ba posto ottenuto nella discesa libera di Coppa del Mondo disputata il 14 dicembre 1969 a Val-d'Is\u00e8re; in carriera non prese parte n\u00e9 a rassegne olimpiche n\u00e9 iridate."}
{"id": "2244946", "revid": "287204", "url": "https://it.wikipedia.org/wiki?curid=2244946", "title": "Lahr", "text": ""}
{"id": "2244947", "revid": "599", "url": "https://it.wikipedia.org/wiki?curid=2244947", "title": "Yoel Racah", "text": ""}
{"id": "2244948", "revid": "36426", "url": "https://it.wikipedia.org/wiki?curid=2244948", "title": "Servizio di sanit\u00e0 militare", "text": "Il servizio di sanit\u00e0 militare indica l'organizzazione sanitaria delle forze armate italiane. Al servizio sovrintende l'Ispettorato generale della sanit\u00e0 militare. Al 2018 il personale complessivamente ammontava a 6300 unit\u00e0 (3700 nel solo esercito), di cui 2460 a carattere ospedaliero..\nIl \"Servizio Sanitario Militare\", secondo il Codice dell'ordinamento militare italiano, assicura prioritariamente il complesso delle attivit\u00e0 che concorrono a garantire l'efficienza psicofisica del personale militare e civile della Difesa.\nStoria.\nNascita.\nIl primo servizio sanitario fu organizzato nel Piemonte nel 1644 grazie anche al duca di Savoia Carlo Emanuele II. Qui la cura degli ammalati dei reggimenti vennero suddivise fra chirurghi e medici, operazione terminata il 1666.\nNei primi anni del XVIII secolo furono istituiti prima gli \"ospedali volanti\", organizzati con direttore, un commissario, due medici, due praticanti, due chirurghi, sei fra infermieri e barbieri, sei confessori, un capo-speciario, un cuoco con due assistenti, ed in seguito, nel 1746 furono costituiti i cosiddetti \"ospedali reali\" con la creazione della figura di un colonnello sovrintendente.\nNel 1833 nel regno di Sardegna venne riconosciuto tramite decreto regio del re Carlo Alberto del 4 giugno il \"Riordinamento del personale e del servizio militare in tempo di pace dell'Armata di terra\", che riguardava anche il servizio sanitario, da quella data anche i medici ebbero un uniforme. Nel 1845 prende il nome di Corpo di sanit\u00e0 militare. Nel 16 settembre 1848 fu istituita la prima Compagnia infermieri militari.\nCon l'unit\u00e0 d'Italia, nel 1861, nacque il Corpo sanitario militare marittimo, mentre nel 1910 fu istituita la scuola di sanit\u00e0 militare marittima.\nDurante la 1\u00aa Guerra Mondiale.\nDopo l'entrata dell'Italia nella prima guerra mondiale, nel luglio 1915 si potevano contare 24.000 posti letto al fronte e altri 100.000 posti letto nelle retrovie. Nel 1916 vi erano 8.000 medici militari al fronte e 6.000 nelle zone interne, che diventarono l'anno dopo con i medici di complemento 17.000. Ogni reggimento aveva una Sezione di sanit\u00e0 mentre 38 furono le Sezioni di disinfezione. Furono istituiti 447 ospedali da campo, 46 da 200 letti, 167 da 100 letti e 234 con 50 posti letto, 27 ospedali di tappa, e 59 treni ospedale ognuno dei quali con 360 posti barella.\nOgni \"Sezione di Sanit\u00e0 Reggimentale\", per un totale di 69 militari, contava:\nCiascun \"Reparto di Sanit\u00e0 reggimentale\", per un totale di 34 militari, contava:\nCiascuna \"Squadra di Sanit\u00e0 reggimentale\", per un totale di 10 militari, contava:\nDal 1919 al 1945.\nNel 1925 venne istituito il Servizio sanitario aeronautico con ufficiali medici del Regio Esercito e della Regia Marina. Il Corpo fu organicamente costituito solo nel 1938.\nDurante la seconda guerra mondiale svolse un'intensa attivit\u00e0 di aeroevacuazione.\nNel 1940 il Corpo di sanit\u00e0 del Regio esercito assume la denominazione di Servizio di sanit\u00e0 militare.\nDal dopoguerra.\nNel 1968 nasce l'Accademia di sanit\u00e0 militare interforze, soppressa nel 1997.\nNel 1981 il Servizio di sanit\u00e0 militare prende la denominazione di Corpo di sanit\u00e0 militare.\nNel 2007 \u00e8 stato implementato l'assetto territoriale interforze degli organismi sanitari militari, insieme alla nascita dell'Ufficio generale della sanit\u00e0 militare, alle dirette dipendenze del capo di stato maggiore della difesa, retto oggi dal tenente generale medico Federico Marmo. Nel febbraio 2012 l'ufficio assume gran parte delle funzioni della soppressa direzione generale.\nNel gennaio 2019 viene soppressa la figura dell'Aiutante di sanit\u00e0 che viene sostituita con quella di Operatore logistico della sanit\u00e0, cui viene affiancata quella di Operatore socio-sanitario.\nIl Consiglio superiore di sanit\u00e0 militare.\nIl Consiglio superiore di sanit\u00e0 militare venne creato nel 1833 con il compito di sorvegliare l'attivit\u00e0 del Servizio sanitario sia dell'Esercito, sia della Marina. Cambier\u00e0 denominazione molte volte:\nCorpi di sanit\u00e0 nelle forze armate.\nEsercito Italiano.\nNato nel 1833 sotto il Regno di Sardegna, nel 1998 ha inglobato anche il disciolto Corpo di veterinaria dell'Esercito Italiano, istituito nel 1861, con cui peraltro aveva gi\u00e0 avuto vita in comune nel passato. Dipende dal corpo anche il Policlinico militare Celio.\nMarina Militare.\nIl Corpo \u00e8 uno dei sette corpi in cui \u00e8 suddivisa la Marina Militare Italiana, erede delle tradizioni del servizio sanitario della Regia Marina. Nato nel 1861, oltre a una rete di ospedali militari, disponeva fino al termine della seconda guerra mondiale anche di navi ospedale. Oggi restano l'ospedale militare di Taranto e le Infermerie Presidiarie dislocate sul territorio.\nAeronautica Militare Italiana.\nIl corpo negli anni si \u00e8 specializzato nel volo sanitario e nella Medicina aerospaziale.\nIl Capo del Corpo Sanitario Aeronautico \u00e8 posto alle dirette dipendenze del Capo di Stato Maggiore dell'Aeronautica Militare. Egli decide formazione e profili d'impiego del personale sanitario, provvedendo all'elaborazione dei programmi di studio.\nLa gestione e l'organizzazione della sanit\u00e0 aeronautica sono responsabilit\u00e0 del Capo del Servizio Sanitario del Comando logistico dell'Aeronautica militare. Si tratta di una complessa struttura da cui dipendono le proposte di impiego del personale sanitario dell'Aeronautica, l'approvvigionamento di materiali e mezzi, la pianificazione finanziaria e l'assistenza sanitaria propriamente detta, compresa la definizione dei requisiti e il controllo dell'idoneit\u00e0 psicofisica del personale della Forza Armata.\nPer questi compiti il Capo Servizio ha a disposizione come consulente tecnico un Brigadier Generale Medico in qualit\u00e0 di vice Capo Servizio.\nArma dei carabinieri.\nLa Direzione di Sanit\u00e0 dell'Arma dei Carabinieri fu costituita nel 1970. Solo quando \u00e8 divenuta forza armata autonoma nel 2000, si \u00e8 per\u00f2 dotata di propri ufficiali medici, farmacisti ed odontoiatri, con l'istituzione del Servizio sanitario dell'Arma dei Carabinieri.\nForze di polizia a ordinamento militare.\nIl Servizio sanitario del Corpo della Guardia di finanza fu stituito gi\u00e0 durante il Regno d'Italia.\nRiorganizzato nel 2001, \u00e8 organizzato in infermerie, poliambulatori e altre articolazioni, cui sono preposti ufficiali medici della Guardia di Finanza.\nUn Servizio Sanitario \u00e8 dislocato presso ogni Comando Regionale delle fiamme gialle, In caso di mancanza di ufficiale medico, pu\u00f2 essere convenzionato un medico civile, sostituto del Dirigente del Servizio Sanitario.\nI corpi sanitari ausiliari.\nIl Corpo militare e le infermiere volontarie della Croce Rossa italiana.\nIl Corpo militare volontario della Croce Rossa Italiana \u00e8 entrato ufficialmente nel novero dei corpi armati dello Stato con la concessione della Bandiera di guerra avvenuta con legge 25 giugno 1985 n. 342. In virt\u00f9 delle convenzioni di Diritto internazionale umanitario ed in forza delle leggi vigenti in Italia, il Corpo militare pu\u00f2 essere impiegato sia in tempo di pace che in tempo di guerra.\nIn tempo di guerra o comunque in caso di conflitto armato il Corpo militare della CRI:\nIn tempo di pace il Corpo militare della CRI \u00e8 tenuto ad attendere, secondo le direttive e sotto la vigilanza del Ministero della difesa, alla preparazione del personale, dei materiali, dei mezzi e delle strutture di pertinenza, al fine di assicurare costantemente l'efficienza dei relativi servizi in qualsiasi circostanza (artt. 10 e 11 del DPR n. 613/1980).\nIl Corpo speciale ausiliario dell'Esercito Italiano del Sovrano militare ordine di Malta.\nIl Corpo militare dell'Associazione dei cavalieri italiani dell'ordine di Malta (ACISMOM) speciale ausiliario dell'Esercito italiano nasce il 20 marzo 1876 con la prima convenzione per la \u201ccooperazione\u201d con il servizio sanitario dell'Esercito con l'obiettivo di provvedere all'assistenza sanitaria e spirituale dei malati e feriti in guerra.\nIl Corpo \u00e8 entrato ufficialmente nel novero dei corpi armati dello Stato con la concessione della Bandiera di guerra avvenuta per mano del presidente della Repubblica Carlo Azeglio Ciampi con legge 2 agosto 1999 n. 27. Dalla fine della 2\u00aa guerra mondiale il Corpo militare si dedica essenzialmente all'assistenza delle popolazioni colpite da catastrofi naturali e pubbliche calamit\u00e0, sia in Italia che in nord Africa. Dal 1991 il Corpo militare dello SMOM partecipa alle operazioni umanitarie e di assistenza nei territori della ex Jugoslavia e, a partire dal 2004, alcuni ufficiali medici del Corpo militare sono integrati nelle strutture sanitarie al seguito delle forze armate italiane presenti nei Balcani.\nGradi e figure.\nGradi.\nI gradi nella Sanit\u00e0 militare si dividono in sette ruoli. Al grado degli Ufficiali medici solitamente viene aggiunto il suffisso \"Medico\" (\"Med.\"):\nNell'Arma dei Carabinieri gli appartenenti al Corpo sanitario hanno gli stessi gradi del resto del personale.\nDisciplina NATO sulle operazioni sanitarie all'estero.\nLe operazioni all'estero seguono una disciplina NATO quanto alla disposizione logistica e alle procedure sul campo per la fornitura di servizi sanitari militari d'emergenza.\nRole 1.\nIl \"Role 1\" prevede le attivit\u00e0 sanitarie d'emergenza per la raccolta dei militari feriti e traumatizzati, con funzioni di pronto soccorso e stabilizzazione dei pazienti prima o durante l'evacuazione a strutture sanitarie di livello superiore.\n\u00c8 sempre di competenza nazionale ed \u00e8 solitamente organizzata a livello di battaglione, o unit\u00e0 equivalente.\nLogisticamente dev'essere predisposto perch\u00e9 sia raggiungibile entro un'ora al massimo (\"golden hour\") dal momento del ferimento o dalla lesione. Punti di soccorso a questo livello possono essere attrezzati con ambulanze da adibire a punti di primo soccorso e recupero feriti, dislocate in prossimit\u00e0 delle unit\u00e0 in operazione.\nRole 2.\nSolitamente dislocato a livello di brigata, il \"Role 2\", oltre a procedere a triage e primo soccorso nelle situazioni pi\u00f9 critiche, raccoglie e tratta i soldati evacuati dalle unit\u00e0 \"Role 1\". E', partendo dalla zona di combattimento, la prima postazione sanitaria dotata di sale operatorie in grado di stabilizzare chirurgicamente il paziente.\nLe direttive NATO impongono che il paziente debba ricevere, qualora necessario, un intervento chirurgico a non pi\u00f9 di 6 ore dall'insorgenza dell'evento lesivo: i punti di assistenza \"Role 2\" vengono dunque dislocati di conseguenza, a livello di teatro.\nPu\u00f2 essere di competenza nazionale o multinazionale, ed \u00e8 responsabile anche della logistica e del rifornimento dei presidi sanitari \"Role 1\" di sua competenza.\nNominalmente, si richiede che dispongano delle seguenti caratteristiche:\nRole 3.\n\u00c8 la massima configurazione, in termini di capacit\u00e0 sanitarie, che si possa esprimere in un teatro operativo.\nSi tratta di un punto di ricovero che generalmente \u00e8 di carattere multinazionale, ricevendo personale e materiali da diverse nazioni umanitariamente coinvolte.\nAgendo da punto di raccolta per gli interventi dei \"Role 2\", nel \"Role 3\" si accumulano un maggior numero di posti letto, diverse sale operatorie comprensive di diversi team chirurgici ciascuna, e svariati medici specialisti (ortopedici, pediatri, oculisti, ginecologi, otorinolaringoiatri, gastroenterologi, ecc.) militari o civili.\nCompito essenziale di questo punto di soccorso \u00e8 il primo smistamento di farmaci e generi di prima necessit\u00e0 per i punti sanitari dipendenti, nella propria area di competenza.\nRole 4.\nIl \"Role 4\" \u00e8, per l'Italia, il Policlinico militare Celio, o un centro ospedaliero di alta specializzazione nazionale, militare o civile.\nI pazienti, rimossi dal teatro operativo nei tempi pi\u00f9 adatti per una loro stabilizzazione, vi giungono per mezzo di un processo strategico di evacuazione aeromedica (\"MEDEVAC\"), operato dal Gruppo di Proiezione Sanitaria e dal Gruppo di Biocontenimento del Corpo Sanitario Aeronautico, basato a Pratica di Mare."}
{"id": "2244951", "revid": "436907", "url": "https://it.wikipedia.org/wiki?curid=2244951", "title": "I'm Not Okay (I Promise)", "text": "I'm Not Okay (I Promise) \u00e8 un singolo dei My Chemical Romance, il secondo estratto dall'album \"Three Cheers for Sweet Revenge\", nel 2004. Ha raggiunto l'86\u00aa posizione nella classifica statunitense e la 19\u00aa in quella inglese.\n\"I'm Not Okay (I Promise)\" \u00e8 disponibile nella tracklist di \"\"; la versione del videogioco sostituisce le parole volgari con le parole \"not really\".\nTracce.\nVersione 1 (CD promozionale)\nVersione 2 (CD lanciato in Australia)\nVersione 3 (CD)\nVersione 4 (CD ripubblicato)\nVersione 5 (CD ripubblicato)\nVersione 6 (download digitale)"}
{"id": "2244953", "revid": "709565", "url": "https://it.wikipedia.org/wiki?curid=2244953", "title": "Le avventure di Tintin (serie animata)", "text": "Le avventure di Tintin (\"Les Aventures de Tintin\") \u00e8 una serie televisiva animata franco-canadese basata sul fumetto \"Le avventure di Tintin\" del fumettista belga Herg\u00e9. \u00c8 stata prodotta nel 1991 da Ellipsanime e Nelvana in collaborazione con Moulinsart, la fondazione dedicata a Herg\u00e9, e trasmessa in Canada nello stesso anno e in Francia nel 1992.\nLa trasmissione italiana \u00e8 avvenuta per la prima volta nel 1992 su Rai 1 con il titolo \"Le avventure di Tin Tin\". Dal 12 settembre 2011 la serie \u00e8 stata riproposta in versione digitalizzata in su Italia 1 con un nuovo doppiaggio e il titolo \"Le avventure di Tintin\".\nProduzione.\nMichael Hirsh, il produttore esecutivo del team di produzione franco-canadese, ha dichiarato che la serie televisiva \u00e8 stata realizzata con l'idea di rimanere fedele al fumetto di Herg\u00e9. Il precedente adattamento degli anni cinquanta, infatti, dipartiva sovente dal materiale originale. I cambiamenti principali riguardano la diminuzione della violenza, per rendere il prodotto adatto a un pubblico giovanile, e la rimozione degli stereotipi etnici, presenti in alcuni racconti di Herg\u00e9, ma giudicati inadatti alla mutata sensibilit\u00e0 del pubblico contemporaneo. Per questo motivo sono stati esclusi dall'adattamento i fumetti \"Tintin nel paese dei Soviet\" e \"Tintin in Congo\", oggetto di controversie per le discriminazioni razziali e la violenza sugli animali, oltre a \"Tintin e l'Alph-Art\", l'ultima storia inconclusa dell'autore.\nLa serie \u00e8 stata realizzata in animazione tradizionale, ricorrendo al 3D esclusivamente per la scena del razzo lunare negli episodi \"Obiettivo Luna\" e \"Uomini sulla Luna\". Lo stile del cartone animato \u00e8 mantenuto costante a differenza dei disegni di Herg\u00e9 che hanno cambiato stile nel corso degli anni.\nDistribuzione.\nLa serie \u00e8 stata trasmessa per la prima volta tra il 1991 e il 1992 per un totale di 39 episodi divisi in tre stagioni in Canada, sui canali Global, Family Channel e su Radio-Canada in Qu\u00e9bec con il titolo \"The Adventures of Tintin\". L'edizione francese \"Les Aventures de Tintin\" \u00e8 stata proposta in 18 puntate di 45 minuti (raggruppando in una puntata unica quelle divise in due) e tre episodi di 24 minuti. Trasmessa in prima serata a partire dal 5 maggio 1992 su France 3, la serie si \u00e8 rivelata un grande successo, venendo riproposta nel corso degli anni sulle reti M6, France 5 e sulla stessa France 3. Il 27 e il 28 novembre 1992 gli episodi sono stati riproposti in una maratona televisiva integrale. Le riedizioni presentano una suddivisione in 39 episodi da 24 minuti.\nNegli Stati Uniti la serie \u00e8 stata mandata in onda da novembre 1992 sul canale HBO, con frequenti ritrasmissioni su Nickelodeon. I produttori speravano che la serie avrebbe contribuito ad accrescere la popolarit\u00e0 di \"Tintin\" in Nord America e in effetti la trasmissione del cartone increment\u00f2 le vendite del fumetto.\nLa trasmissione italiana, con il titolo \"Le avventure di Tin Tin\" \u00e8 avvenuta per la prima volta su Rai 1 nel 1992 e riproposta all'interno del contenitore Solletico. Il doppiaggio \u00e8 stato effettuato da S.A.S. Societ\u00e0 Attori Sincronizzatori sotto la direzione di Rino Mencuccini. Dal 12 settembre 2011, a pochi mesi dall'uscita nelle sale del film \"Le avventure di Tintin - Il segreto dell'Unicorno\" di Peter Jackson e Steven Spielberg, la serie \u00e8 stata riproposta in versione digitalizzata in su Italia 1 con il titolo \"Le avventure di Tintin\" e un nuovo doppiaggio a cura della Logos di Milano e di Pino Pirovano. La prima stagione \u00e8 distribuita in streaming sulla piattaforma Netflix."}
{"id": "2244954", "revid": "300067", "url": "https://it.wikipedia.org/wiki?curid=2244954", "title": "Tom Green (cestista)", "text": ""}
{"id": "2244966", "revid": "300067", "url": "https://it.wikipedia.org/wiki?curid=2244966", "title": "Wayne Cooper", "text": ""}
{"id": "2244972", "revid": "36426", "url": "https://it.wikipedia.org/wiki?curid=2244972", "title": "Microscopio binoculare", "text": ""}
{"id": "2244973", "revid": "113692209", "url": "https://it.wikipedia.org/wiki?curid=2244973", "title": "Ordine della Croce d'onore (Reuss)", "text": "L'ordine della Croce d'onore fu un ordine cavalleresco comune ai principati di Reuss-Gera e Reuss-Greiz.\nStoria.\nL'ordine venne fondato dal principe Enrico XIV di Reuss-Gera il 24 maggio 1869. Quando suo figlio, il principe Enrico XXVII divenne anche reggente del principato di Reuss-Greiz nel 1902, la Croce d'onore divenne comune ai due principati come onorificenza: in questi casi venne conferita in nome del cugino Enrico XIV di Reuss-Greiz, insano di mente ma formalmente erede legittimo di Reuss-Greiz, utilizzando il proprio nome nelle concessioni.\nOriginariamente l'ordine si trovava diviso in tre classi, ma la nuova riforma dello statuto datata 1885, introdusse una quarta classe ed una del 1906 con una del 1909 introdussero l'utilizzo delle spade incrociate dietro l'insegna per il conferimento militare od in tempo di guerra e la possibilit\u00e0 di introdurre una corona per la I classe. Per chi avesse ricevuto l'onorificenza nel 1914 il braccio superiore della croce riportava la data 1914, in commemorazione della partecipazione alla prima guerra mondiale.\nI conferimenti militari corrispondevano anche a determinati gradi nell'esercito che bisognava aver raggiunto per poter accedere alle diverse classi di benemerenza:\nInsegne.\nL'insegna dell'ordine consisteva in una croce di Malta smaltata di bianco e bordata d'oro, al centro della quale stava un medaglione smaltato di rosso vitreo con impresso in oro lo stemma del principato di Reuss-Gera.\nIl nastro era bordeaux, ma venne concesso uno speciale nastro per le onorificenze del 1914 che era giallo, con una fascia rossa e nera su ciascuna parte."}
{"id": "2244976", "revid": "599013", "url": "https://it.wikipedia.org/wiki?curid=2244976", "title": "Jerome Whitehead", "text": "Carriera.\nCollege.\nDopo aver giocato alla \"Waukegan High School\", pass\u00f2 un anno al \"Riverside Community College\", prima di essere reclutato dalla Marquette University. In tre anni a Marquette fece registrare 11,1 punti e 7,7 rimbalzi di media, contribuendo alla vittoria nel torneo NCAA del 1977. Quell'anno segn\u00f2 inoltre il canestro allo scadere che permise a Marquette di vincere la semifinale contro UNC Charlotte.\nNBA.\nVenne scelto al secondo giro del draft NBA del 1978 (41\u00aa scelta assoluta) dai San Diego Clippers. Gioc\u00f2 pochissimo il primo anno e poco dopo l'inizio del secondo venne tagliato. Venne preso un mese dopo dagli Utah Jazz, con cui termin\u00f2 la stagione.\nVenne scelto dai Dallas Mavericks nel draft di espansione 1980. Gioc\u00f2 solo 7 partite prima di essere ceduto ai Cleveland Cavaliers, insieme a Richard Washington, in cambio di Bill Robinzine. Dopo 3 partite giocate a Cleveland venne nuovamente tagliato. Nel gennaio 1981 i San Diego Clippers gli offrirono un contratto.\nNella stagione 1981-82 il suo minutaggio aument\u00f2 sensibilmente, e segn\u00f2 13,8 punti con 9,2 rimbalzi a partita in 30,8 minuti di utilizzo medio. Fu la sua stagione migliore a livello statistico.\nGioc\u00f2 altre due stagioni a San Diego, prima di essere ceduto, nel giugno 1984, Golden State Warriors in cambio di Jay Murphy.\nNel 1984-85 fece registrare 13,0 punti e 7,9 rimbalzi in 32,1 minuti di media, approfittando dell'assenza di Joe Barry Carroll, trasferitosi all'Olimpia Milano in seguito a una disputa contrattuale.\nDall'anno seguente, rientrato Carroll, il suo minutaggio cal\u00f2 drasticamente.\nAll'inizio della stagione 1988-89 venne ceduto ai San Antonio Spurs in cambio di Shelton Jones. Fu la sua ultima stagione nella lega.\nChiuse la carriera con 4.423 punti e 3.268 rimbalzi in 679 partite (6,5 e 4,8 di media)."}
{"id": "2244977", "revid": "729019", "url": "https://it.wikipedia.org/wiki?curid=2244977", "title": "9\u00ba Reggimento fanteria &quot;Bari&quot;", "text": "Il 9\u00ba Reggimento fanteria \"Bari\" \u00e8 un'unit\u00e0 militare dell'Esercito Italiano appartenente alla Brigata meccanizzata \"Pinerolo\", e di stanza a Trani in Puglia. Esso custodisce le tradizioni del Reggimento della Regina dell'Esercito Sabaudo.\nLe origini.\nNella guerra di successione polacca.\nIl cosiddetto Reggimento della Regina fu un battaglione denominato \"La Regina\" che dopo aver partecipato alla Guerra di successione polacca (1734-1735) divenne reggimento.\nNacque come battaglione nel 1734, quando il conte Giovanni Battista Cacherano di Bricherasio ottenne da Carlo Emanuele III il permesso di arruolare le dieci compagnie che lo avrebbero formato. Ebbe come primo nome \u00abLa Reyne\u00bb in onore di Polissena Cristina d'Assia-Rotenburg, moglie del sovrano. Il 13 aprile 1741 fu trasformato in reggimento e rinominato \u00abla Regina\u00bb.\nNella guerra di successione austriaca.\nIn questa forma partecip\u00f2 alla Guerra di successione austriaca (1742-1748). Nel corso delle operazioni militari in difesa della Savoia e delle valli di Casteldelfino, durante le fasi iniziali della guerra per la successione austriaca, il reggimento si pose in luce e Bricherasio ebbe modo di farsi apprezzare dal sovrano, ottenendo il 22 gennaio 1744 il grado di brigadiere d'armata.\nIl reggimento lasciate poi le valli del Pellice, dove in luglio era stato inviato per prevenire eventuali tentativi di sedizione filofrancese, partecip\u00f2 , il 30 settembre, alla Battaglia di Madonna dell'Olmo, presso Cuneo, in cui si comport\u00f2 onorevolmente e alla cui testa vi era il Bricherasio che rimase ferito sul campo con due suoi fratelli, Carlo e Gianmatteo. Chiamato il Bricherasio a pi\u00f9 alti incarichi dal sovrano, il comando del reggimento poi pass\u00f2 al fratello tenente colonnello Gianmatteo. Il reggimento nel 1746 prese parte all'assedio del castello di Savona, capitolato nel dicembre 1746. Prese parte inoltre alle battaglie di Aigueblanche (nella Savoia), a Casteldelfino, Montalbano, Villafranca.\nNella guerra franco-piemontese.\nDurante gli anni 1792-1796 partecipa alla Guerra franco-piemontese. Allo scoppio della rivoluzione francese il regno di Sardegna ader\u00ec alla Prima coalizione contro la Francia rivoluzionaria (1792- 1797) e fino al 1796 il Reggimento combatt\u00e9 i francesi. Nulla potendo per\u00f2 contro il genio militare del Generale Napoleone Bonaparte, il Regno di Sardegna fu costretto all'armistizio e a subire l'occupazione francese della sua parte continentale. Rifugiatosi il Re Carlo Emanuele IV in Sardegna, \"La Regina\" venne sciolto nel 1798 dal giuramento al Sovrano, cessando di esistere l'anno successivo. Diventa brevemente di nuovo una brigata dal 1\u00ba novembre 1815 ma nel 1831 diviene uno dei due reggimenti (1\u00b0) della brigata.\nNel Risorgimento.\nIl 4 maggio 1839 assume la definitiva denominazione di 9\u00ba Reggimento fanteria e partecipa alla prima guerra di indipendenza (1848-1849) distinguendosi nei fatti d'arme della Battaglia del ponte di Goito, Battaglia di Pastrengo, Battaglia di Santa Lucia, Battaglia di Goito, Governolo, Mortara e Battaglia di Novara (1849). Per la Seconda battaglia di Governolo \u00e8 concessa alla bandiera del reggimento una medaglia d'argento al valore militare.\nPrende parte alla guerra di Crimea (1855-1856) ove invia un battaglione di formazione, alla seconda guerra di indipendenza (1859) dove combatt\u00e9 nella Battaglia di Magenta e nella battaglia di Palestro del 31 maggio 1859 dove merita la Medaglia d'Oro al Valor Militare.\nSuccessivamente partecipa alle Operazioni del Centro-Meridione (1860-1861) inquadrato nel IV corpo d'armata del Generale Cialdini dove combatte nella Battaglia di Castelfidardo il 18 settembre 1860 insieme al 10\u00ba Reggimento fanteria \"Regina\", all'11\u00b0, 12\u00b0, 26\u00ba Battaglione bersaglieri e ai Lancieri di Novara.\nGrazie a questa vittoria vi fu l'annessione al Regno di Sardegna delle Marche e dell'Umbria.\nNel periodo (1860-1870) \u00e8 impiegato nelle operazioni antibrigantaggio e alla terza guerra di indipendenza (1866) dove combatte a Borgoforte.\n9\u00ba Reggimento fanteria \"Regina\".\nIl 15 ottobre 1871 viene denominato \"9\u00ba Reggimento fanteria \"Regina\"\".\nIl Novecento.\nNella Prima guerra mondiale.\nIl reggimento prende parte alla Prima guerra mondiale, con il 10\u00ba Reggimento Fanteria, nella \"Brigata \"Regina\"\".\nFra le azioni di guerra sostenute:\nIl periodo tra le due guerre.\nCon l'ordinamento del 1926 dell'esercito, riprende il nome di 9\u00ba Reggimento Fanteria \"Regina\", rimane articolato su due battaglioni, ed a seguito della formazione delle brigate su tre reggimenti \u00e8 assegnato alla XXIII Brigata di Fanteria unitamente al 10\u00ba \"Regina\" e 47\u00ba \"Ferrara\".\nNel 1934 il Reggimento lascia la Brigata e viene messo alle dipendenze del Comando Militare dell'Egeo. Per la campagna d'Africa del 1935-1936, il reggimento, pur mobilitato non prende parte alla Guerra contro l'Etiopia.\nNella Seconda guerra mondiale.\nNella Seconda guerra mondiale il reggimento controlla le isole dell'Egeo ed in seguito riesce a resistere nella piazzaforte di Leros. 103 militari furono uccisi dalla Wehrmacht durante l'eccidio di Kos. Alla fine del conflitto il reggimento si scioglie.\nTempi recenti.\nIl 20 novembre 1945 viene ricostituito in Bari quale 9\u00ba Reggimento Fanteria \"Regina\" su comando, compagnia comando e tre battaglioni, ai quali si uniranno poi la compagnia mortai e la compagnia cannoni c/c, il 14 marzo 1947 cambia nome in 9\u00ba Reggimento Fanteria \"Bari\" e tale rimane sino allo scioglimento del 31 ottobre 1975 a seguito della ristrutturazione dell'Esercito. Il 15 aprile 1952, entra a far parte della ricostituita Divisione di Fanteria \"Pinerolo\", di cui seguir\u00e0 le vicende e la storia fino ai nostri giorni. Nel 1975 in seguito al processo di riordinamento dell'esercito la Divisione si trasforma in Brigata Motorizzata \"Pinerolo\" e Il I battaglione del reggimento viene trasformato il 1\u00ba novembre 1975 in Trani in 9\u00ba Battaglione Fanteria Motorizzato \"Bari\" ed eredita Bandiera e tradizioni del 9\u00ba Reggimento, mentre il II diviene 13\u00ba battaglione motorizzato \"Valbella\". L'8 ottobre 1980 diviene 9\u00ba Battaglione Fanteria Meccanizzato \"Bari\". Dal 17 luglio al 19 settembre 1992 cede una compagnia rinforzata al 12\u00ba Reggimento bersaglieri che opera in Sicilia, nella zona di Trapani, nel quadro dell'operazione \"Vespri Siciliani\" in concorso al mantenimento dell'ordine pubblico. Il 29 settembre 1992, il battaglione perde la propria autonomia ed il giorno successivo \u00e8 inquadrato quale I Battaglione Meccanizzato nel 9\u00ba Reggimento Fanteria \"Bari\" che si ricostituisce a Trani. Il reggimento ha partecipato a pi\u00f9 riprese alle operazioni di ordine pubblico nel sud Italia.\nIl 9\u00ba Reggimento fanteria \"Bari\" oggi.\nIl 9\u00ba Reggimento, nel corso degli ultimi anni, sta ricevendo i nuovi Veicoli Medi Freccia.\nDipendenza.\nIl 9\u00ba Reggimento fanteria \"Bari\" fa parte della Brigata meccanizzata \"Pinerolo\", che a sua volta dipende gerarchicamente dal \"2\u00ba Comando Forze di Difesa\" o COMFOD 2.\nOnorificenze.\nNella sua storia il 9\u00ba Reggimento fanteria \"Bari\" ha meritato le seguenti onorificenze alla bandiera:\nStemma.\nScudo: partito; il primo troncato: a) fasciato innestato nebuloso d'argento e di nero (6) (Bricherasio); b) inquartato d'azzurro e di nero alle fiamme ondeggianti trifide d'argento bordate d'oro moventi dai cantoni; sul tutto l'aquila al naturale caricata in petto da uno scudetto di rosso alla croce d'argento (Savoia); il secondo partito di rosso e d'argento (Bari), attraversato da una fascia del primo (Egeo) caricata da una rosa d'oro accollata alla croce di otto punte e patente, d'argento (Rodi). In cuore sulla partitura uno scudetto ovale d'azzurro, al leone burellato d'argento e di rosso coronato e armato d'oro. Il tutto abbassato al capo d'oro.\nCorona turrita.\nOrnamenti esteriori: lista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \nonorificenza: accollata alla punta dello scudo con l'insegna dell'Ordine Militare d'Italia pendente al centro del Nastro con i colori della stessa.\nnastri rappresentativi delle ricompense al Valore: due Medaglie d'Oro, Medaglia d'Argento, Medaglia di Bronzo al Valor Militare sono annodati nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nArmi e mezzi in dotazione.\nInformazioni ricavate dalla pagina del 9\u00ba Reggimento Fanteria \"Bari\" sul sito dello Stato Maggiore dell'Esercito."}
{"id": "2244978", "revid": "149727", "url": "https://it.wikipedia.org/wiki?curid=2244978", "title": "Simbach am Inn", "text": ""}
{"id": "2244979", "revid": "287204", "url": "https://it.wikipedia.org/wiki?curid=2244979", "title": "Tomba (disambigua)", "text": ""}
{"id": "2244987", "revid": "599013", "url": "https://it.wikipedia.org/wiki?curid=2244987", "title": "Keith Herron", "text": "\u00c8 lo zio di Justin Herron, offensive tackle dei New England Patriots della NFL."}
{"id": "2244989", "revid": "306856", "url": "https://it.wikipedia.org/wiki?curid=2244989", "title": "Giovane fascista", "text": "Con il termine di giovane fascista si intendevano i giovani di et\u00e0 dai 18 anni fino ai 21, nel periodo del fascismo italiano. Prima dei 18 anni facevano parte del gruppo dei avanguardisti. Nel termine rientrano anche le ragazze, \"giovani fasciste\", che, successivamente, potevano entrare a far parte del PNF.\nLa divisa.\nUomini, la divisa era composta da:\nDonne, la divisa era composta da:\nNei periodi pi\u00f9 freddi si aggiungeva una \u00absahariana\u00bb in orbace per entrambi i sessi. Chi frequentava l'universit\u00e0 al posto della bustina nera indossava il \"goliardo\" (berretto universitario) nel colore della facolt\u00e0 frequentata, che riportava sul fregio la scritta GUF, presente anche nella \"sahariana\".\nGli iscritti alla leva di Mare indossavano una divisa simile a quella dei marinai.\nFregi distintivi gradi.\nIn entrambi i sessi si riscontra nella bustina, in corrispondenza della fronte, un fregio con scudo, fascio e daga, con al centro dello scudo la scritta GIL, anche i nastrini sul taschino sinistro che rappresentavano corsi eseguiti gradi e decorazioni al merito\nInoltre erano dotati di un medaglione per fazzoletto con fascio e lettera M incrociati al centro e intorno le diciture \u00abA.XVIII\u00bb (anno diciottesimo dell'era fascista) e \u00abVINCERE\u00bb.\nI gradi erano come quelli militari per i graduati di truppa, gli ufficiali comandanti provenivano da reparti della MSVN. \nEquipaggiamento.\nMoschetto 91 T.S. cal 6,5 con sciabola-baionetta a parte in apposito fodero.\n\"Giberne\" in cuoio grigio-verde come quelle militari degli alpini e dei bersaglieri, arma data anche ad alcuni reparti composti da donne."}
{"id": "2244992", "revid": "287204", "url": "https://it.wikipedia.org/wiki?curid=2244992", "title": "Pfaffenhofen", "text": ""}
{"id": "2244994", "revid": "149727", "url": "https://it.wikipedia.org/wiki?curid=2244994", "title": "Pfaffenhofen im Elsa\u00df", "text": ""}
{"id": "2244996", "revid": "118834", "url": "https://it.wikipedia.org/wiki?curid=2244996", "title": "Tifo addominale", "text": ""}
{"id": "2245008", "revid": "599013", "url": "https://it.wikipedia.org/wiki?curid=2245008", "title": "Jim Barrows", "text": "Specialista della discesa libera, \u00e8 stato il primo sciatore statunitense a salire sul podio in Coppa del Mondo.\nBiografia.\n 1944 e originario di Steamboat Springs, Jim Barrows fu attivo alla fine degli anni sessanta. , per poi presto dedicarsi allo sci alpino.\n. Ottenne un podio in Coppa del Mondo: a Franconia il 10 marzo 1967 (terzo dietro a Jean-Claude Killy e a Guy P\u00e9rillat); fu quello il suo unico piazzamento internazionale di rilievo.\nAi X Giochi olimpici invernali di , sua unica partecipazione olimpica, non concluse la discesa libera. ."}
{"id": "2245014", "revid": "547992", "url": "https://it.wikipedia.org/wiki?curid=2245014", "title": "Ermanno di Carinzia", "text": "Assieme ad Adelardo di Bath, Giovanni da Siviglia, Gerardo da Cremona (1114-1187) e Platone di Tivoli (Plato Tiburtinus) (1110-1145) Ermanno \u00e8 il pi\u00f9 importante traduttore di opere dell'astronomia araba nel XII secolo e divulgatore della cultura scientifica araba in Europa. L'influenza esercitata dalle sue traduzioni sullo sviluppo dell'astronomia medievale europea fu di eccezionale importanza.\nBiografia.\nSecondo le sue stesse informazioni, Ermanno nacque nell'Istria centrale - allora facente parte del Ducato di Carinzia - verso il 1100. Mor\u00ec verso l'anno 1160.\nMolti come lui provenivano dalla scuola monastica benedettina dell'Istria. Si rec\u00f2 poi a studiare in Francia, prima ancora che fosse istituita a Parigi la sua Universit\u00e0, andando a risiedere nella cittadina di Chartres, dove frequent\u00f2 una delle scuole ospitate nella cattedrale, immediate antesignane delle universit\u00e0 vere e proprie. Gli insegnanti a Chartres erano i fratelli Bernardo e Teodorico (conosciuto anche come Thierry); Ermanno studi\u00f2 peraltro anche a Parigi, ma verso il 1130. La scuola di Chartres era rinomata per i suoi interessi nei confronti del cosiddetto \"Platonismo cristiano\" e per le scienze naturali, ed \u00e8 forse in Francia che l'interesse di Ermanno fu catturato dai testi classici che erano diventati assai pi\u00f9 disponibili grazie alla meritoria opera di traduzione dal greco di molti capolavori della saggezza antica greca ed ellenistica.\nUno dei discepoli di Ermanno in Francia fu Roberto di Ketton con cui egli viaggi\u00f2 per quattro anni nel Mediterraneo orientale. Entrambi divennero traduttori dalla lingua araba. A Costantinopoli e Damasco Ermanno acquis\u00ec le necessarie conoscenze della scienza araba del periodo, giunta a un livello di incomparabile superiorit\u00e0 rispetto a quello delle povere riflessioni dell'Occidente latino. Verso il 1138 torn\u00f2 in Europa e divenne subito attivo come studioso in Spagna (allora la punta avanzata delle conoscenze scientifiche nel Vecchio Continente, grazie all'immenso apporto garantito dalla cultura islamica ed ebraica e alla fiorente scuola di traduttori che si era creata) e nel meridione francese, maggiormente legato alla tradizione colta del mondo latino classico. Un'ampia parte delle sue opere \u00e8 finora rimasta anonima.\nTraduzione del Corano e di altre opere islamiche.\nLa prima traduzione conosciuta del Corano in una lingua europea faceva parte di una commissione di Pietro il Venerabile, Abate di Cluny per tradurre alcuni testi arabi in lingua latina. Questa traduzione del Corano fu intitolata \"Lex Mahumet pseudoprophete\" e secondo la maggioranza delle fonti Roberto di Ketton ne fu il principale traduttore. Roberto \u00e8 noto per aver operato con tre altri traduttori: Ermanno, Marco da Toledo e Muhammad il Saraceno. La commissione, che fu onorata nel 1143, includeva altri testi islamici oltre al Corano, e di due di essi sembra che Ermanno fosse il principale traduttore.\nAl tempo di Pietro il Venerabile, Ermanno tradusse due trattati: il \"De generatione Muhamet et nutritura eius\" e la \"Doctrina Muhamet\". La traduzione del Corano fu completata da Roberto di Ketton, e sistemata dallo staff dell'Abate di Cluny. Malgrado fosse una traduzione tutt'altro che perfetta, la \"Lex Mahumet pseudoprophete\" rimase lo standard per secoli, circolando in forma di manoscritto prima che nel 1543 fosse edita a Basilea da Theodor Bibliander. In questa edizione la traduzione di Ermanno e quella dei due altri trattati ebbe una prefazione di Martin Lutero.\nAstrologia e astronomia.\nLa prima traduzione a noi nota di Ermanno fu il sesto libro del trattato astrologico - il \"Liber sextus astronomiae\" - dell'autore ebraico-arabo Sahl ibn Bishr. Fu realizzata in Spagna nel 1138 col titolo \"Zaelis fatidica\" (\"Profetizzare\"). Sahl ibn Bishr lo aveva scritto in accordo con l'antica tradizione astrologica greca. I primi cinque libri di Ibn Bishr furono tradotti da Giovanni da Siviglia (Johannes Hispanus) (circa 1090- circa 1150). Il sesto libro mostra tre argomenti tematici che riguardano le influenze sul mondo e i suoi abitanti. L'opera contiene divinazioni basate sui movimenti dei pianeti e delle comete.\nVerso il 1140 Ermanno tradusse in latino l'opera astronomica di Abu Ma'shar al-Balkhi, il \"Kit\u0101b al-madkhal il\u0101 \u02bfilm a\u1e25k\u0101m al nuj\u016bm\" (\"Libro dell'iniziazione alla conoscenza delle disposizioni relative alle stelle\"). L'opera contiene quesiti di filosofia greca, di astronomia islamica e di astrologia orientale, e fu dapprima tradotta in latino da Giovanni da Siviglia nel 1133. La traduzione meno letterale di Ermanno fu pubblicata molto tempo dopo, sotto il titolo \"Liber introductorius in astronomiam Albumasaris, Abalachii\" (Augusta Vindelicorum, Augusta 1489; Venezia 1495 e 1506). Gran parte della traduzione di Ermanno fu copiata da Ruggero di Hereford nel suo \"Liber de arte astronomice iudicandi\".\nErmanno appront\u00f2 una versione delle tavole astronomiche (\"zij\") di Mu\u1e25ammad ibn M\u016bs\u0101 al-Khw\u0101rizm\u012b (di elaborazione sasanide, poi tradotte anche da Adelardo di Bath nel 1126). Tali tavole furono fondamentali per la progettazione scientifica del primo viaggio orceanico di Cristoforo Colombo nel 1492, che port\u00f2 alla scoperta del continente americano.\nContributi originali.\nIl suo contributo originale alla filosofia fu il \"De essentiis\" (\"Sulle essenze\"). In quest'opera Ermanno discetta delle cinque categorie aristoteliche (causa, motus, spatium, tempo, habitudo). Cominci\u00f2 a scrivere questo trattato nel 1143 a Tolosa e lo complet\u00f2 lo stesso anno a B\u00e9ziers. Nel 1982 il libro \u00e8 stato ristampato in Germania.\nAlcune tra le opere attribuite a Ermanno sono:\nNel testo manoscritto del \"De indagatione cordis\" vi sono numerosi nomi di scienziati e studiosi la cui opera \u00e8 stata usata da Ermanno: Abu Ma'shar (787-886), Sahl ibn Bishr, Aomar Tiberia, Abu al-Kindi (801-873), l'astrologo ebreo dell'VIII secolo al-Batrig Mashallah (Messahalla), Hermes e Dorotheos di Sidone. \nMolti autori medievali si riferiscono all'opera di Ermanno, ad esempio Alberto Magno (Albert von Bollst\u00e4dt, Albertus Magnus), maestro di Tommaso d'Aquino, nella sua opera \"Speculum astronomiae\"."}
{"id": "2245015", "revid": "118834", "url": "https://it.wikipedia.org/wiki?curid=2245015", "title": "MOS Technology 6502", "text": ""}
{"id": "2245017", "revid": "300067", "url": "https://it.wikipedia.org/wiki?curid=2245017", "title": "Clemon Johnson", "text": ""}
{"id": "2245022", "revid": "110157", "url": "https://it.wikipedia.org/wiki?curid=2245022", "title": "Plan\u00e1 nad Lu\u017enic\u00ed", "text": "Plan\u00e1 nad Lu\u017enic\u00ed (in tedesco \"Plan an der Lainsitz\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2245023", "revid": "118834", "url": "https://it.wikipedia.org/wiki?curid=2245023", "title": "MOS Technology 6510", "text": ""}
{"id": "2245025", "revid": "113204698", "url": "https://it.wikipedia.org/wiki?curid=2245025", "title": "Sezimovo \u00dast\u00ed", "text": "Sezimovo \u00dast\u00ed (in tedesco \"Alttabor\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale. Nei dintorni della cittadina si trovano le rovine del Castello di Koz\u00ed Hr\u00e1dek."}
{"id": "2245028", "revid": "125910690", "url": "https://it.wikipedia.org/wiki?curid=2245028", "title": "L'esorcista - La genesi", "text": "L'esorcista - La genesi (\"Exorcist: The Beginning\") \u00e8 un film statunitense del 2004 diretto da Renny Harlin. Il lungometraggio narra le vicende di padre Lankester Merrin, interpretato da Stellan Skarsg\u00e5rd.\nTrama.\nIl giovane prete Lankester Merrin, dopo aver lasciato il sacerdozio e fatto un viaggio dai Paesi Bassi all'Egitto per ritrovare la fede perduta dopo le atrocit\u00e0 della seconda guerra mondiale, si unisce a un gruppo di archeologi che lavorano per un collezionista.\nIl collezionista comunica a Merrin di aver trovato in una regione del Kenya, sotto terra, durante gli scavi, una chiesa cristiana bizantina di 1500 anni, commissionando al prete di trovare una reliquia che raffigura un demone mitologico assiro, Pazuzu.\nIn poco tempo Merrin vedr\u00e0 in azione i poteri del Male, e indagando, scoprir\u00e0 che la chiesa \u00e8 stata costruita per intrappolare il demone assiro, ora libero.\nMerrin compir\u00e0 il suo primo esorcismo e far\u00e0 la prima prova di forza con il demone che lo perseguiter\u00e0 fino alla fine.\nProduzione.\nIn origine il film venne girato da Paul Schrader, ma la Morgan Creek Productions, la societ\u00e0 statunitense che produsse il film, non trov\u00f2 il lavoro soddisfacente e licenzi\u00f2 il regista assumendo Renny Harlin al suo posto che lo rigir\u00f2, cambiando anche il cast, e facendone in sostanza un film horror. La versione di Schrader \u00e8 uscita negli Stati Uniti nel 2005 col titolo \"\".\nAlcune scene del film vennero girate a Casablanca in Marocco, mentre altre scene vennero girate negli studi di Cinecitt\u00e0 a Roma.\nAccoglienza.\nIncassi.\nIl film, con un budget di 50 milioni di dollari, ha incassato 41 milioni negli Usa e 36 nel resto del mondo.\nOpere derivate.\nDalla sceneggiatura del film \u00e8 stato tratto un romanzo, scritto da Steven Piziks."}
{"id": "2245033", "revid": "110157", "url": "https://it.wikipedia.org/wiki?curid=2245033", "title": "Sob\u011bslav", "text": "Sob\u011bslav (in tedesco \"Sobieslau\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2245035", "revid": "181699", "url": "https://it.wikipedia.org/wiki?curid=2245035", "title": "Reichelsheim", "text": ""}
{"id": "2245036", "revid": "110157", "url": "https://it.wikipedia.org/wiki?curid=2245036", "title": "Vesel\u00ed nad Lu\u017enic\u00ed", "text": "Vesel\u00ed nad Lu\u017enic\u00ed (in tedesco \"Wesseli an der Lainsitz\" o \"Frohenbruck an der Lainsitz\") \u00e8 una citt\u00e0 della Repubblica Ceca facente parte del distretto di T\u00e1bor, in Boemia Meridionale."}
{"id": "2245037", "revid": "149727", "url": "https://it.wikipedia.org/wiki?curid=2245037", "title": "Reichelsheim (Odenwaldkreis)", "text": ""}
{"id": "2245038", "revid": "599", "url": "https://it.wikipedia.org/wiki?curid=2245038", "title": "Joel Racah", "text": ""}
{"id": "2245040", "revid": "149727", "url": "https://it.wikipedia.org/wiki?curid=2245040", "title": "Reichelsheim (Wetteraukreis)", "text": ""}
{"id": "2245044", "revid": "110157", "url": "https://it.wikipedia.org/wiki?curid=2245044", "title": "Borot\u00edn (Boemia meridionale)", "text": "Borot\u00edn \u00e8 un comune mercato della Repubblica Ceca facente parte del distretto di T\u00e1bor, in Boemia Meridionale."}
{"id": "2245047", "revid": "22989", "url": "https://it.wikipedia.org/wiki?curid=2245047", "title": "Frappe", "text": ""}
{"id": "2245050", "revid": "73843", "url": "https://it.wikipedia.org/wiki?curid=2245050", "title": "Albino Lucatello", "text": "L'ambiente giovanile.\nNato in una modesta famiglia veneziana da Andrea e Teresa Brunello, Lucatello visse i primi anni all'ombra della parrocchia dei Frari, sfogliando i libri d'arte conservati nella sagrestia\n. Frequent\u00f2 l'Istituto d'Arte, ai Carmini, e insieme pratic\u00f2 uno studio assiduo e del tutto personale del ricco \u2018archivio\u2019 che la citt\u00e0 gli offriva: i dipinti delle chiese, dei musei, delle collezioni. Studi intensi e disordinati, che si conclusero nel 1949 con un corso alla Scuola Libera del Nudo tenuto presso l'Accademia di Belle Arti di Venezia, quando Virgilio Guidi, che gli rester\u00e0 poi amico, gli confer\u00ec il primo premio per il disegno. Fu questo a segnare il suo ingresso artistico tra le nuove leve e l'Opera Bevilacqua La Masa gli assegn\u00f2, per undici anni consecutivi, uno studio all'ultimo piano di Palazzo Carminati, a San Stae.\nIl periodo veneziano.\nNell'immediato dopoguerra Venezia fu uno dei centri culturali pi\u00f9 attivi in Italia. Quando Lucatello vi si affacci\u00f2, il Fronte Nuovo delle Arti stava esaurendo la sua forza propulsiva. Ma rest\u00f2 acceso il dibattito tra neorealismo e astrattismo (Pizzinato, Vedova), mentre la politica cercava di insinuarsi nel linguaggio artistico. La visione del mondo di Lucatello fu sempre vicina al destino degli ultimi: da qui il suo interesse nei confronti del partito comunista e comunque per quanto derivava dalle teorie marxiste.\nLucatello inizi\u00f2 a esporre i suoi disegni a carboncino, esplicitamente neorealisti \u2013 i \"Carbonai\", le \"Mondine\", le \"Alluvionate del Polesine\", l\"Operaio dormiente\" \u2013 soprattutto ai concorsi annuali dell'Opera Bevilacqua La Masa, dove nel 1952 ottenne il primo premio. Dalle finestre dello studio dipinse (olio su faesite) una serie di \"Tetti di Venezia\". Tre di questi vennero scelti dalla giuria della Biennale di Venezia, che gli confer\u00ec il Premio Tursi.\nNel 1956 inizi\u00f2 la sua collaborazione con la Esther Robles Gallery di Los Angeles, che gli organizz\u00f2 diverse mostre personali e collettive in California e la partecipazione a una rassegna di pittori europei al Museo d'Arte Contemporanea di Houston, Texas. Il contratto con la galleria californiana si interruppe, dopo\nalcuni anni, bruscamente e senza apparente motivo - ma la causa sarebbe probabilmente da ricercarsi, dato l'atteggiamento politico dell'artista, nel maccartismo dell'America di allora. \nIn Polesine dipinse i \"Delta\", gli \"Stagni\", le \"Donne di Comacchio\". Si trasfer\u00ec per alcuni mesi con la famiglia in un'isola della laguna e fu il momento degli \"Orti a Portosecco\" e delle prime \"Terre grumose\".\nIl periodo friulano.\nNel 1961 cominci\u00f2 a insegnare all'Istituto d'Arte di Udine e si trasfer\u00ec con la famiglia a Tarcento.\nIn quegli anni, attraverso il mondo della scuola (il \u2018Sello\u2019, cos\u00ec si chiamava l\u2019istituto d\u2019arte), strinse rapporti di stima e amicizia con numerosi colleghi, tra cui lo scultore Dino Basaldella (il maggiore dei fratelli, rispetto ad Afro e Mirko), il maestro orafo Sergio Mazzola, il fotografo Riccardo Toffoletti (fondatore del Comitato Tina Modotti), il designer Virgilio Forchiassin e l\u2019illustratrice Alessandra D\u2019Este. \nL'impatto con il nuovo ambiente gli consent\u00ec di affrontare percorsi operativi differenti, essendo la sua pittura indissolubilmente legata alla natura. Riusc\u00ec presto a trovare il giusto equilibrio dipingendo il Tagliamento e le sue sponde erbose, poi vennero i \"Soli\", i \"Momenti di natura\", la \"Dialettica uomo-natura\" fino all'importante periodo degli \"Ostacoli\". Il terremoto del 1976 che gli demol\u00ec lo studio, lo costrinse a una pausa. Per qualche mese riprese il carboncino e ritrasse le \"Terremotate a Grado\". Riaperto lo studio, riprese il lavoro con una serie di \"Nature del Friuli\" e \"Soli\" fino all'ultimo motivo affrontato, quello dei \"Musi\" (la catena montuosa intorno a Tarcento) interrotto bruscamente con la morte.\nNel 1953 aveva sposato Giselda Paulon, diventando il padre di cinque figli.\nNel 1986 il Comune di Venezia dedic\u00f2 ad Albino Lucatello una grande retrospettiva all'Opera Bevilacqua La Masa. Due anni dopo, anche il Comune di Udine gli organizz\u00f2 una vasta rassegna nella Galleria d'Arte Moderna. \nNel 2004 la Regione Friuli Venezia Giulia e il Comune di Tarcento lo ricordarono con una grande mostra realizzata a Villa Moretti di Tarcento, con un'appendice grafica al Museo di Udine. Sue opere sono esposte al Museo d\u2019Arte Moderna Ca\u2019 Pesaro di Venezia, al Contemporary Arts Museum di Houston, al Museo d'Arte Moderna di Zagabria e al Museo di arte moderna e contemporanea di Udine.\nIl pensiero/pittura di Lucatello.\nPur avendo aderito con passione e convinzione al Neorealismo, Lucatello si era da subito persuaso che denunciare le ingiustizie del mondo non sarebbe bastato per cambiarlo e che qualsiasi sensibilizzazione al riguardo sarebbe sempre stata tardiva e insufficiente.\nNulla pu\u00f2 cambiare \u2013 ragionava Lucatello \u2013 se prima l'uomo non porta alla luce se stesso e non comincia a investigare il suo rapporto con la natura e il senso del suo stare al mondo. Vedere, saper guardare, ascoltare il filo \u2018silenzioso\u2019 del passato, possono aprire innumerevoli strade. Virgilio Guidi gi\u00e0 nel 1950 intuisce che \u00abha l'apparenza naturalistica, la giovane indeterminatezza di fronte al problema della natura, ma, in realt\u00e0 la sua struttura non \u00e8 naturalistica [\u2026] ha gi\u00e0 la facolt\u00e0 di rimuovere gli elementi del vero visibile, di escludere i superflui, e di sistemare quelli a lui necessari in una luce necessariamente non accidentale. Questi fatti non appartengono pi\u00f9 strettamente al naturalismo\u00bb.Questa capacit\u00e0 \u2013 di mostrare quello che non si vede in superficie o che viene nascosto da un approccio didascalico \u2013 lo porter\u00e0, attraverso una ricerca formale basata su infinite combinazioni di luce, colore e materia, a un realismo del tutto affrancato dalla mera raffigurazione.. Non tutti ne colgono la portata e tendono ad accostarlo a qualche declinazione dell'arte informale. Una lettura, questa, a cui, gi\u00e0 sul finire degli anni cinquanta, Lucatello contrappone le \"Teiere\", una ventina di quadri in cui, nel delta del fiume, inserisce provocatoriamente un'improbabile teiera senz'altro visibile nella sua rassicurante riconoscibilit\u00e0. Persistendo in questa direzione, il pensiero/pittura di Lucatello trova la sua maturit\u00e0 tra la fine degli anni sessanta e gli inizi degli anni settanta. La ricerca si fa pi\u00f9 profonda e attenta al particolare, al dettaglio, al frammento tanto da portare al punto pi\u00f9 alto la libert\u00e0 della forma da ogni suo significato apparente. Lucatello cos\u00ec ci parla di noi, ma di un noi fuori dal tempo della cronaca, del progresso, della scienza e tanto pi\u00f9 della tecnica. Parla di noi: che siamo fatti di segni e di impronte, di un vissuto strati\ufb01cato che viene da lontano e che anticipa ogni nostro nuovo agire. Questi segni, che sono universali e che sono la nostra storia, li abbiamo dentro ma tendiamo a ignorarli \ufb01no a dimenticarli. Sembrano irraggiungibili e invece sono a portata di mano. Vanno cercati proprio in quello che siamo: natura, biologia, corpo, anima, intelligenza, sentimento, inconscio, paura, confronto, amore.\nAlbino Lucatello, con la sua pittura, tira fuori questi segni e, mostrandoceli, ci fa dialogare con quel \u2018prima\u2019 di cui siamo fatti, perch\u00e9 \u2013 ci dice \u2013 non pu\u00f2 esserci relazione se non si comincia dal singolo, dall'individuo. Il \u2018noi\u2019 non \u00e8 una conquista cos\u00ec scontata. Prima, dev'esserci un chiedersi conto; non si tratta di eludere il contesto, tutt'altro. Per fare, c'\u00e8 bisogno di concentrazione, di ascolto, di quell'aprirsi della mente fatto di gioia, di consapevolezza e di comprensione, ma anche di fatica e di dolore.\nNon c'\u00e8 predestinazione, ma solo ripetuti e ineludibili interrogativi che nelle opere di Lucatello prendono forme diverse in ciascuno dei suoi diversi \u2018periodi\u2019. Tante sollecitazioni e, per noi, altrettante domande. Muovendo da una realt\u00e0 complessa, piena e dirompente, man mano Lucatello si concentra sull'essenziale e di quella realt\u00e0 ci consegna il concetto, il pensiero, la sintesi, in un'operazione di sottrazione che, con la forza e il rigore del tono su tono, del nero su nero, del bianco su bianco, arriva a togliere tutto ci\u00f2 che \u00e8 super\ufb02uo e banale. \nUna realt\u00e0 che ci porta a una dimensione di quel tempo, indeterminato e universale, che non \u00e8 solo inesorabile scorrimento, ma \u00e8 essenza di ci\u00f2 che \u00e8 stato e possibilit\u00e0 di ci\u00f2 che sar\u00e0; perch\u00e9 c'\u00e8 sempre un'alternativa, un'altra possibilit\u00e0. Capita, tuttavia, che il possibile cammino che ci unisce al mondo venga intralciato dalle strutture e dalle sovrastrutture sociali che, invece di liberarci, ci intrappolano in un'esistenza senza progetto. Ecco allora altri segni di Lucatello, come i neri, gli \"Ostacoli\", o alcuni volti che chiedono di riprendere quel cammino, andando oltre e superando tutto ci\u00f2 che si frappone tra noi e la vita.\nCon la sua arte Lucatello ha testimoniato una concezione laica della vita, sempre in ascolto di tutte le forze che ci muovono: \u00abQui c'\u00e8 un senso mistico, un'attesa forse inconsciamente religiosa, che di continuo cerca il confronto con la materia e, nel confronto e nell'urto, le infonde un'anima poetica, un indubbio significato spirituale\u00bb."}
{"id": "2245052", "revid": "104458", "url": "https://it.wikipedia.org/wiki?curid=2245052", "title": "Rossland", "text": "Rossland \u00e8 una citt\u00e0 canadese che si trova nel Distretto regionale di Kootenay Boundary, una regione della Columbia Britannica. Il nome deriva da quello del minatore Ross Thompson, che la fond\u00f2 nel 1890. Nel 2006 contava 3.278 abitanti; posta a un'altitudine superiore a 1000\u00a0m s.l.m., \u00e8 una stazione sciistica che in passato ha anche ospitato gare della Coppa del mondo di sci alpino."}
{"id": "2245053", "revid": "767487", "url": "https://it.wikipedia.org/wiki?curid=2245053", "title": "Mal\u0161ice", "text": "Mal\u0161ice \u00e8 un comune mercato della Repubblica Ceca facente parte del distretto di T\u00e1bor, in Boemia Meridionale."}
{"id": "2245056", "revid": "339392", "url": "https://it.wikipedia.org/wiki?curid=2245056", "title": "Rohrbach (Sankt Ingbert)", "text": ""}
{"id": "2245062", "revid": "110157", "url": "https://it.wikipedia.org/wiki?curid=2245062", "title": "Sembach", "text": "Sembach \u00e8 un comune di 1.172 abitanti della Renania-Palatinato, in Germania.&lt;br&gt;\nAppartiene al circondario (\"Landkreis\") di Kaiserslautern (targa KL) ed \u00e8 parte della comunit\u00e0 amministrativa (\"Verbandsgemeinde\") di Enkenbach-Alsenborn."}
{"id": "2245067", "revid": "149727", "url": "https://it.wikipedia.org/wiki?curid=2245067", "title": "Spiesen", "text": ""}
{"id": "2245070", "revid": "599", "url": "https://it.wikipedia.org/wiki?curid=2245070", "title": "Bernardino Gaetano Scorza", "text": ""}
{"id": "2245071", "revid": "599013", "url": "https://it.wikipedia.org/wiki?curid=2245071", "title": "Falcata", "text": "Con il termine falcata si indica il movimento compiuto dalle gambe dal momento in cui il piede lascia il contatto con il suolo e lo riacquista, di notevole importanza durante una prova a livello agonistico di atletica leggera.\nFasi.\nSi riscontrano alcune fasi nella realizzazione della falcata:\nFattori.\nElementi che variano l'andatura sono 'elevazione dei ginocchi e la posizione del bacino rispetto al suolo.\nLa sua efficacia dipende da due fattori:\nAll'aumentare di uno corrisponde una diminuzione dell'altro.\nConsiderando una corsa di 100 metri , la \"frequenza\" \u00e8 maggiore nei primi 15 e 20 metri , la velocit\u00e0 intorno ai 40 e l'l\"'ampiezza\" negli ultimi metri. Si \u00e8 calcolato la differenza fra una normale falcata e quella dei professionisti durante le corse arriva anche ai 21 cm .\nPi\u00f9 la distanza \u00e8 grande, pi\u00f9 la falcata del corridore tende a diventare radente. Fra gli atleti che si evidenziarono in tal senso vi fu Alberto Juantorena, vincitore dei 400 e 800 metri alle olimpiadi estive di Montr\u00e9al 1976."}
{"id": "2245076", "revid": "599013", "url": "https://it.wikipedia.org/wiki?curid=2245076", "title": "Sprint", "text": "Con il termine di origine inglese sprint si vuole indicare la velocit\u00e0 che si acquista durante la fase finale di una corsa. Il termine viene utilizzato soprattutto nelle gare di velocit\u00e0.\nStoria.\nPer quanto riguarda la corsa, si racconta della prima gara avvenuta nel XV secolo a.C. organizzata, secondo il mito da Ercole fra 4 persone. Molti anni dopo venne creato, nella seconda met\u00e0 del XIX secolo, il cronometro, strumento necessario per la registrazione dei tempi.\nAtletica leggera.\nPer l'atletica leggera esistono diverse posizioni iniziali che permettono uno sprint diverso. Lo statunitense Charles Sherrill nel 1888 fu il primo a utilizzare la posizione accovacciata.\nNuoto.\nI 100 metri stile libero vengono considerati una forma di sprint prolungato, per lo sprint in tali casi si utilizzano gare con una distanza inferiore.\nAltri sport.\nNegli altri sport, lo sprint interviene solo come momento di accelerazione in vista del traguardo, come nel ciclismo, in cui si ha la cosiddetta \"volata\", nello sci di fondo, nel pattinaggio di velocit\u00e0 (su ghiaccio e in linea) e nel canottaggio, in cui si parla pi\u00f9 propriamente di \"rush\". Si parla di sprint anche nella canoa/kayak, per le prove sui 1000 metri."}
{"id": "2245077", "revid": "729019", "url": "https://it.wikipedia.org/wiki?curid=2245077", "title": "Contectopalatus atavus", "text": "Il contectopalato (Contectopalatus atavus) \u00e8 un rettile marino estinto, appartenente agli ittiosauri. Visse nel Triassico medio (circa 230 milioni di anni fa) e i suoi resti sono stati ritrovati in Germania.\nDescrizione.\nCon una lunghezza di oltre quattro metri, questo animale era di dimensioni pi\u00f9 che doppie rispetto a quelle dei suoi stretti parenti, i mixosauridi. L'aspetto del contectopalato era molto simile a quello degli altri ittiosauri primitivi: corpo relativamente snello, cranio allungato, zampe trasformate in pinne. Il cranio, per\u00f2, era molto diverso da quello degli altri mixosauridi: era infatti presente un'alta cresta sagittale sulla sommit\u00e0, forse utilizzata come zona di inserzione per potenti muscoli della bocca.\nClassificazione.\nIl genere \"Contectopalatus\" \u00e8 stato descritto nel 1998 da Maisch e Matzke, ed \u00e8 stato riconosciuto immediatamente come un appartenente alla primitiva famiglia dei mixosauridi. Si \u00e8 sempre pensato che questa famiglia occupasse una posizione basale all'interno del gruppo degli ittiosauri, ma \"Contectopalatus\" dimostra di essere un animale specializzato, dalle caratteristiche troppo evolute per poter essere un antenato dei successivi ittiosauri.\nStile di vita.\nIl contectopalato era senza dubbio un predatore, che si cibava di pesci e altri animali marini. La forma del cranio suggerisce che questo animale possedesse potenti muscoli adduttori, che percorrevano l'intero cranio fino alla zona delle narici esterne. Questi muscoli avrebbero permesso di aumentare notevolmente la forza del morso: gli studiosi, quindi, suppongono che il contectopalato si cibasse di prede dal guscio particolarmente duro, come le ammoniti. \u00c8 possibile, inoltre, che questo rettile predasse anche ittiosauri pi\u00f9 piccoli."}
{"id": "2245080", "revid": "36426", "url": "https://it.wikipedia.org/wiki?curid=2245080", "title": "Badia al Fango", "text": ""}
{"id": "2245082", "revid": "767487", "url": "https://it.wikipedia.org/wiki?curid=2245082", "title": "Archaeonectrus rostratus", "text": "L'archeonectro (Archaeonectrus rostratus) \u00e8 un rettile marino estinto, appartenente ai plesiosauri. Visse nel Giurassico inferiore (Sinemuriano, circa 190 milioni di anni fa); i suoi resti sono stati ritrovati in Inghilterra e forse in Siberia.\nDescrizione.\nLungo poco meno di quattro metri, questo animale era un predatore marino dalle caratteristiche ben adattate all'ambiente acquatico. Il corpo era piuttosto appiattito e tozzo, mentre le zampe erano trasformate in pinne; quelle anteriori erano un po' pi\u00f9 corte di quelle posteriori. La coda era corta e dotata di vertebre compresse verticalmente, a suggerire la presenza di una pinna caudale. Il cranio era lungo e dotato di fauci molto grandi, con denti conici appuntiti e curvati all'indietro. Il collo era insolitamente corto, ed era lungo solo una volta e mezzo il cranio.\nClassificazione.\nNon \u00e8 chiaro a quale gruppo di plesiosauri appartenesse l'archeonectro; potrebbe essere stato il pi\u00f9 antico rappresentante di quel gruppo noto come pliosauroidi, dotati di collo corto e crani lunghi, come farebbero ipotizzare alcune caratteristiche (oltre a cranio e collo, anche le zampe anteriori pi\u00f9 corte). \u00c8 anche possibile, per\u00f2, che questo animale abbia sviluppato queste caratteristiche indipendentemente dai pliosauri veri e propri, e che questo sia un caso di convergenza evolutiva. Le caratteristiche vertebre compresse erano gi\u00e0 state notate nel 1865 da Richard Owen, che descrisse per primo questo animale ritenendolo un appartenente del genere \"Plesiosaurus\". Secondo alcuni studi cladistici recenti (Benson e Druckenmiller, 2013) \"Archaeonectrus\" sarebbe un rappresentante dei romaleosauridi, un gruppo di plesiosauri primitivi caratterizzati da collo moderatamente allungato e da una testa piuttosto grande.\nStile di vita.\nSenza dubbio l'archeonectro era un predatore marino piuttosto efficiente; rispetto ad altri plesiosauri primitivi del periodo (come \"Attenborosaurus\"), \u00e8 probabile che \"Archaeonectrus\" fosse pi\u00f9 specializzato nel cacciare prede di grosse dimensioni. I resti fossili sono stati ritrovati nella formazione di Charmouth, in Inghilterra, che all'epoca ospitava una regione subtropicale."}
{"id": "2245084", "revid": "125817111", "url": "https://it.wikipedia.org/wiki?curid=2245084", "title": "Un maggiolino tutto matto", "text": "Un Maggiolino tutto matto (\"The Love Bug\", talvolta distribuito con il titolo Il Maggiolino tutto matto) \u00e8 un film della Walt Disney del 1968 diretto da Robert Stevenson.\nIl film \u00e8 il primo episodio della serie Disney di grande successo con protagonista Herbie il Maggiolino.\nTrama.\nSan Francisco, anni '60: Jim Douglas \u00e8 un pilota in declino, ridottosi a competere nei demolition derby. Vive in una vecchia stazione dei pompieri, assieme al suo amico Tennessee Steinmetz: quest'ultimo ha appreso le virt\u00f9 del buddhismo dai monaci del Tibet.\nDopo aver distrutto la propria macchina in una gara, Douglas decide di partecipare a una nuova corsa, ma poich\u00e9 Tennessee ha trasformato la sua Edsel in una scultura astratta, Jim si dirige alla ricerca di un nuovo veicolo di basso costo. Entrato in un concessionario di auto europee di alta gamma, dopo aver adocchiato la bella assistente Carole Bennett, fa conoscenza con l'arrogante proprietario Peter Thorndyke al quale chiede se c'\u00e8 una semplice auto che costi 75 dollari massimo 80 e non di pi\u00f9. Essendo un concessionario di macchine lussuose e costose, Jim viene immediatamente messo alla porta da Thorndyke. Subito dopo a Jim si avvicina, come per magia, un Volkswagen Maggiolino bianco venuto dall'officina sul retro del negozio. Carole spiega che un giorno una facoltosa signora, che aveva acquistato l\u00ec una nuova auto, aveva le chiesto di procurare un'utilitaria per la propria cameriera, ovvero il Maggiolino, il quale era stato rimandato indietro la mattina stessa per \"delle noie meccaniche\". Thorndyke non appena vede il Maggiolino va su tutte le furie e ordina ai suoi dipendenti di riportarlo nell'officina dandogli pure un calcio, essendo l'utilitaria considerata da lui un'auto semplice e non degna di essere esposta insieme alle altre. Jim prende le difese della macchina, la quale segue il suo tram fin sotto casa. La mattina dopo Jim \u00e8 accusato dalla Polizia di furto d'auto aggravato, riesce a trovare un accordo grazie a Carole e acquista l'auto a rate.\nJim ben presto scopre che l'auto diviene a volte del tutto incontrollabile. Mentre lui pensa a una truffa, Tennessee ritiene che dipenda dalla presenza di \"un'anima\" in taluni oggetti: per questo cerca di fare amicizia con il Maggiolino e gli d\u00e0 il nome di Herbie. Jim inizia ad apprezzare la macchina, quando scopre che essa sta cercando di far mettere insieme lui e Carole. Inoltre il Maggiolino ha doti velocistiche incredibili, perfette per tornare a gareggiare. Nel mondo delle corse ritrovano Thorndyke, che, finalmente notato il potenziale del Maggiolino, scommette sul loro successo e perde le restanti rate dell'auto. Dopo una sequela di umilianti sconfitte, Thorndyke convince Carole a portare Jim a un appuntamento. Dopo aver fatto ubriacare Tennessee a furia di brindisi di caff\u00e8 irlandese (caff\u00e8, whisky e panna), Thorndyke versa abbondanti tazze di bevanda nel serbatoio dell'auto. Il giorno dopo Herbie si inchioda prima del traguardo, mentre Thorndyke vince.\nQuella sera Jim torna a casa con una Lamborghini 400GT nuova di zecca, dopo aver accettato di vendere Herbie a Thorndyke. Jim sostiene di aver bisogno di una \"vera automobile\" per correre la El Dorado Race, ma tutti lo trattano da incosciente. Herbie in impeto di gelosia tampona la nuova auto (adesso una Jaguar E-Type coup\u00e9) fino a distruggerla e fugge. All'arrivo di Thorndyke Jim si dirige all'inseguimento di Herbie. Il Maggiolino, dopo essere stato ritrovato da Thorndyke ed essere scampato allo smantellamento, corre per la citt\u00e0 demolendo Chinatown e cerca di gettarsi dal Golden Gate Bridge; nel cercare di impedirlo, Jim rischia di cadere e viene salvato dall'auto.\nPresi in consegna dalla Polizia, vengono condannati a un grosso risarcimento per aver distrutto il negozio del signor Wu. Tennessee, che ha imparato il cinese dai monaci, capisce che il signor Wu \u00e8 un appassionato di corse, che accetterebbe Herbie in permuta per i danni. Jim avanza una controproposta: se la loro squadra riuscir\u00e0 a vincere la El Dorado, il signor Wu si terr\u00e0 il premio e rivender\u00e0 loro Herbie al prezzo simbolico di un dollaro. La risposta di Wu \u00e8 \"Adesso s\u00ec che parli la mia lingua!\".\nLa El Dorado si svolge in due tappe, tra la Sierra Nevada fino alla Yosemite Valley e ritorno. Prima della partenza, Thorndyke e il signor Wu fanno una seconda scommessa, i cui termini non vengono presentati. Thorndyke, con il suo assistente Havershaw per copilota, sfodera ogni possibile sporco trucco: al termine della prima tappa, Herbie arriva al traguardo per miracolo, a notte fonda e senza due ruote. Nonostante gli sforzi di Tennessee, sembra che l'auto sia troppo danneggiata per continuare la gara. Thorndyke viene a esigere il pagamento della scommessa (che lo rende nuovo proprietario), ma Herbie si rianima e lo costringe alla fuga.\nIl giorno dopo, sfruttando una serie di insolite scorciatoie, Herbie si riporta in testa alla gara. Sull'ultimo chilometro, la carrozzeria si spezza in due. La parte posteriore, con a bordo Tennessee e il motore, taglia il traguardo appena prima di Thorndyke, mentre l'anteriore arriva appena dopo. Herbie conquista contemporaneamente il primo e il terzo posto.\nGrazie alla scommessa, Wu \u00e8 divenuto proprietario dell'autosalone di Thorndyke (con Tennessee come assistente). Thorndyke e il suo assistente sono ridotti a fare i meccanici. Nel frattempo, Herbie \u00e8 stato perfettamente riparato e parte per il viaggio di nozze di Jim e Carole.\nLa serie.\nLa serie cinematografica \u00e8 poi proseguita con:\nQueste pellicole furono seguite poi da una mini-serie TV, \"Herbie, the Love Bug\", nel 1982, e da un film per la TV, \"Il ritorno del maggiolino tutto matto\", nel 1997.\nNel 2005 \u00e8 uscito poi il VI episodio della serie:\nQuest'ultimo film ha anche ispirato due videogiochi: \"\" (2005), gioco per Game Boy Advance basato direttamente sull'ultimo film, e \"Disney's Herbie Rescue Rally\" (2007), gioco per Nintendo DS la cui trama \u00e8 originale."}
{"id": "2245085", "revid": "22356", "url": "https://it.wikipedia.org/wiki?curid=2245085", "title": "Goronyosaurus nigeriensis", "text": "Il goronyosauro (Goronyosaurus nigeriensis) \u00e8 un rettile marino estinto, appartenente ai mosasauri. Visse nel Cretaceo superiore (circa 70 milioni di anni fa). I suoi resti sono stati ritrovati in Nigeria, nello Stato di Sokoto.\nDescrizione.\nCome tutti i mosasauri, il goronyosauro (lungo circa 8 metri) possedeva un corpo estremamente adattato alla vita acquatica: lungo e sottile, questo era circondato da quattro arti accorciati e trasformati in pinne, mentre la lunga coda era appiattita lateralmente. Esternamente il cranio doveva richiamare nell'aspetto quello degli altri mosasauri (lungo e stretto), ma possedeva una serie di caratteristiche uniche: il muso, ad esempio, non era appuntito, ma terminava in una sorta di cilindro allungato. Le mascelle dovevano essere particolarmente potenti. I denti, particolarmente grandi, erano organizzati in modo simile a quello dei coccodrilli, e i caniniformi andavano a intersecarsi fra loro; quando la bocca era chiusa, i denti caniniformi erano riposti in appositi \"buchi\". Gli occhi erano relativamente piccoli, ma il senso dell'odorato doveva essere particolarmente sviluppato.\nClassificazione.\n\u00c8 incerto a quale gruppo di mosasauri appartenesse il goronyosauro; le caratteristiche uniche del cranio non permettono una classificazione sicura; probabilmente questo animale rappresenta un ramo iperspecializzato della famiglia dei mosasauridi, apparso verso la fine del Cretaceo.\nStile di vita.\nUno studio di Lingham-Soliar del 1999 ha provato a ipotizzare che tipo di predatore fosse il goronyosauro. Probabilmente questo animale cacciava in modo molto simile ai coccodrilli odierni, tendendo agguati alle prede per poi scuoterle violentemente e tagliandole con i grandi denti. Secondo lo studio, i denti e il cranio di questo animale non erano adatti a cozzare contro le ossa, ma a penetrare nella carne; i denti caniniformi, in particolare, erano costruiti in modo tale da risultare una temibile trappola."}
{"id": "2245089", "revid": "30297", "url": "https://it.wikipedia.org/wiki?curid=2245089", "title": "Gigi &quot;Mr. T-Bone&quot; De Gaspari", "text": ""}
{"id": "2245090", "revid": "22475", "url": "https://it.wikipedia.org/wiki?curid=2245090", "title": "Eurycleidus arcuatus", "text": "L'euricleido (Eurycleidus arcuatus) \u00e8 un rettile marino estinto, appartenente ai plesiosauri. Visse nel Giurassico inferiore (Hettangiano, circa 200 milioni di anni fa) e i suoi resti fossili sono stati ritrovati nella localit\u00e0 di Lyme Regis, in Inghilterra.\nDescrizione.\nCon una lunghezza di almeno 4 metri, questo animale doveva essere un predatore notevole. Il corpo appiattito era dotato di quattro zampe trasformate in pagaie, mentre il cranio era dotato di ampie fauci e denti appuntiti. Il collo non era lungo come quello degli altri plesiosauri, anche se era pi\u00f9 lungo di quello dei pliosauri. La coda era corta.\nFossili e classificazione.\nNoto per uno scheletro descritto nel 1840 da Richard Owen come \"Plesiosaurus arcuatus\", questo animale \u00e8 stato in seguito riclassificato come un genere a s\u00e9 stante nel 1994 da Cruickshank. Le caratteristiche dell'euricleido non permettono di stabilire se questa forma appartenesse ai plesiosauri veri e propri oppure ai pliosauri, dal collo corto e la testa grossa. In particolare, le ossa della parte posteriore del cranio richiamano quelle dei plesiosauri, mentre i grandi denti anteriori sono tipici dei pliosauri. Secondo Cruickshank, probabilmente l'euricleido era una forma intermedia, come l'affine \"Archaeonectrus\".\nIl fossile mostra uno scarso grado di fusione nelle ossa del cranio: secondo Cruickshank, questo fatto indica che lo scheletro apparteneva a un esemplare immaturo; se cos\u00ec fosse, un esemplare adulto avrebbe superato di molto i 4 metri di lunghezza. Ricerche pi\u00f9 recenti sembrano indicare l'appartenenza di \"Eurycleidus\" ai romaleosauridi, un gruppo di plesiosauri arcaici (Benson et al., 2012)."}
{"id": "2245092", "revid": "594360", "url": "https://it.wikipedia.org/wiki?curid=2245092", "title": "Dashi", "text": "Il dashi ( o ) \u00e8 un leggero e limpido brodo di pesce, indispensabile nella cucina giapponese, usato come base di minestre e come ingrediente liquido di molte preparazioni.\nIl dashi forma la base per la zuppa di miso, il brodo chiaro, i noodles in brodo, e molte altre preparazioni come i tamagoyaki (omelette giapponesi).\nPreparazione e varianti.\nLa ricetta tipica del dashi \u00e8 un brodo semplice, fatto facendo bollire del kombu (alga commestibile) e grattugiando con un apposito utensile, il kezurikatsuo, del tonnetto striato secco, affumicato e fermentato (in giapponese detto katsuobushi), filtrando poi il tutto.\nIl dashi fresco al giorno d'oggi \u00e8 raro anche in Giappone, visto che \u00e8 sempre pi\u00f9 diffuso l'utilizzo di quello istantaneo, granulato o liquido, come sostituto.\nAltri tipi di brodo dashi sono fatti facendo bollire in acqua alghe e sardine affumicate, niboshi, o insieme a dei funghi shiitake per molte ore, e dopo filtrando il tutto.\nNel 1908, lo strano e forte sapore del dashi fu identificato da Kikunae Ikeda come \"umami\", il \"quinto sapore\", attribuito all'unico recettore umano corrispondente all'acido glutammico."}
{"id": "2245094", "revid": "22356", "url": "https://it.wikipedia.org/wiki?curid=2245094", "title": "Brachauchenius lucasi", "text": "Il bracauchenio (Brachauchenius lucasi) era un grande rettile marino estinto, appartenente ai plesiosauri. Visse nel Cretaceo superiore (circa 90 milioni di anni fa). I suoi resti sono stati ritrovati in Nordamerica (Kansas e Texas).\nDescrizione.\nQuesto animale (il cui nome scientifico significa \u201ccollo corto\u201d) fu uno degli ultimi grandi plesiosauri dal cranio grande e il collo corto, noti come pliosauri. Le dimensioni erano imponenti: il solo cranio superava il metro di lunghezza, e l'intero animale raggiungeva gli otto metri. Il corpo era grande e tozzo, dotato di grandi pinne vagamente romboidali e appiattite. Il cranio, di forma triangolare, era dotato di un'impressionante serie di denti lunghi e acuminati e terminava in un muso appuntito, contrariamente ad altri pliosauri. Il collo era particolarmente robusto e corto, con solo undici vertebre cervicali.\nClassificazione.\nDescritto per la prima volta nel 1903 da Samuel Williston, questo animale \u00e8 stato classificato come un rappresentante del gruppo dei pliosauri. Le caratteristiche del cranio, tuttavia, hanno spinto alcuni studiosi a ritenere che questo animale potesse essere un discendente degli elasmosauridi a collo lungo, che solo in seguito svilupp\u00f2 un collo corto e una testa grossa, andando a riempire cos\u00ec la nicchia ecologica dei superpredatori marini lasciata vacante dai pliosauri giganti come \"Pliosaurus\" e \"Liopleurodon\". \u00c8 probabile, per\u00f2, che il bracauchenio fosse un pliosauro a tutti gli effetti, e che fosse strettamente imparentato con \"Kronosaurus\". Un altro pliosauro cretaceo, ancora pi\u00f9 grande di \"Brachauchenius\", \u00e8 \"Megacephalosaurus\".\nPaleoecologia.\nIl bracauchenio doveva essere uno dei massimi predatori del braccio di mare noto come canale interno occidentale, che nel corso del Cretaceo superiore si era formato in Nordamerica. Probabilmente le sue prede erano costituite da grossi pesci (\"Xiphactinus\"), altri rettili marini pi\u00f9 piccoli (mosasauri come \"Platecarpus\"), grandi cefalopodi (\"Tusoteuthis\") e occasionalmente uccelli marini come \"Hesperornis\"."}
{"id": "2245097", "revid": "767487", "url": "https://it.wikipedia.org/wiki?curid=2245097", "title": "Hydrotherosaurus alexandrae", "text": "L'idroterosauro (Hydrotherosaurus alexandrae) \u00e8 un rettile marino estinto, appartenente ai plesiosauri. Visse nel Cretaceo superiore (Maastrichtiano, circa 70 milioni di anni fa) e i suoi resti sono stati ritrovati in Nordamerica (California, contea di Fresno).\nDescrizione.\nIl collo di questo animale era eccezionalmente lungo, come quello di tutti gli elasmosauridi: vi erano 63 vertebre cervicali, mentre quelle dorsali erano solo 17. In ogni caso, questo non era il record per gli elasmosauri: lo stesso \"Elasmosaurus\", ad esempio, possedeva un collo costituito da pi\u00f9 di 70 vertebre. L'idroterosauro era in ogni caso un animale di notevoli dimensioni: la lunghezza poteva infatti arrivare a 13 metri, e ci\u00f2 lo rendeva uno degli elasmosauri pi\u00f9 grandi. Il lunghissimo collo era molto sottile e sosteneva una piccola testa (lunga 33 centimetri) dotata di numerosi denti aguzzi e allungati. Come in tutti i plesiosauri, le zampe erano a forma di pagaie e la coda era corta.\nUna caratteristica distintiva di \"Hydrotherosaurus\" era data dalle vertebre, piuttosto basse e strette nella parte anteriore, ma pi\u00f9 larghe e alte alla base rispetto a quelle degli altri elasmosauri.\nClassificazione.\n\"Hydrotherosaurus\" venne descritto per la prima volta da Samuel P. Welles nel 1943, sulla base di uno scheletro completo di cranio ritrovato nella formazione Moreno della contea di Fresno, in California. Secondo Welles, l'idroterosauro era un tipico rappresentante della famiglia degli elasmosauridi, un gruppo di plesiosauri dotati di colli eccezionalmente allungati grazie ai quali potevano arpionare i pesci che passavano nelle vicinanze.\nNel ricostruire \"Hydrotherosaurus\", Welles diede alle costole un angolo incurvato all'indietro, in maniera simile a quella degli odierni coccodrilli; lo studioso pens\u00f2 che la classica ricostruzione dei plesiosauri con il corpo largo e piatto simile a quello delle tartarughe (con le costole quasi ad angolo retto) fosse il risultato di un'interpretazione sbagliata dei fossili, basata sulla distorsione \"post mortem\" degli scheletri. Studi successivi dimostrarono invece l'errore di Welles.\nPaleobiologia.\n\"Hydrotherosaurus\" doveva essere un predatore marino che viveva lungo le coste, come indicato dalla morfologia del suo scheletro. Insieme ai resti fossili sono stati ritrovati numerosi gastroliti, che potevano aiutare l'animale a governare la galleggiabilit\u00e0, e alcuni resti di pesci nella regione dello stomaco.\nSignificato del nome.\nIl nome generico \"Hydrotherosaurus\" deriva dalle parole greche \"hydrotheras\" (\"pescatore\") e \"sauros\" (\"lucertola\"), alludendo chiaramente allo stile di vita di questo animale. L'epiteto specifico, alexandrae, \u00e8 in onore di Annie Montague Alexander (1867-1950), una collezionista di fossili e patrocinatrice che contribu\u00ec notevolmente ai lavori sui vertebrati fossili degli Stati Uniti occidentali."}
{"id": "2245100", "revid": "118834", "url": "https://it.wikipedia.org/wiki?curid=2245100", "title": "Original Amiga chipset", "text": ""}
{"id": "2245101", "revid": "767487", "url": "https://it.wikipedia.org/wiki?curid=2245101", "title": "Pluridens", "text": "Il pluridente (gen. Pluridens) \u00e8 un rettile marino estinto appartenente ai mosasauri. Visse nel Cretaceo superiore (Campaniano - Maastrichtiano, circa 75 - 70 milioni di anni fa). I suoi resti fossili sono stati ritrovati in Niger e in Nigeria.\nDescrizione.\nCome tutti i mosasauri, il pluridente doveva essere dotato di un corpo allungato e piuttosto sottile, con zampe trasformate in pinne e una coda lunga e compressa lateralmente. Il cranio era per\u00f2 dotato di numerosissimi piccoli denti, in numero quasi doppio rispetto a quello normalmente conosciuto per i mosasauri (nella mandibola ne erano presenti pi\u00f9 di 28). Gli unici resti fossili ritrovati sono un paio di mandibole lunghe e snelle con denti, le cui dimensioni fanno supporre un animale lungo circa 8-9 metri.\nClassificazione.\n\"Pluridens\" venne descritto per la prima volta nel 1998, sulla base di una mandibola ritrovata in Niger, nella formazione Farin-Doutchi. La specie tipo \u00e8 P. walkeri. Successivamente venne ritrovata un'altra mandibola simile, nei pressi di Calabar in Nigeria in livelli un poco pi\u00f9 antichi. Questa mandibola fu attribuita in seguito a una nuova specie, P. calabaria. \nLa mandibola di Calabar assomiglia a quella di \"P. walkeri\" nell'essere lunga e stretta anteriormente con una parte subdentale poco profonda, e nell'avere piccoli e numerosi denti ricurvi con fossette di sostituzione posizionate medialmente. Tuttavia mancano molte delle caratteristiche derivate che caratterizzano \"P. walkeri\", come la mandibola estremamente lunga e diritta, l'estrema sporgenza laterale e la sezione subcircolare del dentale, la forte espansione trasversale delle teche dentali e l'estrema riduzione nelle dimensioni e l'aumento del numero di denti. \"Pluridens\" \u00e8 considerato un membro molto specializzato degli Halisaurinae, un gruppo di mosasauri solitamente di piccole dimensioni.\nPaleobiologia.\n\u00c8 stato ipotizzato che questo animale non fosse un predatore di pesci e di rettili marini come generalmente erano i suoi stretti parenti, ma fosse piuttosto un cacciatore di piccole prede: i suoi denti, infatti, sembrerebbero essere stati adatti alla cattura di pesci di piccole dimensioni e di invertebrati dal guscio sottile. Probabilmente era un predatore che tendeva agguati e che si muoveva rapidamente con un guizzo della potente coda appiattita, una volta individuata la preda."}
{"id": "2245102", "revid": "118834", "url": "https://it.wikipedia.org/wiki?curid=2245102", "title": "Strada Statale 7 Via Appia", "text": ""}
{"id": "2245106", "revid": "767487", "url": "https://it.wikipedia.org/wiki?curid=2245106", "title": "Carinodens", "text": "Il carinodente (gen. Carinodens) \u00e8 un rettile marino estinto appartenente ai mosasauri. Visse nel Cretaceo superiore (Campaniano/Maastrichtiano, circa 80-70 milioni di anni fa). I suoi resti sono stati ritrovati in Belgio, nei Paesi Bassi, in Marocco e in Giordania.\nDescrizione.\nCome tutti i mosasauri, questo rettile possedeva un corpo ben adattato alla vita acquatica. Le zampe erano trasformate in strutture simili a pinne, mentre la coda era allungata e appiattita lateralmente. Il corpo, rispetto a quello di molti altri mosasauri, doveva essere pi\u00f9 corto e robusto. Era per\u00f2 il cranio a possedere le caratteristiche pi\u00f9 notevoli, in particolare la dentatura. I denti anteriori erano di forma classica, appuntita, mentre quelli mediani erano triangolari e quelli posteriori erano rettangolari. La forma di questi denti, e la loro superficie rugosa, erano evidentemente adattamenti a un tipo di dieta molto particolare. La lunghezza di questo animale doveva aggirarsi intorno ai 3,5 metri.\nClassificazione.\nQuesto animale \u00e8 stato descritto per la prima volta nel 1924 da Louis Dollo, che appose al materiale fossile il nome di Compressidens. Nel 1969 Thurmond dovette cambiarlo in \"Carinodens\", poich\u00e9 il nome \"Compressidens\" era gi\u00e0 stato utilizzato per un altro animale.\nIl carinodente era un rappresentante atipico dei mosasauri, grandi lucertole marine predatrici che dominarono i mari di fine Cretaceo. All'interno del gruppo, \"Carinodens\" non sembra avere particolari affinit\u00e0 con nessuna forma se non con \"Globidens\", un altro mosasauro dotato di dentatura simile (e ancor pi\u00f9 arrotondata) ma di dimensioni maggiori, vissuto anch'esso negli stessi luoghi e nello stesso periodo. Un'altra forma affine \u00e8 l'altrettanto piccolo \"Harranasaurus\", della Giordania.\nIn Europa sono note due specie di \"Carinodens\": C. belgicus e C. fraasi, simili fra loro. Secondo alcuni studi (Kuypers et al. 1998, Lingham-Soliar 1999), la differenza fra le due si basa esclusivamente sul grado di usura dei denti: l'apparenza tricuspidata di alcuni denti di \"C. belgicus\", in particolare, potrebbe essere stata causata dall'usura sui margini anteriori e posteriori e sulla cuspide centrale di denti altrimenti di forma pi\u00f9 rettangolare.\nLa specie C. palistinicus, invece, \u00e8 stata ritrovata in Giordania. Quest'ultima specie \u00e8 particolarmente ben conosciuta e gli esemplari ad essa attribuiti includono un cranio quasi completo, lungo 25 centimetri. L'esemplare intero doveva raggiungere i 2 metri e probabilmente era un giovane (Kaddumi, 2009). Un'altra specie, C. minalmamar, \u00e8 stata scoperta in Marocco. Nota solo per un paio di mandibole, questa specie doveva essere pi\u00f9 snella e pi\u00f9 piccola rispetto alle forme europee (Schulp et al., 2009). Resti parziali ritrovati in Marocco sono inoltre stati attribuiti a \"C. belgicus\".\nStile di vita.\nLa dentatura smussata di questo animale era adatta a una dieta basata su animali dotati di guscio, come i ricci di mare o i molluschi di fondale. L'analogo \"Globidens\", di dimensioni maggiori, probabilmente predava un tipo di molluschi dotati di gusci pi\u00f9 duri. Sia \"Carinodens\" che \"Globidens\" erano sprovvisti di denti sull'osso pterigoide del palato: evidentemente le loro prede non erano scivolose e guizzanti come i pesci, e non necessitavano di dover essere trattenute e spinte verso la gola. Probabilmente altri mosasauri (\"Mosasaurus\", \"Prognathodon\", \"Tylosaurus\") si nutrivano di animali dal guscio duro, ma ci\u00f2 era parte di una strategia alimentare di ampio raggio.\n\u00c8 possibile che vi fossero differenze adattative anche tra le varie specie di \"Carinodens\": ad esempio, sembra che \"C. belgicus\" abitasse fondali bassi ricchi di invertebrati, mentre \"C. palistinicus\" doveva essere un predatore pelagico, che si cibava di molluschi e pesci. I grandi occhi di \"C. palistinicus\" erano probabilmente utili nella visione sottomarina in acque profonde, ricche di cefalopodi."}
{"id": "2245107", "revid": "767487", "url": "https://it.wikipedia.org/wiki?curid=2245107", "title": "Attenborosaurus conybeari", "text": "L'attenborosauro (Attenborosaurus conybeari) \u00e8 un rettile marino estinto appartenente ai plesiosauri. Visse nel Giurassico inferiore (circa 190 milioni di anni fa) e i suoi resti sono stati rinvenuti in Inghilterra.\nDescrizione.\nCome tutti i plesiosauri, anche \"Attenborosaurus\" possedeva un collo molto lungo e quattro zampe trasformate in pinne. Il corpo era relativamente schiacciato, e la coda era corta. Il cranio, al contrario di molti altri plesiosauri, era piuttosto allungato e massiccio, e terminava in un rostro appuntito fornito di lunghi denti acuminati e conici. In questo ricordava molto i rappresentanti del gruppo dei romaleosauridi, apparsi pi\u00f9 o meno nello stesso periodo (come \"Archaeonectrus\" o \"Macroplata\").\nClassificazione.\nUno scheletro quasi completo di questo animale rinvenuto presso Charmouth fu descritto nel 1881 con il nome di \"Plesiosaurus conybeari\" e venne conservato al museo di Bristol, ma venne distrutto durante i bombardamenti della Seconda guerra mondiale. Questo scheletro, mancante solo della punta della coda, era molto notevole perch\u00e9 presentava quella che sembrava essere l'impronta della pelle, conservata sotto forma di sottile pellicola per tutto il corpo. Non erano presenti scaglie ed \u00e8 quindi probabile che non solo questo animale, ma tutti i plesiosauri possedessero una pelle liscia.\nIn ogni caso, il British Museum di Londra aveva in precedenza realizzato un calco dell'esemplare prima che questo fosse distrutto. Nel 1993, Robert Bakker ristudi\u00f2 l'esemplare e pervenne alla conclusione che \"P. conybeari\" apparteneva a un nuovo genere, \"Attenborosaurus\" (dal nome del documentarista e regista David Attenborough). Analisi cladistiche recenti indicano che questo animale era un rappresentante basale dei pliosauridi, il gruppo di plesiosauri dotati generalmente di lunghi crani e colli relativamente corti (Benson e Druckenmiller, 2013)."}
{"id": "2245108", "revid": "81103", "url": "https://it.wikipedia.org/wiki?curid=2245108", "title": "Pachycostasaurus dawni", "text": "Il pachicostasauro (Pachycostasaurus dawni) \u00e8 un rettile marino estinto, appartenente ai pliosauri. Visse nel Giurassico medio (circa 160 milioni di anni fa) e i suoi resti sono stati ritrovati in Inghilterra.\nDescrizione.\nL'aspetto di questo animale era tipico per un pliosauro: testa grossa, lunghi denti acuminati, corpo tozzo e zampe trasformate in pinne. Vi erano alcune caratteristiche, per\u00f2, che differenziavano il pachicostasauro dagli altri pliosauri. Il corpo, ad esempio, doveva essere molto pi\u00f9 pesante di quello dei suoi parenti; ci\u00f2 era dovuto al fatto che le costole erano notevolmente spesse (condizione nota come pachiostosi, da qui il nome \"Pachycostasaurus\"), simili a quelle dei lamantini odierni. Il cranio era relativamente leggero ma stranamente equipaggiato con una dentatura notevole, composta da forti denti conici e appuntiti. La lunghezza dell'animale si aggirava intorno ai tre metri.\nStile di vita.\nNon \u00e8 chiaro che tipo di vita conducesse questo animale: le costole spesse e pesanti hanno fatto supporre che il pachicostasauro fosse un animale che si nutriva lungo il fondale marino. Nonostante non siano stati rinvenuti gastroliti insieme all'unico esemplare fossile, \u00e8 probabile che le costole spesse fossero sufficienti a mantenere l'animale presso il fondale. La costruzione leggera del cranio ha fatto supporre che questo rettile predasse piccoli animali di fondale, forse gamberi dal guscio molle o cefalopodi. Un ulteriore studio, per\u00f2, ha messo in evidenza la dentatura di \"Pachycostasaurus\", che sembrerebbe pi\u00f9 adatta a cacciare grandi prede."}
{"id": "2245111", "revid": "767487", "url": "https://it.wikipedia.org/wiki?curid=2245111", "title": "Thalassiodracon hawkinsi", "text": "Il talassiodracon (Thalassiodracon hawkinsi) \u00e8 un rettile marino estinto, appartenente ai plesiosauri. Visse all'inizio del Giurassico inferiore (Hettangiano, circa 200 milioni di anni fa). I suoi resti sono stati ritrovati in Inghilterra. \u00c8 considerato uno dei primi plesiosauri.\nDescrizione.\nCome tutti i plesiosauri, anche questo animale possedeva zampe simili a pagaie per nuotare nel mare e un collo lungo grazie al quale poter arpionare i pesci. Il collo del talassiodracon, tuttavia, era leggermente pi\u00f9 corto rispetto a quello dei plesiosauri successivi: le vertebre cervicali erano comprese tra 27 e 31, mentre quelle di \"Plesiosaurus\" erano 35 - 37. Il cranio, inoltre, era insolitamente corto e dotato di lunghi denti. Le orbite erano molto grandi e dotate di anelli sclerotici.\nUna tomografia computerizzata di un cranio eccezionalmente conservato, e l'esame di altri esemplari precedentemente non descritti (o brevemente descritti), hanno permesso di raccogliere nuovi dati anatomici (Benson et al., 2011). \"Thalassiodracon\" possedeva una cresta dorsomediana sulla premascella, un rigonfiamento sull'osso squamoso, quattro denti premascellari, e una dentatura mascellare eterodonte. Diverse caratteristiche di \"Thalassiodracon\", compreso il bulbo squmosale, la parte anteriore ampia degli pterigoidei, la dentatura eterodonte, e singoli forami sulla superficie laterale dell'esoccipitale, sono plesiomorfici o rappresentano sinapomorfie pliosauroidi. Con i pliosauroidi, \"Thalassiodracon \"condivide un parietale che si estende anteriormente, un'ampia terminazione posteriore della premascella, e un breve processo posteroventrale del postorbitale (come \"Hauffiosaurus \"e i pliosauridi).\nClassificazione.\nDescritto per la prima volta da Richard Owen nel 1838 sotto il nome di \"Plesiosaurus hawkinsii\", questo animale \u00e8 stato a lungo considerato a tutti gli effetti una specie primitiva di \"Plesiosaurus\". Solo nel 1996 Storrs e Taylor pubblicarono uno studio in cui si illustrava chiaramente che questa specie differiva notevolmente dalle altre ascritte al genere \"Plesiosaurus\", e pertanto doveva essere inclusa nel nuovo genere \"Thalassiodracon\" (che significa semplicemente \u201cdrago di mare\u201d). Si ritiene che questo animale fosse uno dei pi\u00f9 antichi rappresentanti del gruppo dei plesiosauri, forse ancestrale alla superfamiglia dei pliosauroidi (ovvero i plesiosauri a collo corto).\nStile di vita.\nDate le sue caratteristiche corporee, il talassiodracon era senza dubbio un predatore marino; le grandi orbite e gli anelli sclerotici hanno permesso agli scienziati di formulare varie ipotesi riguardo al suo stile di vita. Probabilmente questi anelli servivano a rinforzare gli occhi quando l'animale scendeva a grandi profondit\u00e0, ma pi\u00f9 probabilmente il talassiodracon viveva in prossimit\u00e0 della superficie. Le grandi orbite, quindi, erano probabilmente un adattamento alla scarsa luminosit\u00e0 notturna o alla visione subacquea in zone torbide."}
{"id": "2245112", "revid": "22356", "url": "https://it.wikipedia.org/wiki?curid=2245112", "title": "Kaiwhekea katiki", "text": "La kaiwhekea (Kaiwhekea katiki) \u00e8 un rettile marino estinto, appartenente al gruppo dei plesiosauri. Visse nel Cretaceo superiore (Maastrichtiano, circa 70 milioni di anni fa), e i suoi resti sono stati ritrovati in Nuova Zelanda.\nDescrizione.\nL'aspetto generale di questo animale era simile a quello dei tipici plesiosauri: collo lungo, testa piccola, corpo corto e tarchiato, quattro zampe a forma di pinne e coda corta. Il cranio, per\u00f2, era piuttosto particolare: corto e alto, era dotato di una struttura robusta e di denti corti e sottili; quando la bocca era chiusa, questi dovevano finire per intersecarsi tra loro. Il collo era mobile e permetteva all'animale di esercitare una notevole variet\u00e0 di movimenti in tutte le direzioni, anche se non paragonabile a quella dei serpenti. Le dimensioni dell'animale erano notevoli, e in vita doveva raggiungere la lunghezza di sette metri.\nClassificazione.\nLa kaiwhekea, descritta per la prima volta da Cruickshank e Fordyce nel 2002, \u00e8 stata inizialmente classificata nella famiglia dei criptoclididi, un gruppo di plesiosauri dal cranio caratteristico tipici del Giurassico inglese. La dentatura era quella di un tipico criptoclidide; la presenza di \"Kaiwhekea\" in terreni del Cretaceo superiore della Nuova Zelanda sugger\u00ec quindi che questi animali sopravvissero per molti milioni di anni nel sud del mondo, come comprovato da altri resti di animali simili (\"Morturneria\" e \"Aristonectes\"). Ulteriori studi, per\u00f2, indicarono che \"Kaiwhekea\" e i suoi stretti parenti erano parte di un clade specializzato di elasmosauridi noto come Aristonectinae, i cui membri erano dotati di denti simili a quelli degli antichi criptoclididi (Otero et al., 2016).\nStile di vita.\nA causa della morfologia del collo e della testa di questo animale, gli studiosi ritengono che fosse un predatore di animali di taglia media come pesci e cefalopodi (da qui il nome \"Kaiwhekea\", che in M\u0101ori significa \u201cmangiatore di calamari\u201d). Le orbite di questo animale erano notevolmente grandi, e ci\u00f2 suggerirebbe che il suo habitat fosse costituito da acque di profondit\u00e0 dove la luce scarseggiava."}
{"id": "2245113", "revid": "339392", "url": "https://it.wikipedia.org/wiki?curid=2245113", "title": "Strada Provinciale 73/a Via Castrimeniense", "text": ""}
{"id": "2245114", "revid": "125436582", "url": "https://it.wikipedia.org/wiki?curid=2245114", "title": "Dennis Diekmeier", "text": "Carriera.\nCresciuto calcisticamente nel col quale \u00e8 arrivato fino alle soglie della prima squadra, nel gennaio 2009 viene acquistato dal Norimberga per 200.000 euro, dove diviene titolare fisso. Il 16 luglio 2010 passa per 2.2 milioni all'Amburgo, con cui firma un quadriennale. Il 4 novembre 2013 rinnova per altre due stagioni, e il 19 dicembre 2015 firma il prolungamento contrattuale fino al 2018.\nElemento di spicco delle Nazionali giovanili tedesche, nel 2008 ha vinto il Campionato europeo Under-19."}
{"id": "2245115", "revid": "767487", "url": "https://it.wikipedia.org/wiki?curid=2245115", "title": "Rhomaleosaurus", "text": "Il romaleosauro (gen. Rhomaleosaurus) \u00e8 un rettile marino estinto, appartenente ai plesiosauri. Visse nella parte finale del Giurassico inferiore e nel Giurassico medio (185 \u2013 160 milioni di anni fa). I suoi resti sono stati ritrovati prevalentemente in Inghilterra e in Germania.\nDescrizione.\nQuesto animale fu uno dei primi grandi pliosauri, e poteva raggiungere una lunghezza di sette metri. Il corpo era molto robusto, dotato di quattro zampe trasformatesi in lunghe pagaie. Il robusto collo sorreggeva una testa allungata e simile a quella di un coccodrillo, con grandi denti acuminati e una struttura a forma di spatola e dotata di denti pi\u00f9 lunghi proprio nella parte terminale del cranio. Sembra che le narici esterne fossero particolarmente arretrate lungo il cranio, e che gli occhi fossero piuttosto grandi.\nClassificazione.\nIl romaleosauro \u00e8 considerato uno dei primi pliosauroidi giganti, i superpredatori dei mari del Giurassico e del Cretaceo. I caratteri primitivi del cranio lo avvicinano ad altre forme antiquate, come \"Macroplata\", ma \u00e8 indubbio che questo fosse un animale gi\u00e0 specializzato. Per circa 30 milioni di anni, i romaleosauri sono stati i principali predatori degli oceani, prima dell'avvento di pliosauri ancor pi\u00f9 grandi come \"Liopleurodon\" o \"Pliosaurus\".\nSpecie.\nIl genere \"Rhomaleosaurus\" \u00e8 stato istituito nel 1874 da Harry Govier Seeley, ma l'esemplare fossile sul quale si basa la specie tipo era stato rinvenuto svariati anni prima nello Yorkshire, e classificato all'interno del genere \"Plesiosaurus\". Attualmente questa specie \u00e8 conosciuta come Rhomaleosaurus zetlandicus.\nUn altro esemplare notevole \u00e8 stato scoperto in Germania, nel giacimento di Holzmaden. Attribuito inizialmente al genere \"Thaumatosaurus\" (basato su scarsi fossili e poi considerato un \"nomen dubium\"), venne in seguito considerato un rappresentante di una specie di \"Rhomaleosaurus\" (R. victor). Il fossile rinvenuto era visibile solo ventralmente, e in seguito \u00e8 stato distrutto dai bombardamenti durante la Seconda guerra mondiale. Un calco perfetto, per\u00f2, \u00e8 ancora visibile in un museo di Stoccarda. \"Rhomaleosaurus victor\" era pi\u00f9 piccolo della specie tipica (superava di poco i tre metri di lunghezza), e possedeva un cranio pi\u00f9 piccolo, un collo pi\u00f9 lungo e zampe notevolmente pi\u00f9 grandi. Studi pi\u00f9 recenti (Smith e Vincent, 2010) lo hanno attribuito a un genere a s\u00e9 stante, \"Meyerasaurus\", sulla base delle notevoli differenze rispetto alle altre specie di \"Rhomaleosaurus\".\nLa specie R. cramptoni, basata su un grande esemplare completo, conservato nel Museo di Storia Naturale di Londra, \u00e8 stata attribuita in precedenza a \"R. zetlandicus\".\nUn'altra specie, R. megacephalus, \u00e8 stata rinvenuta in Inghilterra, possedeva un cranio pi\u00f9 gracile rispetto a quello di \"R. zetlandicus\", ed \u00e8 stata riassegnata al nuovo genere \"Atychodracon\". Anche la specie nota come R. propinquus potrebbe appartenere a un altro genere di pliosauri, per notevoli differenze nella mandibola.\nStile di vita.\nLa struttura dello scheletro denota il romaleosauro come un predatore attivo, che probabilmente cacciava prede di grosse dimensioni afferrandole con le potenti mascelle e smembrandole grazie ai denti acuminati. Come molti animali acquatici, il romaleosauro non possedeva un timpano e non affidava la sua caccia all'udito, ma era piuttosto un predatore dotato di un ottimo senso della vista, a causa dei grandi occhi. Si \u00e8 conservato anche l'anello sclerotico, un insieme di ossa che proteggeva l'occhio e permetteva all'animale di mettere a fuoco meglio le prede sott'acqua.\nUno studio effettuato da Taylor (1992) ha ipotizzato che questo animale poteva nuotare tenendo la bocca leggermente aperta; ci\u00f2 permetteva all'acqua di passare attraverso aperture poste sul palato e poi lungo un canale dove erano posti gli organi dell'odorato, per poi defluire lungo le narici esterne. Questa capacit\u00e0 permetteva ai romaleosauri di poter sentire gli odori sott'acqua, come gli squali."}
{"id": "2245116", "revid": "287204", "url": "https://it.wikipedia.org/wiki?curid=2245116", "title": "Colymbosaurus", "text": "Il colimbosauro (gen. Colymbosaurus) \u00e8 un rettile marino estinto, appartenente ai plesiosauri. Visse nel Giurassico superiore (Kimmeridgiano - Titoniano, circa 150 - 145 milioni di anni fa), e i suoi resti sono stati ritrovati in Inghilterra, in Francia e nelle isole Svalbard.\nDescrizione.\nQuesto animale era uno dei pi\u00f9 grandi plesiosauri del Giurassico: la lunghezza poteva oltrepassare i sette metri, dei quali oltre un terzo erano costituiti dal collo. Il corpo era piatto e tarchiato, le zampe erano trasformate in pinne, mentre il collo allungatissimo doveva sorreggere una testa piccola. Il colimbosauro (il cui nome significa \u201clucertola tuffatrice\u201d) \u00e8 noto per alcuni scheletri incompleti, tutti sprovvisti di cranio.\nLe vertebre erano molto simili a quelle di \"Cryptoclidus\", un altro plesiosauro inglese, vissuto qualche milione di anni prima. Il collo di \"Colymbosaurus\", per\u00f2, era lungo circa un terzo in pi\u00f9 di quello di \"Cryptoclidus\"; l'allungamento del collo era dovuto a un maggior numero di vertebre cervicali (ben 42) e non all'allungamento delle vertebre stesse, come invece avveniva in altri plesiosauri giurassici dal collo particolarmente lungo, come \"Muraenosaurus\" e \"Microcleidus\".\nIn terreni risalenti allo stesso periodo dei fossili di \"Colymbosaurus\" \u00e8 stato rinvenuto un cranio, descritto nel 1981 come \"Kimmerosaurus langhami\", che potrebbe appartenere al colimbosauro. Questo cranio possiede numerosi denti molto sottili, simili a quelli di \"Cryptoclidus\".\nClassificazione.\n\"Colymbosaurus\" \u00e8 considerato un rappresentante gigante e dal collo particolarmente allungato dei criptoclididi, una famiglia di plesiosauri dai denti fitti e sottili (Benson e Druckenmiller, 2013).\nI fossili di \"Colymbosaurus\" furono descritti per la prima volta da Richard Owen, che nel 1840 descrisse alcuni resti di rettili marini del Kimmeridgiano inglese sotto il nome di \"Plesiosaurus trochanterius\". Altri fossili descritti nel 1869 vennero denominati \"Plesiosaurus megadeirus\". Fu poi Harry Govier Seeley, nel 1874, a istituire per questi fossili il genere \"Colymbosaurus\", con la specie \"Colymbosaurus trochanterius\". A questo genere sono state in seguito attribuite altre specie di dubbia identit\u00e0 (ad es. \"C. sclerodirus\"); nel 2012, uno studio su alcuni fossili provenienti dalle Svalbard ha istituito una nuova specie (Colymbosaurus svalbardensis), precedentemente attribuita al genere \"Tricleidus\" (Knutsen et al., 2012). Uno studio del 2014 ha chiarito che la specie \"Colymbosaurus trochanterius\", considerata la specie tipo del genere, \u00e8 in realt\u00e0 basata su fossili di dubbia identit\u00e0, non classificabili a livello specifico; la specie tipo \u00e8 divenuta quindi Colymbosaurus megadeirus (Benson e Bowdler, 2014)."}
{"id": "2245117", "revid": "339392", "url": "https://it.wikipedia.org/wiki?curid=2245117", "title": "Strada Provinciale 77/b Pedemontana dei Castelli", "text": ""}
{"id": "2245119", "revid": "339392", "url": "https://it.wikipedia.org/wiki?curid=2245119", "title": "Strada Provinciale 75/b Via Spinabella", "text": ""}
{"id": "2245120", "revid": "339392", "url": "https://it.wikipedia.org/wiki?curid=2245120", "title": "Strada Provinciale 89/a Viale della Repubblica", "text": ""}
{"id": "2245121", "revid": "6923", "url": "https://it.wikipedia.org/wiki?curid=2245121", "title": "Leptocleidus", "text": "Il leptocleido (gen. Leptocleidus) \u00e8 un rettile marino estinto, appartenente ai pliosauri. Visse nel Cretaceo inferiore (120 \u2013 110 milioni di anni fa); i suoi resti sono stati rinvenuti in Inghilterra, Sudafrica e Australia.\nDescrizione.\nQuesto animale, generalmente della taglia di una focena (anche se la specie \"Leptocleidus clemai\" poteva superare i tre metri di lunghezza), aveva un aspetto primitivo rispetto a quello degli altri pliosauri, nonostante sia apparso nella documentazione fossile cos\u00ec tardi. Rispetto a generi come \"Pliosaurus\", il capo era ancora corto, mentre il collo era relativamente lungo. Sul cranio triangolare era presente una cresta distintiva, mentre il corpo era piccolo e compatto, con zampe trasformate in pagaie.\nClassificazione.\nIl leptocleido \u00e8 stato descritto per la prima volta nel 1922 da Andrews, e subito sono stati riscontrati caratteri di primitivit\u00e0; sembra che questi animali di taglia medio \u2013 piccola fossero i discendenti dei grandi romaleosauridi del Giurassico inferiore, che rappresentarono i primi grandi pliosauri predatori.\nDi questo animale sono note varie specie: Leptocleidus superstes dell'Inghilterra, L. capensis del Sudafrica (precedentemente noto come \"Peyerus\") e L. clemai dell'Australia. L'esemplare fossile noto con il soprannome di \u201cEric\u201d, proveniente anch'esso dall'Australia e conservato in opale, \u00e8 stato ascritto a questo genere ma poi riclassificato in un genere a s\u00e9 stante, \"Umoonasaurus\".\nStile di vita.\nA causa delle dimensioni e della morfologia di questo animale, gli studiosi ritengono che il leptocleido fosse un piccolo predatore che abitava le acque costiere, gli estuari o addirittura le acque dolci. Probabilmente questi animali predavano piccoli pesci o cefalopodi simili a calamari."}
{"id": "2245122", "revid": "1543377", "url": "https://it.wikipedia.org/wiki?curid=2245122", "title": "Province delle Isole Salomone", "text": "Le province delle Isole Salomone costituiscono la suddivisione territoriale di primo livello del Paese e ammontano a nove; ad esse \u00e8 equiordinato il territorio della capitale, Honiara."}
{"id": "2245123", "revid": "22356", "url": "https://it.wikipedia.org/wiki?curid=2245123", "title": "Platypterygius", "text": "Il platipterigio (gen. Platypterygius) era un rettile marino estinto, appartenente agli ittiosauri. Visse tra la fine del Cretaceo inferiore e l'inizio del Cretaceo superiore (105 \u2013 95 milioni di anni fa). I suoi resti sono stati ritrovati in gran parte del mondo (Nordamerica, Sudamerica, Europa, Russia, India e Australia) ed \u00e8 considerato l'ultimo ittiosauro conosciuto.\nDescrizione.\nIl platipterigio era un animale piuttosto grande, che poteva superare la lunghezza di 7 metri. Come molti ittiosauri, questo animale doveva assomigliare molto a un delfino. Il corpo era allungato e fornito di quattro zampe trasformate in pinne, di cui le anteriori erano le pi\u00f9 lunghe. Il cranio era fornito di un notevole rostro allungato, dotato di numerosi denti acuminati. La coda era biforcuta, simile a quella di un tonno. Le pinne anteriori erano molto allungate e decisamente larghe, le pi\u00f9 larghe conosciute per un ittiosauro, ed erano dotate di numerose dita aggiuntive (condizione di polidattilia) fuse a formare la pagaia.\nClassificazione.\nQuesto animale \u00e8 l'ultimo ittiosauro noto; i resti pi\u00f9 recenti risalgono a circa 94 milioni di anni fa e provengono dalla Baviera (Germania). Nonostante fosse l'ultimo ittiosauro a comparire, il platipterigio aveva un aspetto vagamente primitivo, non troppo dissimile dai giganti giurassici come \"Temnodontosaurus\". \u00c8 comunque classificato nella famiglia degli oftalmosauridi (Ophthalmosauridae). Sono note numerose specie di questo animale, ma le pi\u00f9 note sono Platypterygius longmani dell'Australia e P. americanus del Nordamerica.\nStile di vita.\nQuesto animale doveva essere un predatore di tutto rispetto, e numerose sue caratteristiche lo denotano come specializzato nell'inseguimento di prede veloci. La coda biforcuta, ad esempio, doveva essere usata per la propulsione mentre le pinne anteriori dalla base stretta erano probabilmente usate per cambiare repentinamente direzione e imprimere ulteriore forza al nuoto. Le piccole pinne posteriori, invece, erano forse usate come stabilizzatori aggiuntivi, in un modo molto simile alle pinne pelviche degli squali odierni."}
{"id": "2245126", "revid": "339392", "url": "https://it.wikipedia.org/wiki?curid=2245126", "title": "Suddivisioni delle Salomone", "text": ""}
{"id": "2245127", "revid": "484362", "url": "https://it.wikipedia.org/wiki?curid=2245127", "title": "Province delle Salomone", "text": ""}
{"id": "2245130", "revid": "110853459", "url": "https://it.wikipedia.org/wiki?curid=2245130", "title": "Arco riflesso spinale", "text": "L'arco riflesso spinale \u00e8 adibito alla comunicazione fra due fibre, una sensitiva e l'altra motoria: essa avviene senza che vi sia coinvolgimento dei centri nervosi superiori. Un esempio di arco riflesso motorio \u00e8 quello del riflesso miotatico.\nAnatomia del riflesso miotatico.\nQuando un muscolo si allunga (ad es. a seguito di una stimolazione sul tendine) questo tende a contrarsi per via riflessa.\nIl meccanismo \u00e8 dato da un aumento di scarica delle fibre afferenti di tipo Ia, stimolate dallo stiramento delle fibre intrafusali. In tal modo il muscolo tende a riportarsi ad uno stato di lunghezza costante. Difatti il fenomeno pu\u00f2 essere considerato come un meccanismo di feedback negativo.\nSi considera tale riflesso monosinaptico perch\u00e9 in sostanza ci\u00f2 che accade \u00e8 che l'aumento di scarica di suddette fibre, le quali entrano nel midollo a livello del corno posteriore della sostanza grigia, determina una eccitazione sinaptica del motoneurone alfa corrispondente alla stessa struttura muscolare che fuoriesce dal midollo a livello del corno anteriore.\nTale riflesso \u00e8 importante nel movimento e nel tono, come pure nella postura, in quanto un mal posizionamento del muscolo pu\u00f2 determinare l'attivazione riflessa del motoneurone andando a correggere l'errore stesso.\nPur se il riflesso \u00e8 monosinaptico, per il principio dell'innervazione reciproca \u00e8 importante osservare che oltre alla contrazione del muscolo stimolato si pu\u00f2 osservare una contrazione dei muscoli sinergici e un rilassamento degli antagonisti.\nEsiste anche un riflesso inverso, dovuto alla stimolazione degli organi tendinei di Golgi, agente tramite un interneurone inibitorio, che causa il rilassamento del muscolo, con lo scopo di evitare il danneggiamento dello stesso. Inoltre questi recettori segnalano anche modeste variazioni della tensione del muscolo e quindi forniscono al Sistema nervoso centrale informazioni riguardo al suo stato di contrazione."}
{"id": "2245132", "revid": "80598", "url": "https://it.wikipedia.org/wiki?curid=2245132", "title": "Domenico Serengay", "text": ""}
{"id": "2245134", "revid": "767487", "url": "https://it.wikipedia.org/wiki?curid=2245134", "title": "Domenico Seren Gay", "text": "Come compositore ha usato lo pseudonimo Bernestin.\nBiografia.\nInizia nei primi anni cinquanta come attore dialettale piemontese, recitando in numerose rappresentazioni e spettacoli cittadini torinesi, tra cui \"Le miserie 'd Mons\u00f9 Travet\" di Vittorio Bersezio, specializzandosi nel ruolo di \"Paolin\".\nAlla fine del decennio debutta invece come cantante, con il nome d'arte di Domi Serengay, con poco successo; si iscrive alla Siae nel 1960.\nCon il fratello Giorgio Seren Gay fonda le \"Edizioni musicali Kansas\", con sede a Torino in Galleria san Federico, e nel 1965, in collaborazione per i primi anni con Miki Del Prete, la casa discografica Kansas.\nCon la nuova attivit\u00e0 scopre e lancia numerosi artisti, di cui i pi\u00f9 noti furono i Camaleonti, che per quest'etichetta incisero i primi due album e svariati 45 giri; vi furono per\u00f2 molti altri artisti messi sotto contratto, e tra essi I Ragazzi del Sole, gli Uh!, i Flashmen, i Rogers, i Pipers, il jazzista Mario Pezzotta, i cantautori Armando Stula e Mario Scrivano, Germana Caroli e molti altri.\nScrive inoltre canzoni per molti di questi artisti, dedicandosi anche ad alcune \"cover\" (ad esempio di canzoni dei Beatles come \"Norwegian wood\", dei Rolling Stones come \"Get off of my cloud\" o di Bob Dylan come \"If You Gotta Go, Go Now\").\nNel 1969 scrive \"La grande nave\" per Fabio, versione italiana del successo internazionale \"Ce grand bateau\" (incisa tra gli altri dai The Fevers e da Ronaldo Lark), scritta da Jean Claudric e Pierre Cour; nel 1970 questa canzone verr\u00e0 inserita nella colonna sonora del film \"E Dio disse a Caino...\" di Antonio Margheriti.\nSempre nel 1969 scrive anche \"Io non ti prego\" per Attilio e gli Uh!, canzone che partecipa a \"Un disco per l'estate 1969\"; ritorna a questa manifestazione nel 1970 con \"Oh simpatia\", cantata dai Bisonti, e nel 1972 con \"Militare non partire\", cantata da Gianna Pindi.\nSi occupa anche di ricerche storiche sul mondo dello spettacolo torinese e nel 1971 pubblica per le Edizioni Piemonte in bancarella il volume \"Storia del teatro dialettale piemontese\", con la prefazione scritta da Erminio Macario; in seguito pubblicher\u00e0 altri volumi, tra cui la raccolta di poesie e canzoni in lingua piemontese \"N'atim d'amor\" (Un attimo d'amore).\nNel 1971 Gigliola Cinquetti incide \"E qui comando io\" (canzone rielaborata musicalmente da Mario Piovano e da Turi Golino, su cui lo stesso Piovano, insieme a Seren Gay, adatta un testo) e la presenta con successo a \"Canzonissima\" 1971.\nNell'anno 1972 inizia una proficua collaborazione con il pianista Maestro Italo Salizzato con il quale scriver\u00e0 molti brani di generi diversi, in particolar modo vanno ricordati quelli di moda in quegli anni: i \"Gruppi Pop/Rock\" I Flashmen e gli Uh!.\nNegli anni ottanta dirada l'attivit\u00e0 musicale e si dedica sempre pi\u00f9 alla pittura; al Museo Nazionale del Cinema di Torino, presso la Mole Antonelliana, \u00e8 conservata una litografia ricavata da una sua opera che ritrae Charlie Chaplin.\nHa avuto anche esperienze come attore cinematografico, recitando tra gli altri nel 1975 in \"Yuppi du\" di Adriano Celentano, nel 1978 in \"Geppo il folle\", sempre del molleggiato (interpretando se stesso) e nel 1999 in \"L'accertamento\" del regista Lucio Lunerti, con Lino Capolicchio.\nLa figlia Giorgia Seren Gay (1968-2019) \u00e8 stata attrice e doppiatrice."}
{"id": "2245135", "revid": "1543377", "url": "https://it.wikipedia.org/wiki?curid=2245135", "title": "Consensus Conference", "text": "Con Consensus Conference (Conferenza del consenso) si intendono generalmente una serie di riunioni, i cui partecipanti sono cittadini comuni, promosse al fine di raccogliere opinioni e deliberazioni su argomenti nuovi o controversi in ambito scientifico, tecnologico ed etico.\nCaratteristiche.\nCaratteri peculiari delle \"consensus conferences\" sono principalmente due:\nIl modello danese.\nLe \"consensus conference\" sono state introdotte per la prima volta in Danimarca negli anni '80 dal Danish Board of Technology (Commissione Danese sulla Tecnologia).\nSono tuttora utilizzate ed essendo composte di persone comuni (cui per\u00f2 sono state fornite conoscenze tecniche sull'argomento in questione), vengono utilizzate per conoscere l'eventuale orientamento che avrebbero i danesi se muniti di conoscenze approfondite.\nAl termine di ciascun procedimento le \"consensus conference\" esprimono raccomandazioni, che non hanno potere formale, ma godono tuttavia di buona autorevolezza presso la popolazione danese.\nIn passato il Parlamento danese, spinto da una raccomandazione di una apposita \"consensus conference\", escluse gli animali transgenici da un piano di ricerca governativo.\nBibliografia.\nPaolo Michelotto, \"Democrazia dei Cittadini\", Ed. Troll, 2008"}
{"id": "2245136", "revid": "76963", "url": "https://it.wikipedia.org/wiki?curid=2245136", "title": "Yui Horie", "text": "\u00c8 affettuosamente soprannominata dai fan e i suoi hobby includono i massaggi alle spalle, la lettura e il cibo.\n\u00c8 nota per aver cantato le sigle di \"Toradora!\" iniziali \"Pre-Parade\" e \"Silky Heart\" (la prima con Rie Kugimiya ed Eri Kitamura) e finali \"Vanilla Salt\" ed \"Orange\" (quest'ultima ancora con Rie Kugimiya ed Eri Kitamura)."}
{"id": "2245140", "revid": "2196166", "url": "https://it.wikipedia.org/wiki?curid=2245140", "title": "Complesso monastico di San Lazzaro", "text": "Il complesso del monastero di San Lazzaro \u00e8 un monastero in rovina di Barletta risalente al 1406 del quale rimane una campata coperta da una volta a crociera che si apre su un arco a sesto acuto e, laddove un tempo trovava posto il complesso monastico e l'ospedale, vi \u00e8 uno slargo che funge da capolinea per autobus. \nStoria.\nIl XV secolo.\nNel corso dell'articolata storia di questo complesso di edifici, si sono avvicendati pi\u00f9 ordini, a partire dai lazzariti, a seguire i trinitari ed infine i benedettini-celestini. Le prime note documentarie sul complesso monastico risalgono al 1406 e proprio intorno a quegli anni \u00e8 certa la presenza dei celestini nel monastero. Nell'insieme degli edifici trovava posto un ospedale, un monastero e l'attigua chiesa. Le citazioni dell'epoca menzionano il complesso con la denominazione di San Lazzaro e da quanto emerge sembra sia stato proprio l'Ordine dei cavalieri di San Lazzaro ad aver fondato l'intera struttura. Quando i padri celestini ne ricevettero la consegna non ne modificarono il nome. Nel 1450 venne diviso l'affidamento della chiesa rispetto a quello dell'ospedale: la prima al clero del Santo Sepolcro, che in realt\u00e0 per\u00f2 manca spesso di officiare le funzioni liturgiche e che per tale motivo verranno celebrate dalla Confraternita residente nella chiesa e che da essa ne prende il nome; il secondo all'Universit\u00e0.\nDal XVI al XVIII secolo.\nL'arrivo delle truppe spagnole in citt\u00e0 fece s\u00ec che il monastero venisse da queste occupato ed utilizzato come guarnigione e infine lasciato in uno stato di notevole degrado. La carenza di ospedali in citt\u00e0 e l'ingente numero di feriti dovuti alla guerra franco-spagnola indusse i Celestini a ripristinare il vecchio ospedale di San Lazzaro. La ristrutturazione dell'hospitium non riusc\u00ec per\u00f2 ad essere portata a compimento e nel 1528 il sacco della citt\u00e0 vanific\u00f2 ogni tentativo di ricostruzione. Negli anni successivi le donazioni da parte di nobili ma anche di semplici cittadini si susseguirono in maniera numerosa ed ingente e nella met\u00e0 del Cinquecento la stessa Universit\u00e0 cittadina si adoper\u00f2 per completare il restauro interrotto negli anni precedenti e alla riedificazione dell'ospedale che concesse in affidamento ai celestini. Nonostante la buona volont\u00e0 dell'Universit\u00e0 la messa in funzione dell'opera non fu in realt\u00e0 rapida ed anzi, per riuscire nell'impresa, chiam\u00f2 in assistenza l'Ordine dei Fatebenefratelli, a cui nel 1591 affid\u00f2 la gestione della struttura ospedaliera. La chiesa della Santissima Trinit\u00e0 invece restava in comunione con i Celestini. \nLa convivenza tra i due ordini perdur\u00f2, tra l'altro in ottimi rapporti, fino alla loro soppressione, avvenuta nel 1809. \nL'arrivo dei frati del nuovo ordine ebbe, tra le prime novit\u00e0, la modifica del nome dell'ospedale che prese la denominazione di San Giovanni di Dio, nonostante in alcuni documenti si facesse ancora riferimento al complesso menzionando l'antico nome di San Lazzaro.\nIl nuovo ordine condusse al meglio i lavori e negli anni a seguire fu realizzata anche una farmacia. Il termine della ristrutturazione del monastero si ebbe nel 1701. Intorno alla met\u00e0 del XVII secolo, laddove in precedenza c'era stata la chiesa di San Lazzaro, viene edificato un nuovo edificio religioso che prender\u00e0 il nome di San Giovanni di Dio e che tuttora \u00e8 presente. \nDal XIX secolo ad oggi.\nL'acquisizione dell'ospedale da parte del comune fece s\u00ec che questo assumesse le forme vere e proprie di un ospedale civile, al contrario invece di quanto accadde nel 1799 e nel 1801 quando le truppe francesi lo utilizzarono come rifugio militare. L'avvento di Murat port\u00f2 nel 1807 alla soppressione del monastero della Santissima Trinit\u00e0, mentre una parte dei restanti locali vennero resi al comune o utilizzati come caserma francese. Al termine del periodo murattiano, nel 1816 il complesso fu liberato, il decreto murattiano revocato e gli edifici conventuali furono acquistati dal comune che utilizz\u00f2 rispettivamente la casa conventuale come deposito militare e l'ospedale come caserma. La situazione rimase tale fino alla fine della seconda guerra mondiale quando, con l'abbandono degli edifici da parte delle truppe militari prima e delle istituzioni civili poi, l'antico monastero con la vicina chiesa furono abbattuti dal Comune sul finire degli anni sessanta."}
{"id": "2245145", "revid": "1632387", "url": "https://it.wikipedia.org/wiki?curid=2245145", "title": "Jesi", "text": "Jesi \u00e8 un comune italiano di abitanti della provincia di Ancona nelle Marche.\nPosizionata lungo il medio corso del fiume Esino, \u00e8 una citt\u00e0 di antiche tradizioni industriali. A testimonianza del suo passato, che nel XII secolo l'ha vista piccola capitale della Respublica Aesina, conserva un centro storico circondato da una cinta muraria del XV secolo pressoch\u00e9 intatta.\nGeografia fisica.\nTerritorio.\nJesi \u00e8 situata nella bassa valle del fiume Esino, su un poggio poco rilevato (97\u00a0m s.l.m.), e il suo territorio si estende su una superficie di 107\u00a0km\u00b2.\nClima.\nNonostante la relativa vicinanza del mare, Jesi presenta un clima con influenze continentali.\nGli inverni sono moderatamente freddi e umidi, a volte nevosi. Tra le nevicate maggiori degli ultimi 20 anni, si ricordano quelle del dicembre 1996, del gennaio 2005 e del febbraio 2012 (in tutti i casi il manto nevoso ha superato i 50\u00a0cm e addirittura si \u00e8 portato intorno al metro di altezza nell'ultimo episodio citato). Le minime, a seguito delle ondate di gelo maggiori, possono precipitare fin sotto i -10\u00a0\u00b0C\u00a0/ -15\u00a0\u00b0C.\nLe estati sono molto calde e spesso afose, caratterizzate da scarsa ventilazione. I temporali non sono rari e in qualche caso violenti, con rovinose grandinate ed occasionali trombe d'aria (come quella che nell'estate del 2014 ha causato ingenti danni alla periferia ovest della citt\u00e0). Durante le ondate di caldo africano i termometri si portano facilmente sui +35\u00a0\u00b0C\u00a0/ +40\u00a0\u00b0C e addirittura nel 2003 si registrarono picchi record di +43\u00a0\u00b0C. Le temperature pi\u00f9 elevate si hanno comunque quando spira il Garbino, vento di caduta dall'Appennino, assai caldo e secco.\nLe stagioni mediane sono in genere miti e piacevoli, sebbene possano rivelarsi molto piovose (con eventi alluvionali che interessano il corso del fiume Esino).\nLa nebbia \u00e8 comune sia nella stagione autunnale che in quella invernale.\nStoria.\nLa leggenda.\nLa leggenda narra che Jesi venne fondata da Esio, re dei Pelasgi, qui giunto direttamente dall'Arcadia nel 768 a.C. e che don\u00f2 il simbolo di un leone rampante al blasone cittadino, come si legge anche su un'iscrizione presente sotto l'edicola recante lo stemma cittadino sulla facciata del Palazzo della Signoria. Questo mitologico sovrano fu considerato il capostipite degli Etruschi, dei Sabini e dei Piceni.\nLa leggenda, che si \u00e8 protratta nei secoli, sembra sia all'origine della storica denominazione di Jesi come \"Citt\u00e0 Regia\".\nVerosimilmente invece Jesi fu fondata dai Galli Senoni i quali stabilirono sulle rive dell'Esino il loro ultimo avamposto in quel territorio che poi venne successivamente identificato dai romani come \"Ager Gallicus\" e dedicarono la citt\u00e0 a Eso il dio toro celtico. Jesi celtica aveva una grande importanza strategica perch\u00e9 situata sul fiume a pochi chilometri dalla costa e sulla valle dell'Esino, via di accesso attraverso la Gola della Rossa ai territori degli Umbri.\nOrigini e identit\u00e0 celtiche.\nStoricamente Jesi ha origini molto antiche; si ritiene infatti che sia stata fondata dagli Umbri come loro ultimo avamposto in territorio piceno.\nNel IV secolo a.C. i Galli S\u00e9noni, popolazione celtica calata dal nord e cos\u00ec chiamata dalla loro citt\u00e0 di provenienza (l'odierna Sens in Francia), scacciarono gli Umbri e si stanziarono sulla costa orientale dell'Italia, dalla Romagna ad Ancona, in quello che venne poi denominato \"Ager Gallicus\". Vi fondarono \"Sena Gallica\" (Senigallia), che divenne la loro capitale, stabilirono il confine meridionale del loro dominio sul fiume Esino e, come gi\u00e0 gli Umbri, fecero di Jesi l'ultima roccaforte di difesa contro i Piceni.\nDominazione romana.\nPer oltre un secolo si verificarono molti scontri fra i Galli S\u00e9noni e i Romani finch\u00e9, a seguito della battaglia del Sentino del 295 a.C., Roma sconfisse definitivamente i popoli italici e nel 283 a.C. i Galli S\u00e9noni furono debellati e quindi sottomessi.\nI Romani stabilirono nel tempo numerose colonie; Jesi nel 247 a.C. venne trasformata nella \"colonia civium romanorum\" di \"Aesis\" e incorporata nella \"Regio VI Umbria\".\nNacque cos\u00ec il \"municipium\" di \"Aesis\" con una struttura urbanistica corrispondente al modello del \"castrum\", modello sostanzialmente rimasto intatto. I Romani costruirono anche un'importante via di comunicazione, la Via Salaria Gallica, che passando proprio per Jesi (la quale sembra sia stato un importante centro per il pagamento del dazio fra la V e la VI Regio) collegava la Via Flaminia alla Via Salaria.\nLa continuit\u00e0 demica da allora, nonostante il susseguirsi delle invasioni, non fu pi\u00f9 interrotta. In epoca romana Cupramontana e Planina furono i due centri vicini di \"Aesis\", ma a differenza di quest'ultima non sopravvissero ai saccheggi e alle distruzioni barbariche.\nAlto Medioevo.\nCon la disgregazione dell'Impero Romano d'Occidente convenzionalmente fissata nel V sec. d.C., Jesi venne attaccata da Odoacre e devastata. Cos\u00ec come nel 493, con la conquista dell'Italia da parte degli Ostrogoti di Teodorico fu distrutta nuovamente. Nel 554 gli Ostrogoti furono scacciati dall'Italia da parte dei Bizantini e cos\u00ec anche Jesi, che poi venne inclusa, con la parte settentrionale delle Marche e la parte meridionale della Romagna, in uno dei sette distretti militari dell'Esarcato di Ravenna, la Pentapoli, costituita nel 585 dall'imperatore Maurizio I. In seguito i Bizantini la eressero a uno dei centri principali della nuova \"Pentapoli annonaria\" (insieme a Gubbio, Urbino, Cagli e Fossombrone), costituita in contrapposizione a quella \"Marittima\" (Rimini, Pesaro, Fano, Senigallia e Ancona), per un maggiore controllo e difesa del territorio interno della regione. Un ulteriore riconoscimento per Jesi fu l'elevazione a diocesi, come conferma la menzione di un suo vescovo gi\u00e0 nel 680.\nDal 728 i Longobardi ripresero le invasioni verso le Pentapoli quando infine nel 751, guidati dal re Astolfo conquistarono l'Esarcato e devastarono Jesi. In seguito alle invasioni dei Franchi del 752-754, il loro re Pipino il Breve, conquist\u00f2 i territori del vecchio esarcato nel 754, e con l'accordo papale della Promissio Carisiaca li don\u00f2 all'autorit\u00e0 di papa Stefano II Orsini, creando lo Stato della Chiesa e dando quindi inizio al potere temporale dei Papi. A partire dall'VIII secolo l'azione dei monaci benedettini diede vita, nella valle dell'Esino, ad innumerevoli abbazie. Ma la dominazione papale port\u00f2 a una crisi finanziaria, sociale e culturale che spesso sfoci\u00f2 in varie sanguinose rivolte, che talvolta miravano a riportare il dominio dei Longobardi. Solo nel 773 l'esercito dei Franchi di Carlo Magno debell\u00f2 definitivamente i Longobardi. Ma le rivolte continuarono frequenti, tanto che con l'incoronazione, di Carlo Magno a imperatore il 25 dicembre 800, Jesi, pur appartenendo alla Chiesa, ricade sotto la giurisdizione imperiale ed entra a far parte della nuova contea della Marca. A partire da questo periodo prende forma la struttura feudale della citt\u00e0. Nel 999 l'imperatore Ottone III riconsegna alla Chiesa di papa Silvestro II otto contee, tra cui quella di Jesi. Sull'esteso territorio di Jesi sorgevano ben 29 abbazie camaldolesi e benedettine insieme a numerosi possedimenti dei conti di Jesi (gli Attoni, di stirpe longobarda) e quelli di altri piccoli centri. In questo modo Jesi perde ogni autonomia.\nL'et\u00e0 comunale.\nNel 1100 ebbero inizio le furenti lotte di ribellione delle citt\u00e0 pi\u00f9 importanti delle Marche intere contro il dominio pontificio. Le lotte erano cos\u00ec numerose e insistenti che il papa dichiar\u00f2, in una bolla, le \"Marche\" una regione ingovernabile. Nel 1130 Jesi si erse a Libero Comune con un proprio governo autonomo, podest\u00e0, consoli e scuole di arti e mestieri. Questo fu il periodo d'oro della citt\u00e0, in cui si elaborarono gli statuti, si costruirono i palazzi del Podest\u00e0, del Comune e la Cattedrale intitolata a San Settimio e si fortificarono le mura sul tracciato di quelle d'epoca romana.\nDurante il XII secolo e quelli successivi nobilt\u00e0 locale, artigiani e commercianti s'allearono fondando la cosiddetta \"Respublica Aesina\" e cominciarono la conquista del Contado, che sottrassero ai grandi feudatari laici ed ecclesiastici, pi\u00f9 conosciuti come Castelli di Jesi. Questa espansione territoriale cre\u00f2 scontri furiosi con i vicini pi\u00f9 potenti, fra i primi la repubblica di Ancona, con la quale si susseguirono lunghe e dure lotte per il possesso della valle dell'Esino nel tratto che va da Chiaravalle al mare.\nTrovatasi per coincidenza in prossimit\u00e0 della localit\u00e0 di Jesi, Costanza d'Altavilla fu presa dalle doglie e venne accolta con generosit\u00e0 dai semplici villici, e il 26 dicembre 1194 diede alla luce, in una tenda imperiale nella piazza centrale della citt\u00e0, l'antico Foro romano, l'imperatore Federico II, che doner\u00e0 a Jesi il titolo di \"Citt\u00e0 Regia\" che sanciva importanti diritti di piena autonomia, e libert\u00e0 comunali. Jesi pass\u00f2 cos\u00ec definitivamente alla fazione ghibellina e le sue fortune politiche saranno legate per anni a quelle di Federico II e dei suoi figli Enzo e Manfredi con l'ottenimento di privilegi imperiali seguiti da inevitabili scomuniche ecclesiastiche.\nLe signorie.\nCon la nomina nel 1353 del cardinale Egidio Albornoz a Vicario generale dei domini della Chiesa in Italia, si cerc\u00f2 di ricondurre tutti i comuni e le signorie sotto il controllo, diretto o indiretto, dell'autorit\u00e0 papale e furono emanate le Costituzioni egidiane che regolavano lo Stato della Chiesa. Tra il 1373 e l'inizio del XV secolo diverse lotte per il potere sconvolgono la regione, portando distruzione e miseria per la popolazione. Nonostante la caduta sotto il dominio papale della Romagna e di Ancona, Jesi, grazie ai privilegi imperiali, riusc\u00ec a mantenere l'autonomia della sua piccola Repubblica. Tuttavia in seguito Jesi fu occupata dal vicario pontificio Filippo Simonetti, da Galeotto I Malatesta nel 1347-1351, da Braccio da Montone nel 1408, e da Francesco Sforza, di cui divenne un autentico caposaldo, tanto che nel dicembre 1433 Francesco Sforza invase il territorio marchigiano partendo proprio da Jesi. \u00c8 solo nel 1447 che la Chiesa riusc\u00ec a riprendere il controllo, comprando la citt\u00e0.\nNel 1441 venne stilato il primo catasto completo dell'intero Contado di Jesi. In questo documento appaiono sovente dei proprietari laici con i cognomi come \"Schiavo\", \"Schiavoni\" o \"Albanesi\" che non sono affatto di origine marchigiana; ma sono una delle testimonianze della presenza di genti transadriatiche (dalla Schiavonia, entroterra orientale dell'Adriatico, dall'Albania) nel territorio gi\u00e0 da quel tempo. Infatti l'Impero Romano d'Oriente era stato invaso dai Turchi e Maometto II, nel 1453, conquister\u00e0 Costantinopoli. Il popolo balcano migr\u00f2 nei territori d'oltremare per rifugiarsi.\nIl ritorno al Papato.\nNel 1447 torn\u00f2 definitivamente sotto il dominio dello Stato pontificio, pur riuscendo a mantenere qualche diritto sui territori del Contado grazie ai titoli ricevuti da Federico II secoli prima. Intorno al 1470 si diffuse nella Marca d'Ancona una grave pestilenza che decim\u00f2 la popolazione, tanto che nel 1471 la citt\u00e0 di Jesi eman\u00f2 un bando per invitare le genti provenienti dall'Emilia e dalla Lombardia a ripopolare la zona assegnando loro terre e propriet\u00e0: numerosi sono i luoghi a loro intitolati, come via dei Lombardi, Costa dei Lombardi, via Fiorenzuola.\nLa fine del periodo signorile, la fine della peste e la ricomposizione dell'assetto comunale donarono un certo equilibrio stabile e avviarono dapprima una grande ripresa economica, demografica e soprattutto edilizia della citt\u00e0. A partire dalla seconda met\u00e0 del Quattrocento si modific\u00f2 profondamente il volto architettonico della citt\u00e0 con la costruzione di nuove chiese e palazzi e la progressiva espansione urbanistica fuori dalla cerchia delle vecchie mura. Sono di questo periodo il rafforzamento del sistema difensivo cittadino ad opera del fiorentino Baccio Pontelli, la costruzione su progetto del senese Francesco di Giorgio Martini del Palazzo della Signoria, uno dei pi\u00f9 bei palazzi monumentali della Marca. Accanto alla rinascita edilizia ed economica c'\u00e8 quella culturale: il pittore veneziano Lorenzo Lotto realizza per alcune chiese della citt\u00e0 capolavori assoluti; Federico Conti da Verona stampa a Jesi nel 1472, una delle primissime edizioni a stampa della Divina Commedia e Ciccolino di Lucagnolo, cesellatore raffinato e maestro di Benvenuto Cellini sviluppa e perfeziona l'arte orafa. Verso la fine del Cinquecento l'oligarchia locale, costituitasi ormai solidamente in ceto di proprietari terrieri, rivendica a s\u00e9 tutto il potere politico e amministrativo, potere che mantiene fino alla fine del Settecento.\nDue sono i riferimenti storici pi\u00f9 significativi da segnalare per il secolo XVIII: la trasformazione architettonica e urbanistica della citt\u00e0 e la nascita di Giambattista Pergolesi e Gaspare Spontini, due grandi personalit\u00e0 nel campo della musica che si affermarono in tutta Europa.\nPeriodo napoleonico.\nNel 1797 le truppe napoleoniche posero fine all'antico regime, ma anche al dominio sul Contado.\nNel 1808 con l'annessione delle Marche al Regno Napoleonico, nella cosiddetta Repubblica romana, Jesi diviene uno dei capoluoghi di distretto del Dipartimento del Metauro. Con la caduta di Napoleone a Waterloo e la successiva Restaurazione del 1815, Jesi ritorn\u00f2 di nuovo sotto i papi, ma cominci\u00f2 a prendere forma una concezione laica e borghese dello Stato. Nei primi decenni dell'Ottocento si inizi\u00f2 a Jesi un graduale processo di industrializzazione con la nascita delle prime manifatture per la seta. Le vicende risorgimentali che condurranno all'unit\u00e0 d'Italia coinvolsero diversi personaggi jesini tra cui il marchese Antonio Colocci, eletto nel 1849 quale rappresentante della Provincia di Ancona all'Assemblea Costituente della Repubblica romana e poi, dopo l'Unit\u00e0, deputato e senatore del Regno.\nStoria moderna.\nIl 15 settembre 1860 i bersaglieri e il Reggimento Lancieri di Milano entrarono a Jesi mentre cinque giorni pi\u00f9 tardi, nella vicina Castelfidardo, le truppe piemontesi guidate dal generale Cialdini sconfissero l'esercito papale nella Battaglia di Castelfidardo, cui segu\u00ec il plebiscito che sanc\u00ec la definitiva unione delle citt\u00e0 al Regno d'Italia.\nFu una delle prime citt\u00e0 italiane a istituire una tipografia. Nel 1969 \u00e8 stata sede d'un Convegno Urbanologico Internazionale promosso dall'UNESCO, che l'ha segnalata come \"citt\u00e0 esemplare\" per l'integrazione architettonica dei suoi vari strati storici.\nDal 1996 in citt\u00e0 si svolge il Palio di San Floriano, manifestazione medioevale che prevede la partecipazione di tutte le citt\u00e0 limitrofe e dei castelli jesini.\nNel 2014 Jesi \u00e8 riconosciuta come Citt\u00e0 Europea dello Sport.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma deriva dalla leggendaria fondazione cittadina da parte di Esio, re dei Pelasgi, fuggito dall\u2019Arcadia, che aveva come insegna un leone rampante. Lo stesso \u00e8 anche adottato da molti degli attuali Comuni dei Castelli di Jesi, che furono un tempo soggetti alla signoria di Jesi.\nOnorificenze.\nJesi possiede il Titolo di citt\u00e0 dal XII secolo, testimoniato dall'elaborazione degli Statuti, confermati col titolo di \"Citt\u00e0 Regia\" dall'imperatore Federico II di Svevia\nMonumenti e luoghi d'interesse.\nArchitetture religiose.\nFu costruito tra il XIII e il XIV secolo ad opera di Giorgio da Como, e rifatto tra il 1732 e il 1741 da Domenico Barrigioni. Della vecchia costruzione rimangono, all'interno, i due leoni-acquasantiere gi\u00e0 facenti parte del portale della chiesa. Il campanile, che caratterizza il profilo urbano, \u00e8 opera del locale Francesco Matellicani, che lo eresse nel 1782-84 ispirandosi a quello vanvitelliano del Santuario della Santa Casa di Loreto. La facciata, caratterizzata da una serliana, \u00e8 stata ultimata nel 1889 su progetto di Gaetano Morichini, su iniziativa del vescovo Rambaldo Magagnini. L'interno si presenta a navata unica e cupola emisferica, secondo il gusto neoclassico dell'epoca. Durante il XVIII secolo vennero aperte molte cappelle laterali arricchite con dipinti, decorazioni e arredi liturgici volute dai nobili jesini.\n\u00c8 la chiesa pi\u00f9 importante della citt\u00e0 sotto il profilo storico e religioso. Infatti fin dal XII secolo fu dedicata al patrono della comunit\u00e0 jesina e qui si svolgevano le pi\u00f9 importanti cerimonie pubbliche tra cui, il 4 maggio, la presentazione del Palio da parte dei Castelli di Jesi in segno di sottomissione alla citt\u00e0. Nel 1439 venne presa in consegna dai Frati Minori Conventuali, provenienti dal convento di San Marco, che dal 1478, procedettero ad un rinnovamento interno del tempio medioevale che era a navata unica, orientato in direzione nord-sud, con ingresso sul cortile dell'attuale Palazzo Ghisleri. Negli stipiti della porta d'ingresso sono visibili alcune pietre intagliate in stile romanico della precedente chiesa medioevale. Fu allora che la planimetria venne modificata collocando l'ingresso verso la piazza, con la creazione di nuove cappelle che ben presto si arricchirono di monumenti sepolcrali e opere d'arte, tra cui la \"Deposizione\", la \"Annunciazione\" e la \"Pala di Santa Lucia\" di Lorenzo Lotto, realizzate tra il 1512 e il 1532 e conservate nella Pinacoteca Civica assieme ai sarcofagi e ai bassorilievi che originariamente l'adornavano. L'aspetto attuale \u00e8 frutto del rifacimento avviato nel 1743 nel corso del quale la chiesa e il convento subirono radicali trasformazioni ad opera dell'architetto Francesco Maria Ciaraffoni che ne progett\u00f2 gli interni e lo scalone. Presenta un grande tiburio e una facciata mai completata. L'interno, a pianta centrale ellittica, \u00e8 tutto impostato sulla cupola a base ovale decorata di stucchi e affreschi con le \"Storie di san Francesco\" eseguiti in stile tardo-barocco dal locale Francesco Mancini a partire dal 1851. La chiesa, sconsacrata nel 1860, divenne prima sede della biblioteca civica, poi della pinacoteca comunale e, infine, \u00e8 sede del teatro studio Valeria Moriconi, dedicato all'attrice jesina.\nSorge poco fuori dalla cerchia delle mura, fa parte di un complesso monastico di clausura. Venne eretta in stile Gotico nel XIII secolo e presenta una facciata tripartita aperta da un ricco rosone in cotto sormontante un portale marmoreo. L'interno \u00e8 diviso in tre navate da pilastri ottagonali che reggono volte a crociera. Vi si conservano alcuni affreschi trecenteschi, superstiti del ciclo pittorico che originariamente decorava la maggior parte delle pareti della chiesa, che ritraggono il \"Transito della Madonna\", la \"Madonna di Loreto\", la \"Crocifissione\" e l'\"Annunciazione\". Le pitture murali hanno dato luogo ad alcune difformit\u00e0 di attribuzione, ma i restauri hanno permesso di chiarire la matrice di scuola riminese degli affreschi ricondotti a Giovanni e Giuliano da Rimini e ad artisti di ambito fabrianese. Nel corso dei restauri effettuati il secolo scorso (1854-1859) dall'architetto Angelo Angelucci e dai pittori Silvestro Valeri di Perugia e Marcello Sozzi di Roma, si \u00e8 provveduto a completare la decorazione della volta e dei sottoarchi, oltre che degli arredi lignei.\nSorge nella centrale Piazza della Repubblica. Venne eretta nel 1585 per la \"Confraternit\u00e0 dei Poveri e della Morte\". Divenuta collegiata nel XVIII secolo, venne interamente rifatta in stile tardobarocco. Dal 1940 \u00e8 consacrata all'Adorazione perpetua della Carestia. All'interno sono conservate tele di Claudio Ridolfi, Filippo Bellini, e Domenico Luigi Valeri.\nL'edificio risale al XIII secolo, quando si inizi\u00f2 ad urbanizzare quella parte di terreno, detta di Terravecchia, appena fuori dalla primitiva cerchia muraria. Ricostruita interamente dai frati Apostoliti alla fine del Cinquecento, nella seconda met\u00e0 del Seicento venne ristrutturata e portata a nuova veste dai Padri Filippini, i primi e quasi gli unici ad introdurre il barocco nelle Marche. Presenta una sobria facciata, ma ha un interno con stucchi nella particolare coloritura bianco-oro. Vi si conservano varie opere d'arte, fra cui l'icona del \u201cSangue Giusto\u201d, affresco del 1333 attribuito a Pietro da Rimini.\n\u00c8 l'edificio pi\u00f9 antico della citt\u00e0 di Jesi, documentato fin dal XII secolo. Le originali forme romaniche vennero rimaneggiate nel XIV secolo con l'aggiunta di elementi gotici. L'interno, a tre navate absidate, presenta una prevalenza di volte a crociera costolonate sostenute da pilastri compositi; rimandano invece a forme romaniche le navate laterali introdotte da archi a tutto sesto. Degli affreschi realizzati nella prima met\u00e0 del XVI secolo non rimangono in loco che poche, illeggibili, tracce. Da San Nicol\u00f2 proviene tra l'altro l'affresco di Pietro da Rimini raffigurante \u201cSan Francesco\u201d (1333), conservato alla Galleria Nazionale di Urbino, e L\"'Icona del Sangue Giusto\", conservata presso la chiesa di San Giovanni Battista. La decorazione esterna del complesso absidale presenta una successione di archetti pensili a goccia. Di estrema semplicit\u00e0 \u00e8 la facciata a due spioventi al cui centro si apre un portale ad arco senese in marmo policromo e ghiera in laterizio a spina.\nOriginaria del XV secolo ma con il campanile del XVII secolo e rifatta del XVIII secolo, custodisce all'interno l'immagine della \"Madonna della Misericordia\", affresco quattrocentesco attribuito ad Antonio da Fabriano.\nDi origini medioevali, ricostruita nel XVIII secolo ad opera dell'architetto Mattia Capponi, con facciata coronata da due campaniletti.\nCon l'annessa chiesetta, rappresenta un esempio di edilizia \"illuminata\" della seconda met\u00e0 del XVIII secolo, dell'architetto romano Virginio Bracci.\nGi\u00e0 parte del monastero delle Benedettine di Sant'Anna, a cui \u00e8 dedicata, ha una pianta centrale del XVIII secolo, ha il prospetto su corso Matteotti obliterato dal fronte dell'ex convento rifatto in forme di palazzo civile dalla famiglia dei Marchesi Mereghi nella seconda met\u00e0 del XIX secolo. L'interno intatto a pianta ellittica ospita saltuariamente degli eventi socio-culturali\nGi\u00e0 cappella del Palazzo Pianetti \"in Porta Valle\", presenta un interno settecentesco di stile rococ\u00f2 ricco di stucchi tipicamente mitteleuropei, recuperata dopo essere stata adibita a deposito di carbone, ospita periodicamente esposizioni e manifestazioni culturali.\nDi epoca altomedioevale, a poca distanza dalla \"nuova\" costruita alla met\u00e0 del XVI secolo.\n\u00c8 un'ex chiesa abbaziale, fuori dal centro storico lungo la strada per Macerata, che conserva all'interno antiche vestigia delle sue origini. Venne fondata in epoca longobarda fra il VII e l\u2019VIII secolo d.C. con monaci dell'abbazia di Farfa che seguivano la regola mista di san Colombano e san Benedetto, fino alla riforma generale benedettina di Benedetto d'Aniane.\nArchitetture civili.\nUno dei pi\u00f9 imponenti palazzi pubblici delle Marche, fu costruito tra il 1486 e il 1498 dall'architetto senese Francesco di Giorgio Martini.\nAntica residenza gentilizia dei marchesi Colocci, presenta una facciata lineare in laterizio e portale bugnato che d\u00e0 accesso ad un ampio e scenografico scalone, sorretto da colonne, forse su disegno del Vanvitelli. Cos\u00ec come appare nel ventunesimo secolo, il palazzo \u00e8 la risultante di una serie di interventi realizzati nei secoli XVI e XVII. La trasformazione settecentesca ha occultato la fisionomia rinascimentale dell'edificio, ricostruibile soltanto da qualche fonte d'archivio. Il piano nobile conserva i soffitti a padiglione, come quello del salone delle feste decorato da affreschi illusionistici. Di antichissima origine, la famiglia Colocci discende dalla gens \"Actonia\" di stirpe longobarda, stanziatasi nella valle dell'Esino intorno all'anno Mille. Nel palazzo hanno vissuto gli ultimi discendenti di Amerigo Vespucci. All'interno il palazzo ospita la Casa Museo Marchese Adriano Colocci Vespucci.\nSorge in piazza Federico II, accanto al duomo ed \u00e8 un esempio di rococ\u00f2 locale, venne realizzato a partire dal 1720 su disegno dell'architetto romano Francesco Ferruzzi. Sulla facciata, dagli spigoli arrotondati, \u00e8 una caratteristica balconata rococ\u00f2 con ringhiera in ferro battuto sorretta da quattro possenti telamoni, realizzata nel 1723 dal ravennate Giovanni Toschini. L'interno colpisce per la ricchezza delle sale con i soffitti dai leggeri stucchi dorati, eseguiti da diversi artisti, tra cui i decoratori Giuseppe Confidati, Antonio Conti, Marco d'Ancona, Orazio Mattioli e il pittore Giovanni Lanci.\nSi estende per tutto il fronte meridionale di piazza Federico II e costituisce un complesso residenziale tra i pi\u00f9 vasti della citt\u00e0. Il nucleo originale, risale al XV secolo e venne ampliato successivamente fino a congiungersi con l'attuale facciata che prospetta sulla piazza. Il palazzo pass\u00f2 nella seconda met\u00e0 del XIX secolo alla Curia vescovile che lo ha adibito prima a seminario diocesano e sede del Museo diocesano.\nSorge sull'area della \"Rocca pontelliana\", con il prospetto posteriore che d\u00e0 sulla piazza della Repubblica e sul quale si eleva una facciata neoclassica, ricavata a seguito della demolizione del torrione meridionale della Rocca. Fu voluto dal conte Vincenzo di Costantino Ricci che ne affid\u00f2 l'esecuzione, nel 1544, a Guido di Giovanni da Bellinzona e Pierantonio di Baldassarre da Carena. I lavori vennero terminati nel 1547 dai costruttori jesini Guido di Giovanni e Giovanpietro di Beltrani. Il palazzo si caratterizza per la facciata a bugnato con pietre tagliate a forma di diamante, sull'esempio del palazzo dei Diamanti di Ferrara e del pi\u00f9 vicino palazzo Mozzi di Macerata, realizzato pochi anni prima, e al quale il Ricci si ispir\u00f2 probabilmente per la sua residenza jesina. Completa l'edificio un porticato a sei arcate che alleggerisce la struttura.\nSorge sull'area della \"Rocca pontelliana\", di fianco a Palazzo Ricci, con il prospetto posteriore che d\u00e0 su piazza della Repubblica presentando un fronte assai severo.\nDi origini rinascimentali, venne ristrutturato dall'architetto Mattia Capponi. All'interno conserva la sala del sindaco con decorazioni a fresco neoclassiche, opere di Felice Giani.\nDi origine rinascimentale, \u00e8 stato ristrutturato e ampliato pi\u00f9 volte a partire dal 1703, dopo l'acquisto, da parte di Bernardino Honorati (1692-1716) del palazzo del marchese Silvestri. Verso la met\u00e0 del secolo, Giuseppe Honorati (1692-1769) affid\u00f2 i lavori di sistemazione all'architetto romano Virginio Bracci, supervisore per la sacra congregazione di San Luca. Il palazzo venne completato alla fine del Settecento. Il palazzo presenta una facciata neoclassica con mattoni a vista. Dal cortile interno si innalza un scalone d'onore, sorretto da pilastri e colonne finemente scanalate, che conduce alle ampie sale superiori dalle ricche decorazioni ora barocche, come la galleria d'ingresso, ora rococ\u00f2, nelle gallerie del primo e secondo piano che danno sulle mura e nella saletta ovale, e infine decorate con pitture neoclassiche attribuibili al fabrianese Luigi Lanci, come la sala delle feste. Nel palazzo era conservata una collezione di dipinti e una ricca biblioteca di famiglia, avviata sotto Giuseppe Honorati e giunta al massimo del prestigio alla fine del Settecento con il vescovo Bernardino. Il palazzo, di propriet\u00e0 comunale, \u00e8 sede della pretura.\nFu costruito alla met\u00e0 del Settecento ed \u00e8 un esempio di rococ\u00f2 italiano. La lunghissima facciata \u00e8 aperta da cento finestre, mentre sul lato posteriore vi \u00e8 un giardino all'italiana. All'interno \u00e8 ospitata la pinacoteca con alcune pitture di Lorenzo Lotto: \"Visitazione\" (1530), \"Annunciazione\", \"Madonna col Bambino e santi\", \"San Francesco che riceve le stimmate\" (1526), \"San Gabriele\", \"Annunciata\" (1526) e il suo capolavoro, la pala di \"Santa Lucia davanti al giudice\" (1532). Vi sono custodite, inoltre, epigrafi funerarie, terrecotte robbiane, vasi da farmacia e ceramiche.\n\u00c8 un arco trionfale eretto nel 1734, su progetto dell'architetto Domenico Valeri, in onore di papa Clemente XII degli Orsini. Fu un gesto di omaggio verso il pontefice che si era reso benemerito per l'abolizione del dazio sul grano e la sistemazione della strada che collega Nocera Umbra con l'Adriatico e che venne chiamata, da allora, \"Clementina\" (l'attuale Statale 76). L'arco costituisce il punto focale del lungo asse prospettico e scenografico del corso settecentesco intitolato a Giacomo Matteotti.\nArchitetture militari.\nLa cinta fortificata, tra le meglio conservate dell'intera regione, racchiude il nucleo medievale della citt\u00e0, di compatta forma trapezoidale, per un perimetro di circa 1,5\u00a0km. Vennero erette nel XIV secolo sul tracciato delle pi\u00f9 antiche mura romane, rappresentando il simbolo della libert\u00e0 comunale. Nel XV secolo vennero quasi totalmente ricostruite (fa eccezione la parte detta del \"Montirozzo\") ad opera degli architetti militari Baccio Pontelli e Francesco di Giorgio Martini. Sono costituite da alti muraglioni cortinati con beccatelli, rinforzati da torrioni e aperte da sette porte: ne restano aperte solo quattro. La conformazione delle mura varia in rapporto alla morfologia del terreno che presenta livelli di quota differenziati, dalla pianura (66\u00a0m s.l.m.) alla collina (96\u00a0m s.l.m.). Le mura della parte meridionale, racchiuse tra il Torrione Rotondo e il Torrione di Mezzogiorno (costruito nel 1454), erano fiancheggiate da un fossato, successivamente interrato, e si presentano \"basse\", caratterizzate da semplici cortine verticali con beccatelli e caditoie. Si fanno pi\u00f9 alte e imponenti sul versante orientale, poste sui pendii, che hanno cortine rafforzate con scarpata per una maggior difesa contro le armi da fuoco. Sulla parte pi\u00f9 alta, quella nord-occidentale, che si apriva sul prolungamento della citt\u00e0 \"nuova\", la cosiddetta \"Addizione di Terravecchia\", sorgeva la Rocca Pontelliana, eretta su progetto di Baccio Pontelli, appunto, a partire dal 1487 e gi\u00e0 demolita nel 1527, l'ultimo torrione (di fianco l'Arco del Magistrato) venne smantellato nel 1890.\nVie e piazze.\n\u00c8 la storica piazza pi\u00f9 importante della citt\u00e0. Tutta racchiusa da edifici nobiliari e dal duomo. Sorge sul luogo del Foro romano, all'incrocio fra il cardo e il decumano massimi. Sono state ritrovate anche le fondamenta degli edifici che la cingevano, come quelle del teatro, delle terme e della cisterna. Dopo le devastazioni barbariche vi sorse la prima cattedrale cristiana di Jesi, forse sulle fondamenta di un precedente tempio pagano. Il giorno di santo Stefano del 1194, sotto un grande padiglione appositamente eretto, nacque l'imperatore Federico II. Per ricordare san Floriano, in et\u00e0 comunale, tutte le genti e i cittadini dei comuni sottomessi si riunivano ogni anno (il 4 maggio) in questa piazza per rendere omaggio alla citt\u00e0 con i propri gonfaloni (detti palli) e festeggiare il patrono. La festa si chiam\u00f2 palio di San Floriano. La conformazione odierna \u00e8 quella assunta dal luogo durante il XVIII secolo. Chiude la piazza una caratteristica balaustra, realizzata nel 1758 dal bolognese Gaetano Stegani, architetto della legazione di Urbino. La fontana\u2013obelisco \u00e8 opera di Raffaele Grilli e di Luigi Amici (artefice delle leonesse).\nQuesto spazio quadrangolare costituisce il centro vitale della citt\u00e0 e vi si affacciano importanti edifici, il retro del palazzo comunale, la chiesa dell'Adorazione, palazzo Magagnini e il teatro Pergolesi, la maggiore istituzione culturale di Jesi. L'arco del Magistrato, una volta affiancato dal torrione della scomparsa rocca Pontelliana, introduce al centro storico medioevo-rinascimentale. Venne sistemata urbanisticamente a partire dalla fine '600 quando si inizi\u00f2 a costruire sull'area detta di Terravecchia. Dalla piazza inizia il centralissimo corso Matteotti.\n\u00c8 la via principale di Jesi, centro vitale e passeggiata cittadina ove si affacciano negozi e trovano sede studi privati. Aperta nell'area detta di Terravecchia a partire dalla fine del XVII secolo divenne il luogo d'attrazione della nobilt\u00e0 locale dove impiant\u00f2 le nuove, pi\u00f9 spaziose, dimore adattate al gusto dell'epoca. Questa rettilinea prospettiva urbanistica in gran parte settecentesca inizia da piazza della Repubblica e termina con l'arco Clementino.\nSorge a met\u00e0 di corso Matteotti, di fronte il santuario delle Grazie. Era un antico spazio pubblico di difese militari del Borgo di Terravecchia. La piazza attuale, definita nel XVIII secolo ha subito continue trasformazioni. Sul lato occidentale sorge la chiesa di San Nicol\u00f2 e al centro il monumento a Giambattista Pergolesi realizzato in stile liberty nel 1910 su disegno del carrarese Alessandro Lazzerini.\nTeatri.\nTeatro Pergolesi.\nGi\u00e0 della Concordia, venne costruito nel 1790, in un'area occupata da piccole botteghe in Piazza della Repubblica, allora \"della Morte\", ceduta dal Comune alla Societ\u00e0 della Concordia nel 1790. Fu inaugurato nel 1798, in piena occupazione francese, con due opere del Cimarosa, \"La Capricciosa corretta\" e \"Il Principe Spazzacamino\", che vennero cantate dal soprano pesarese Anna Guidarini, madre di Gioachino Rossini, in un teatro disertato dalla nobilt\u00e0 jesina per paura di rappresaglie da parte dei giacobini. Nel 1883 il teatro cambi\u00f2 nome, perdendo quello originale della Concordia e assumendo quello del musicista jesino Giovanni Battista Pergolesi; venne poi ceduto definitivamente dalla Societ\u00e0 al Comune nel 1933.\nTeatro studio Valeria Moriconi.\nIl teatro studio inaugurato nel maggio 2002 ha sede nei locali dell'ex-chiesa che fin dal XII secolo era dedicata a san Floriano, compatrono della citt\u00e0. All'interno di essa vi si sono tenute le pi\u00f9 importanti cerimonie pubbliche tra cui, il 4 maggio di ogni anno, la presentazione del Palio da parte dei Castelli di Jesi in segno di sottomissione alla citt\u00e0.\nLa chiesa fu sconsacrata dopo il 1860 e divenne sede della biblioteca e pinacoteca comunali. Le decorazioni tardo barocche creano una sorta di scenografia permanente. La progettazione del nuovo allestimento per il teatro studio \u00e8 stata affidata all'architetto milanese Italo Rota. Il 15 novembre 2005, il teatro studio \u00e8 stato dedicato alla scomparsa attrice jesina Valeria Moriconi nel giorno del suo compleanno.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. La nazionalit\u00e0 maggiormente rappresentata in base alla percentuale sul totale della popolazione residente \u00e8 quella romena:\nEconomia.\nAgricoltura e viticultura.\nNel territorio comunale e nei dintorni viene coltivata la vite, principalmente la variet\u00e0 verdicchio, con cui viene prodotto il vino verdicchio dei castelli di Jesi nelle sue molteplici tipologie: Castelli di Jesi Verdicchio Riserva, Castelli di Jesi Verdicchio Riserva Classico, Verdicchio dei Castelli di Jesi, Verdicchio dei Castelli di Jesi spumante, Verdicchio dei Castelli di Jesi passito, Verdicchio dei Castelli di Jesi classico, Verdicchio dei Castelli di Jesi classico superiore.\nArtigianato.\nPer quanto riguarda l'artigianato, Jesi \u00e8 rinomata per la lavorazione del rame, finalizzata alla realizzazione di una vasta gamma di prodotti, che spazia dal vasellame alle anfore, oltrech\u00e9 per la lavorazione della pelletteria.\nServizi finanziari.\nLa Banca delle Marche \"S.p.A.\", o brevemente \"Banca Marche\", fondata nel 1994 con sede legale ad Ancona, dal 22 novembre 2015 in liquidazione coatta amministrativa, \u00e8 stato il principale ente creditizio della citt\u00e0 e della regione. Dal giorno successivo \u00e8 stata rifondata, come Good Bank, con la nuova denominazione di Nuova Banca delle Marche \"S.p.A.\", in breve \"Nuova Banca Marche\" con la \"parte buona\" della vecchia banca, che ha la sede sociale a Roma e, come in precedenza, la Direzione Generale in citt\u00e0.\nAeroporto.\nFino agli anni sessanta la cittadina di Jesi possedeva un Aeroporto, oggi praticamente scomparso. L'aeroporto ebbe un ruolo centrale e strategico specialmente durante la seconda guerra mondiale: divenne infatti nel 1941 base dei reparti da tuffo sugli Stuka durante l'invasione della Jugoslavia.\nInfrastrutture e trasporti.\nJesi \u00e8 servita dalla Strada statale 76 della Val d'Esino.\nSport.\nCitt\u00e0 Europea dello Sport 2014.\nLa citt\u00e0 di Jesi \u00e8 stata proclamata Citt\u00e0 europea dello sport per l'anno 2014 dall'Associazione delle capitali europee dello sport. Il riconoscimento \u00e8 stato conferito il 6 novembre 2013 al sindaco Massimo Bacci a Bruxelles, presso la sede del Parlamento europeo.\nScherma.\nLa storia sportiva di Jesi \u00e8 legata al Club scherma Jesi, in particolare nella disciplina del fioretto, che le permette di essere la citt\u00e0 pi\u00f9 medagliata al mondo nella storia delle Olimpiadi con un palmar\u00e8s che annovera 23 medaglie, di cui 14 d'oro, 3 d'argento e 6 di bronzo. Da Montreal 1976 Jesi porta continuamente atleti alle Olimpiadi, da Los Angeles 1984 a Rio 2016 uno o pi\u00f9 atleti di Jesi salgono ininterrottamente sul podio pi\u00f9 alto. La citt\u00e0 \u00e8 rappresentata dai campioni olimpici Stefano Cerioni, Giovanna Trillini, Valentina Vezzali (diventata nel 2012 l'atleta italiana con il maggior numero di medaglie d'oro vinte alle Olimpiadi) ed Elisa Di Francisca, tutti allievi del maestro Ezio Triccoli a cui \u00e8 stato dedicato il locale palazzetto dello sport. Il Club, fondato nel 1947, \u00e8 stato insignito del Collare d'oro del CONI dal presidente Giovanni Malag\u00f2 il 13 dicembre 2014.\nCalcio.\nLa squadra principale della citt\u00e0 \u00e8 la , che ha disputato anche un campionato di Serie C1 nella stagione 1984-1985 e diversi campionati della vecchia Serie C e C2, attualmente milita in Eccellenza Marche. Numerose squadre minori, rappresentanti ognuna diversi quartieri e ceti della citt\u00e0 (Aurora, Duomo, Folgore, Gherardi, Junior, Juventus, Largo Europa, Latini, Libertas, Mazzangrugno, Spes, Vigor Ras, Virtus) hanno preso parte ai campionati minori marchigiani.. Ecco la situazione del calcio jesino per la stagione 2021-22:\nLa EDP Jesina, rappresentante il movimento calcistico femminile della citt\u00e0, durante la sua storia \u00e8 stata impegnata nel torneo di Serie A, categoria nella quale ha militato per una stagione nel 2016-17. Ecco la situazione del calcio rosa jesino per la stagione 2021-22:\nCalcio a 5.\nLa Jesina C5 ha raggiunto in passato la promozione in Serie A nella stagione 1996-1997 disputando, in quanto vincitrice del proprio girone, i play-off scudetto. Nel 1997 nasce una nuova societ\u00e0, l'Acli San Giuseppe C5, squadra dell'omonimo quartiere che nel 2009-2010 ottiene la promozione al campionato nazionale di Serie B vincendo la Coppa Italia Nazionale di Serie C, categoria che manterr\u00e0 fino alla rinuncia avvenuta prima del 2012-2013. \u00c8 presente anche il settore femminile con le ragazze della E.D.P. Jesina. Ecco la situazione del calcio a 5 jesino per la stagione 2021-22:\nPallacanestro.\nLa squadra locale \u00e8 l'Aurora Basket Jesi, che milita nel campionato di Serie B. Il massimo risultato ottenuto dalla societ\u00e0 jesina \u00e8 stato la promozione in serie A1 nel 2004, oltre che una vittoria nella Coppa Italia di Legadue nel 2008. Disputa le proprie gare al PalaTriccoli. Ecco la situazione del basket jesino per la stagione 2021-22:\nPallavolo.\nLa Pieralisi Jesi ha disputato 9 tornei di Serie A1 disputando anche 2 finali scudetto ed \u00e8 riuscita a vincere la Challenge Cup di pallavolo femminile 2008-2009 a livello europeo. La citt\u00e0 ha inoltre ospitato la fase finale della Campionato mondiale per club FIVB 1992 (femminile). Ecco la situazione del volley femminile jesino per la stagione 2021-22:\nIl Volley Club Jesi negli anni ottanta e nei primi anni novanta ha disputato diversi campionati di A2 sfiorando la promozione nel massimo campionato con in panchina il futuro tecnico della nazionale italiana Julio Velasco. Ecco la situazione del volley maschile jesino per la stagione 2021-22:\nRugby.\nIl Rugby Jesi 70 ha raggiunto il suo punto pi\u00f9 alto giocando nella Serie B. La societ\u00e0 dispone anche di un ampio serbatoio giovanile ed \u00e8 riconosciuta come Centro di Formazione Federale. Attualmente (stagione 2021-2022) la squadra milita in Serie B (3\u00ba Livello).\nPallanuoto.\nPer quanto riguarda la piscina, la citt\u00e0 \u00e8 stata rappresentata dal 1987 dalla Marche Nuoto Jesi che ha anche raggiunto il campionato di Serie B. La societ\u00e0 ha chiuso i battenti al termine della stagione 2013/2014 e nell'estate 2014 \u00e8 stata fondata la Jesina Pallanuoto che ne raccoglie l'eredit\u00e0 sportiva. Nel 2017-18 vince il campionato di Serie C ed \u00e8 ammessa per la prima volta nella sua storia in Serie B. Nessuna rappresentanza invece in campo femminile. Ecco la situazione della pallanuoto jesina per la stagione 2019-20:\nCiclismo.\nJesi \u00e8 stata sede di arrivo di tappa del Giro d'Italia nel 1985 e lo sar\u00e0 nuovamente nel 2022.\nTennis.\nSono presenti diversi campi da gioco presso il Circolo Cittadino e il Magic Tennis Academy, quest'ultimo \u00e8 centro federale.\nGolf.\nIn citt\u00e0 \u00e8 situato un piccolo campo destinato al golf, composto da 3 buche e con un Par di 10 colpi.\nPugilato.\nI ragazzi della Pugilistica Jesina partecipano alle gare regionali e nazionali e si allenano presso la palestra del PalaTriccoli.\nArti marziali.\nNon mancano in citt\u00e0 diverse associazioni sportive che si occupano di arti marziali. Sono di fatto presenti tutte le specialit\u00e0 grazie al Karate Team, al Judo Samurai ed alla polisportiva Libertas che include tra i suoi programmi anche la disciplina del Taekwondo.\nAtletica.\nIl campo polisportivo Cardinaletti \u00e8 dotato di una pista di atletica in tartan con 6 corsie e di tutti gli altri strumenti necessari per svolgere tutte le attivit\u00e0 di atletica leggera. Qui si svolgono gli allenamenti degli sportivi dell'Atletica Jesi.\nPattinaggio e ginnastica artistica.\nPresso il polisportivo Cardinaletti sono presenti una pista anulare per pattinaggio corsa 400\u00a0m x 7\u00a0m, omologata per gare nazionali e internazionali ed una pista di pattinaggio piana 50\u00a0m x 25\u00a0m.\nTiro a segno.\nIn citt\u00e0 vi \u00e8 un poligono per gli amanti del tiro a segno. La pi\u00f9 antica associazione sportiva della citt\u00e0 viene fondata il 10 febbraio 1884 ed inizia le attivit\u00e0 il 30 settembre 1888. Nel 2014 dispone di 10 linee di tiro a 10 metri, 6 a 25 metri e 10 a 50 metri. In Italia si posiziona tra le prime quindici Sezioni.\nArbitri di calcio.\nL'AIA Jesi \u00e8 composta da 127 arbitri e 11 osservatori."}
{"id": "2245150", "revid": "89688", "url": "https://it.wikipedia.org/wiki?curid=2245150", "title": "Galleria Doria-Pamphilj", "text": ""}
{"id": "2245154", "revid": "253269", "url": "https://it.wikipedia.org/wiki?curid=2245154", "title": "Jenny Agutter", "text": "Biografia.\nFiglia di Catherine Lynam e di Derek Brodie Agutter, un ex ufficiale dell'esercito britannico, da bambina ha vissuto in Dhekelia, Cipro e Kuala Lumpur, Malaysia. Mentre studiava alla Elmhurst Ballet School, \u00e8 stata scoperta da un agente di casting, alla ricerca di una giovane ragazza di lingua inglese per un film. Il primo ruolo importante lo ha avuto nella miniserie della BBC \"The Railway Children\" (1968), nella parte di Roberta, ripreso successivamente nel film \"Quella fantastica pazza ferrovia\" (1970).\nTra i suoi film, da ricordare \"La fuga di Logan\" (1976) e \"Un lupo mannaro americano a Londra\" (1981).\nNel 1977 ha vinto il BAFTA alla migliore attrice non protagonista per la sua interpretazione in \"Equus\".\nDal 4 agosto 1990 la Agutter \u00e8 sposata con Johan Tham, un albergatore svedese, da cui ha avuto un figlio, Jonathan, nato il 25 dicembre 1990."}
{"id": "2245161", "revid": "1543377", "url": "https://it.wikipedia.org/wiki?curid=2245161", "title": "Trofeo Carnevale Citt\u00e0 di Gallipoli", "text": "Il Torneo Carnevale Citt\u00e0 di Gallipoli - Coppa Santa Maria di Leuca (anche chiamato Trofeo Caroli Hotels) \u00e8 un torneo internazionale di calcio giovanile riservato alla Categoria Esordienti. Nato nel 2002, si svolge annualmente nella penisola salentina, sui campi in sintetico di Gallipoli e di Santa Maria di Leuca.\nLe varie edizioni hanno visto la partecipazione delle seguenti rappresentative giovanili nazionali ed internazionali: ASD Capo di Leuca, Juventus F.C., U.S. Lecce, F.C. Internazionale Milano, F.C. Bari 1908, A.C. Milan, Ravenna Calcio, Piacenza Calcio 1919, Torino Football Club, Reggina Calcio, A.S. Roma, S.S.Lazio, Cisco Calcio Roma, AS, Montefiore Gallipoli. AS Ostiamare, Futbol Club Roma, G.S.D. Nuova Tor Tre Teste, Ac Perugia, FC Sud Tirol, GSD Lascaria, Venaria Reale, Hellas Verona Football Club, Pro Calco Sabina, S.S.C. Napoli, AS Salignano, ACF Fiorentina, Pomezia Calcio, Atletico Roma, AC Prato, Calcio Como, F.C. Lucerna, Stoccarda FC, A.F.C. Ajax, Leeds United, Crystal Palace, Tottenham Hotspur Football Club, Zenith Football School San Pietroburgo, FC Sokolyata, Los Aromos Argentina, Club Deportivo Y Madrin, FC Krasnodar.\nFormula del torneo.\nIl torneo si svolge con la formula all'italiana a 32 squadre con le seguenti modalit\u00e0 di qualificazione:\n8 gironi da 4 squadre.\nLe vincenti di ogni girone formeranno, in base agli accoppiamenti, con le seconde classificate gli ottavi di finale. Le vincenti disputeranno i quarti di finali e le semifinali. Le vincenti delle due semifinali disputano la finale per il 1\u00ba e 2\u00ba posto, le perdenti per il 3\u00b0 e 4\u00b0.\nLe stelle del torneo.\nHanno partecipato a questo torneo: Luca Marrone, Federico Macheda, Libor Koz\u00e1k, Daley Blind, Manolo Gabbiadini, Mattia Destro, Alexander Merkel e Davide Santon.\nIl trofeo.\nIl prestigioso trofeo che viene assegnato alla squadra vincitrice, \u00e8 opera dell'artista gallipolino Roberto Perrone. Il trofeo \u00e8 realizzato in terracotta, cartapesta e pietre locali. La scultura si sviluppa con forme irregolari, quasi a ricordare le linee del mare, elemento principale e comune ed il mascherone in cartapesta di impronta greca.\nAlbo d'oro.\n2019 Valencia CF"}
{"id": "2245165", "revid": "38120", "url": "https://it.wikipedia.org/wiki?curid=2245165", "title": "Gaga'ifomauga", "text": "Gagai'fomauga \u00e8 un distretto di Samoa. Comprendente parte dell'isola Savai'i, ha una popolazione (censimento 2016) di 4.877 abitanti. Il capoluogo \u00e8 A'opo."}
{"id": "2245175", "revid": "1442080", "url": "https://it.wikipedia.org/wiki?curid=2245175", "title": "Grateloupia filicina", "text": "Grateloupia filicina \u00e8 un'alga rossa.\nDescrizione.\nHa un colore verde violaceo intenso nei tratti basali del tallo."}
{"id": "2245176", "revid": "2091899", "url": "https://it.wikipedia.org/wiki?curid=2245176", "title": "Beatus", "text": "Beatus \u00e8 il nome con il quale sono identificati i manoscritti spagnoli del X e XI secolo, pi\u00f9 o meno abbondantemente miniati, contenenti la riproduzione dell'Apocalisse di Giovanni e i vari Commentari al testo redatti nell'VIII secolo da Beato di Li\u00e9bana.\nI commentari dell'Apocalisse.\nDescrizione.\n\u00c8 un'opera di erudizione, ma senza grande originalit\u00e0, costituita essenzialmente di compilazioni. Beato attinge degli estratti pi\u00f9 o meno lunghi dai testi dei padri della Chiesa e di dottori della Chiesa, come sant'Agostino, sant'Ambrogio e sant'Ireneo, con l'aggiunta del commentario del Libro di Daniele di san Girolamo.\nDa taluni l'organizzazione \u00e8 giudicata maldestra e i testi sovente ridondanti o contraddittori. Ben lungi dall'essere un'emanazione di una personalit\u00e0 forte e profonda, l'opera risulta un attimo timorosa, e non d\u00e0 segni di un grande spirito innovativo, ma si attiene rigorosamente alla tradizione. Come mai un libro simile, scritto nel 776 e rimaneggiato dieci anni pi\u00f9 tardi, ha avuto un tale impatto per quattro secoli? Mentre la parte redatta dal Beato \u00e8 molto ridotta, l'opera d\u00e0 invece una traduzione latina integrale dell'Apocalisse di Giovanni, ci\u00f2 che potrebbe spiegarne, in parte, la notoriet\u00e0.\nIl genere apocalittico e la sua storia.\nL'Apocalisse di Giovanni \u00e8 l'ultimo libro della Bibbia cristiana. Il genere letterario apocalittico (dal greco apocalupte\u00efn, svelare), fiorisce nel periodo intertestamentario (tra il II secolo a.C. e il I secolo a.C.) e trova le sue radici, non nel Nuovo Testamento, ma negli ultimi libri dell'antico, in particolare in alcuni passaggi del Libro di Daniele (scritti verso il 167 a.C.): le Apocalissi trovano le loro radici pi\u00f9 nella cultura semitica dell'Antico Testamento che nel mondo della Cristianit\u00e0 degli inizi.\nL'Apocalisse di San Giovanni \u00e8 stata redatta nell'ultimo terzo del I secolo, durante le persecuzioni di Nerone e Domiziano contro i cristiani che si rifiutavano di adorare l'imperatore come un dio.\nUn'Apocalisse \u00e8 lo \u00ab svelamento \u00bb dell'avvenire, rivelato ad un'anima e trascritto in un testo poetico pi\u00f9 o meno criptato. Per sua natura risulta escatologico, in quanto annuncia a dei credenti martirizzati che il male storico porter\u00e0 a una felicit\u00e0 eterna. Superando gli eventi tangibili, l'Apocalisse ne svela il senso e mostra come il susseguirsi degli eventi si prolunga oltre la morte e la fine del mondo, nella costruzione del regno di Dio.\nIl testo risulta oscuro a coloro che non conoscono la cultura biblica: destinato ai credenti, e a loro soli, fa riferimento alla Storia sacra e ai libri profetici dell'Antico Testamento. In questo modo, la sua portata \"politica\" sfugge ai persecutori.\n\u00c8 quindi una concezione della Storia (una \"teologia della Storia\" come la chiama Henri-Ir\u00e9n\u00e9e Marrou) destinata a mostrare a quelli che soffrono come il \"Bene supremo\" si trover\u00e0 al termine di un cammino storico, vissuto attraverso l'esperienza del Male.\nBeato e la nascita della Spagna.\nIl messaggio.\nI cristiani iberici si trovarono dopo il 722 confrontati con l'islam, come ai tempi di Roma lo furono con l'impero. Non possono pi\u00f9 praticare il loro culto in pubblico; campane e processioni sono vietate; le chiese e i monasteri distrutti non possono essere ricostruiti; le persecuzioni prendono spesso una piega sanguinaria.\nIn questo contesto l'Apocalisse si pone come il libro della resistenza cristiana. I grandi simboli prendono un senso nuovo. La Bestia, che ai tempi di Roma designava l'Impero, diviene l'emirato (divenuto poi califfato), Babilonia non \u00e8 pi\u00f9 Roma ma Cordova, ecc.\nL'Apocalisse, che fu interpretata come una profezia della fine delle persecuzioni romane, diventa l'annuncio della Reconquista. \u00c8 una promessa di liberazione e di castigo. La chiave di lettura \u00e8 semplice per le masse dei fedeli, e questo libro fin\u00ec per acquisire, nella Spagna occupata, pi\u00f9 importanza degli stessi Vangeli.\nBeato di Li\u00e9bana.\nBeato \u00e8 un uomo di grande cultura cristiana. Sicuramente non era originario del monti Cantabrici. Alcuni storici lo ritengono proveniente da Toledo, o addirittura dall'Andalusia. Forse scelse il monastero di Li\u00e9bana per la sua prossimit\u00e0 a Covadonga e a Cosgaya, luoghi che i cristiani dell'epoca consideravano come miracolosi.\nBeato ebbe rapidamente una reputazione di grande erudito. Divenne per un certo tempo precettore e confessore della figlia di Alfonso I, la futura regina Adosinda.\nLa sua fama, oltre al \"Commentario dell'Apocalisse\", ebbe altre cause. Pensatore militante ed energico, fu molto duro contro i cristiani che scelsero il compromesso con l'occupante, a cominciare dall'arcivescovo di Toledo, che accus\u00f2 di eresia.\nQuesto fatto ebbe grande risonanza nella cristianit\u00e0, fin presso Alcuino di York e Carlo Magno (742-814) ad Aquisgrana e lo stesso Papa, che si schierarono dalla parte del Beato, contro l'eresia adozionista che fu teorizzata da Felice vescovo di Urgell, stimato teologo dell'epoca. Essa sosteneva che Ges\u00f9 non era il figlio di Dio, ma che era stato solo adottato da lui: tesi in completo disaccordo con l'ortodossia del Concilio di Nicea sulla consustanzialit\u00e0 del Padre e del Figlio.\nElipando vescovo di Toledo, nominato dagli arabi, diventato fervente sostenitore dell'adozionismo, giunse a scrivere una lettera, in occasione della presa del velo e della pronuncia dei voti della regina Adosinda davanti a tutta la corte delle Asturie, in cui semplicemente auspicava lo sterminio di tutti quelli che non vedevano nel Cristo il figlio adottivo di Dio!\nSotto le pressioni di Alcuino, di Carlo Magno e del papa, Felice abiura a pi\u00f9 riprese l'eresia dopo esserci tornato pi\u00f9 volte. Sinodi e Concili non convinceranno mai il recidivo: nel 799 fu di nuovo convocato ad Aquisgrana su ordine dell'imperatore e del Papa. Si confront\u00f2 con Alcuino e di nuovo abiur\u00f2 i concetti eretici, ma Carlo, non fidandosi pi\u00f9, lo releg\u00f2 a Lione dove mor\u00ec nell'818. Ben cinque furono i sinodi e concili che discussero la questione sul finire del secolo: Sinodo di Ratisbona indetto da Carlo nel 792; Sinodo di Francoforte presieduto dall'imperatore nella Pasqua del 794; Concilio tenuto a Roma da papa Leone III (papa dal 795 all'816); Concilio di Cividale del 796 tenutosi in Friuli sotto Paolino II; Concilio di Aquisgrana del 799 voluto da san Leone III.\nBeato si scagli\u00f2 in particolare contro Elipando senza mezzi termini. Quest'ultimo lo aveva indicato come \u00abfalso profeta\u00bb e parlava dei suoi scritti dicendo che erano puzzolenti, Beato rispose, trattandolo da \u00abtesticolo dell'Anticristo\u00bb. La polemica prosegu\u00ec in un crescendo di violenze verbali, che non si spensero che alla morte di Felice ed Elipando.\nQuesta eresia seduceva un nostalgico dell'arianesimo come Elipando. L'adozionismo non era in fondo che una rivisitazione del subordinazionismo ariano.\nMa questi avvenimenti non sarebbero che aneddotici se l'eresia feliciana (dal nome del vescovo Felice) non avesse anche sedotto gli occupanti musulmani. In queste tesi vi era una rimessa in causa della natura divina di Ges\u00f9 Cristo, che conduceva a una svalutazione del cristianesimo. Alcuni storici addirittura pensano che Elipando si sarebbe fatto apostolo dell'adozionismo per compiacere le autorit\u00e0 arabe.\nDa questi avvenimenti si comprende meglio l'importanza dell'Apocalisse presso le comunit\u00e0 cristiane del nord-ovest della Spagna, e l'impatto del \"Commentario\" sfruttato da un monaco fortemente implicato nella lotta contro l'eresia, il governo di occupazione e i religiosi collaborazionisti.\nL'Apocalisse, che gli ariani rifiutavano come libro canonico, e che \u00e8 fortemente incentrata sull'aspetto divino del Figlio, divenne a partire dall'VIII secolo il testo biblico faro della cristianit\u00e0 della resistenza. Questo testo divenne un'opera di lotta, vera arma teologica, contro tutti quelli che non vedevano nel Cristo una persona divina, eguale in questo a Dio Padre. La chiesa cattolica delle Asturie riprese l'ingiunzione del IV concilio di Toledo del 633: sotto pena di scomunica, \"L'Apocalisse\" deve essere accettata come libro canonico; essa far\u00e0 parte delle letture dell'ufficio tra la Pasqua e la Pentecoste. Un simile obbligo non concerne, nella Bibbia intera, che questo libro.\nSantiago.\nIl \"Commentario\" asserisce che san Giacomo il Maggiore fu l'evangelizzatore della Spagna; fatto che da sempre la Chiesa spagnola dava per certo. Alcuni storici ritengono che Beato sia stato l'autore dell'inno \"O Dei verbum\" dove san Giacomo \u00e8 indicato come patrono della Spagna.\nNel IX secolo la tomba di san Giacomo fu scoperta al \"Campo de la Estrella\" che diverr\u00e0 poi Santiago di Compostela. L\u00ec sarebbero state portate le spoglie dell'apostolo, fratello di San Giovanni, un secolo prima da M\u00e9rida, per sottrarle ai profanatori musulmani. Forse Beato ha voluto onorare assieme a Giovanni, autore dell'Apocalisse, anche suo fratello Giacomo e fare dei due figli di Zebedeo i vettori dei valori della Spagna martire, resistente e gloriosa.\nBeato muore nel 798, prima del ritrovamento della tomba di Giacomo il \"Matamoros\" a Compostella. Egli, con i suoi scritti e le sue dispute, ha posto le fondamenta culturali di quella che sarebbe diventata la nazione spagnola.\nLa miniatura mozarabica.\nGeneralit\u00e0.\nNel 1924 si tiene a Madrid un'esposizione di manoscritti miniati spagnoli (\"Exposicion de codices miniados espa\u00f1oles\") e, se i \"Beatus\" sono particolarmente evidenziati, \u00e8 perch\u00e9 forme nuove si sono imposte nell'arte pittorica.\nIl fascino suscitato allora da questi manoscritti, risale dunque alla loro duplice dimensione visionaria, come se le forme avessero, anche loro, profetizzato, a molti era sembrato, in quel momento, che i \"Beatus\" contenessero, sul piano dello stile, il compimento di quanto annunciavano, offrendo delle risposte indispensabili alle questioni ancora balbettanti al tempo della loro riscoperta.\nL'arte mozarabica non \u00e8 nata dal nulla: vi si trovano le radici nell'arte visigota, carolingia, araba e fino a quella copta, dove le stilizzazioni particolari sono ben identificate.\nSe gli specialisti vi vedono anche degli apporti pi\u00f9 remoti come quelli mesopotamici e sasanidi questo conferma che l'arte mozarabica non \u00e8 arte di second'ordine e senza personalit\u00e0, come se fosse frutto di scarsa immaginazione sfociato nell'eclettismo. In generale si ritiene invece che sia il frutto di un pensiero possente e originale.\nLontano da essere una semplice illustrazione che non aggiunge nulla al testo, o che distrae il lettore, le miniature mozarabiche, spesso su una pagina completa o addirittura su una doppia pagina, come riconosciuto da Jacques Fontaine, conduce l'anima dalla lettura del testo fino all'approfondimento del suo senso in una visione. Un secolo pi\u00f9 tardi, l'eccessivo e semplicistico rigore di san Bernardo di Chiaravalle lo port\u00f2 a condannare, durante la sua polemica con Sugerio di Saint-Denis, capitelli e vetrate istoriate, senza comprendere come l'arte potesse contribuire a elevare l'anima e quanto il Bello potesse disporre al Bene, come pensava Platone.\nTra le opere pi\u00f9 notevoli oltre ai \"Beatus\", bisogna menzionare la Bibbia miniata nel 920 dal diacono Juan del monastero di Santa Maria e San Martino d'Albares (detta \"Bibbia di Juan de Albares\", conservata negli archivi della cattedrale di Le\u00f3n.\nAmmirando queste immagini, non abbiamo affatto l'impressione che ben dieci secoli ce ne separano.\nI \"Beatus\".\nI riflessi della liturgia.\nVi sono una trentina di manoscritti miniati del \"Commentario all'Apocalisse\" redatto da Beatus nell'abbazia di San Toribio de Li\u00e9bana tra il 776 e 786. Venticinque sono completi. Ventidue sono miniati. Tra questi una decina sono considerati maggiori. Alcuni ritengono che l'originale fosse anche miniato, come fa supporre alcuni brani inseriti nel testo che fanno riferimento alle immagini. Ma nessuno di questi \"proto-Beatus\" si \u00e8 conservato.\nLe immagini stupiscono anche i profondi conoscitori dell'Apocalisse. Ma non si sottovaluta il genio dei miniatori se vi si riconosce l'utilizzo di molti elementi della realt\u00e0 che li circondava. Se gli arredi, i mobili, le pose ci sembrano il frutto di pura immaginazione, \u00e8 perch\u00e9 non abbiamo familiarit\u00e0 con la liturgia in cui venivano utilizzati, in questo modo si attribuisce al frutto dell'invenzione quello che nasceva dall'osservazione. Ancora una volta ci aiuta il talento letterario e l'acutezza di Jacques Fontaine:\nQuesta liturgia, questi oggetti, queste luci colpirono anche gli Arabi, come quel cancelliere musulmano che aveva assistito a una funzione notturna in una chiesa di Cordova, come lo riporta il suo cronista, anche lui di fede musulmana:\nManoscritti personalizzati.\nSe si fa astrazione da qualche visione tragica di dannazione o da qualche atteggiamento di disperazione, come fa notare Jacques Fontaine, \u00abla dominante di questa opere \u00e8 ben quella d'una contemplazione serena\u00bb (Ibidem, p.\u00a0361).\nL'umanit\u00e0 e perfino il senso dell'umorismo sono presenti nei colophon. Cos\u00ec, nel \"Beatus\" di T\u00e1vara, il miniaturista Em\u00e9t\u00e9rius, in un disegno, raffigura la torre della biblioteca e lo scriptorium contiguo, ove raffigura se stesso aggiungendo le parole: \u00abOh torre di T\u00e1vara, alta torre di pietra, \u00e8 lass\u00f9 che, nel primo locale della biblioteca, Em\u00e9t\u00e9rius \u00e8 rimasto seduto, tutto curvo sul suo lavoro durante tre mesi, e che ebbe tutte le sue membra rattrappite dall'uso del calamo.. Questo libro \u00e8 stato terminato il 6 delle calende di agosto dell'anno 1008 dell'era alla ottava ora.\u00bb (Ibidem, p.\u00a0361.)\nQuesti colophon sono cos\u00ec numerosi solo nelle opere mozarabiche. I \"Beatus\" possono cos\u00ec essere attribuiti e datati con grande precisione, ci\u00f2 che permette uno studio serio sulla loro filiazione stilistica. Sappiamo cos\u00ec che Magius ha realizzato le illustrazioni del \"Beatus\" della Pierpont Morgan Library, che il suo allievo Em\u00e9t\u00e9rius fu lui stesso coadiuvato da una monaca, Ende per la realizzazione del \"Beatus\" di Gerona.\nTecnica e colori.\nIl supporto \u00e8 generalmente la pergamena, ma anche la carta (presente nella penisola gi\u00e0 dall'XI secolo).\nIl testo era scritto con l'inchiostro bruno (o diventato tale). I titoli sono spesso in rosso Questo colore serviva anche a delineare i contorni degli elementi della pagina. I pittori, ci\u00f2 facendo, seguivano le raccomandazioni di Isidoro di Siviglia tratti dalle \"Etymologie\": si tracciano dapprima i contorni, poi si procede al riempimento delle figure mediante il colore.\nI colori delle miniature sono il rosso (pi\u00f9 o meno scuro), l'ocra, il verde scuro, il rosa-malva, il blu scuro, il violetto, l'arancio e soprattutto il giallo molto luminoso, molto intenso, tipico della pittura mozarabica. Il blu chiaro e il grigio sono rari.\nI colori \u00ab caldi \u00bb sono predominanti: rosso, arancio, giallo. Qui ancora i pittori seguono al lezione di Isidoro di Siviglia che stabilisce una relazione etimologica (dunque, per lui, fondata sull'Essenza stessa delle cose) tra le parole \"colore\" (latino \"color\") e \"calore\" (latino \"calor\"): \u00ab I \"colori\" sono chiamati cos\u00ec perch\u00e9 sono portati al loro compimento (perfezione) dal \"calore\" del fuoco o del sole \u00bb (\"Etymologie\", XIX, capitolo XVI).\nL'oro (metallo) \u00e8 molto raro. Lo si trova utilizzato, o previsto solo nei \"Beatus\" di Gerona e di Urgell.\nTaluni manoscritti sono rimasti incompiuti, ci\u00f2 che, come sempre, ci informa sulle tappe della loro elaborazione. Nel \"Beatus\" di Urgell (Ms 26, f\u00b0 233) o in quello della Real Academia de la Historia di Madrid (Ms 33, f\u00b0 53), il disegno \u00e8 solo parzialmente riempito di colori.\nI colori sono puri, senza mezze tinte, senza mescole, senza transizioni dall'uno all'altro. Il modellato \u00e8 assente.\nA differenza dei primi \"Beatus\" abbastanza opachi, o perlomeno \"discreti\", i \"Beatus\" del secondo stile (met\u00e0 del X secolo) colpiscono per lo splendore dei colori che sottolinea l'originalit\u00e0 della loro ripartizione nello spazio. Senza dubbio ci\u00f2 \u00e8 dovuto all'utilizzo, su un fondo verniciato alla cera, di nuovi leganti, come l'uovo e il miele che permettono di ottenere velature e toni vivi, luminosi.\nSe si eccettuano le raffinatezze dei toni del \"Beatus\" della Pierpont Morgan Library (e l'esotismo unico del \"Beatus\" di Saint-Sever), i colori sono piuttosto distribuiti in opposizioni intense, e sono largamente utilizzati per contribuire allo \"spaesamento\" delle scene.\nQuando Isidoro di Siviglia parla di verit\u00e0, intende la conformit\u00e0 alla realt\u00e0 sensibile. Ma come abbiamo visto per il problema dello spazio, i pittori dei \"Beatus\" non cercano di adeguarsi con il mondo della percezione. La realt\u00e0 che ci portano a conoscere \u00e8 di ordine spirituale.\nI colori non sono n\u00e9 mescolati, n\u00e9 smorzati, n\u00e9 sbiancati. Il modellato, l'ombra, lo smorzato appaiono solo nel \"Beatus\" di Sant-Sever.\nNei \"Beatus\" spagnoli la vivacit\u00e0 dei colori, il loro contrasto, la violenza stessa di talune sovrapposizioni, guidano stranamente lo sguardo a non mai fermarsi sulla visione d'insieme, ma lo riportano agli elementi costitutivi della pagina.\nAnche qui, come con l'uso dello spazio, lo scopo del pittore sembra essere quello di distrarre lo spirito dalle tentazioni di naufragio nell'accidentale per riportarlo all'essenziale del messaggio offerto nella contemplazione estetica.\nForme, distribuzione e significato.\nUna delle caratteristiche di molte pagine dipinte dei \"Beatus\" \u00e8 la presentazione delle scene su uno sfondo di larghe fasce dipinte orizzontalmente, che non corrispondono a nessuna realt\u00e0 esteriore. Non si tratta di cielo, d'acqua, di orizzonte o di effetti voluti per allontanare o ravvicinare. Si parla, a giusto titolo, di \"astrazione\" dello spazio ad opera del colore.\n\u00ab Come pi\u00f9 tardi con El Greco, la pittura si dimostra qui metodo spirituale \u00bb, scrive Jacques Fontaine (\"Opera citata\", 363). Il mondo sensibile \u00e8 purificato dai suoi elementi aneddotici per non lasciar spazio che all'essenziale. Si tratta di mostrare che succede qualcosa senza essere distratti dalla descrizione dei luoghi dove la scena avviene. Gli attori del dramma apocalittico scrutano prioritariamente quello che succede nella loro anima (o nella nostra), con \u00ab questa fissit\u00e0 stravolta, che giunge a volte fino all'estatico, allo smisurato, al \"t\u00e9tanis\u00e9\"\u00bb, per riprendere la formula di Mireille Mentr\u00e9 (\"La peinture mozarabe\", 1984, PUPS, Paris, 155).\nLe forme sono molto geometrizzate e la schematizzazione raggiunge talvolta l'astrazione, come la rappresentazione delle montagne con cerchi sovrapposti. Queste convenzioni sono comuni a molti manoscritti.\nTuttavia l'aspetto decorativo non sopravanza mai quello simbolico: malgrado la deformazione delle forme, il moltiplicarsi delle angolature visive in una medesima scena, le immagini rimangono eminentemente e chiaramente referenziali. Lo schematismo e l'ornamentazione non prendono mai il sopravvento sulla leggibilit\u00e0.\nTaluni manoscritti presentano delle \u00ab pagine-tappeto \u00bb, piene pagine poste generalmente all'inizio del libro, dove si trovano, prese entro motivi geometrici e labirinti, delle informazioni sullo scriba, il pittore o il destinatario del manoscritto. Queste pagine imitano le rilegature (contemporanee del libro, ma ugualmente copte, sembra), e talvolta assomigliano a dei tappeti persiani, turchi.\nNel \"Beatus\" di Saint-Sever, cui sar\u00e0 riservata una parte speciale, si trovano delle pagine tappeto in cui gli intrecci sembrano d'ispirazione irlandese.\nL'angolo visuale e la realt\u00e0 concettuale.\nBisogna tornare sull'importanza dei punti di osservazione. Non c'\u00e8 prospettiva nella pittura mozarabica, e specialmente nei \"Beatus\". Inoltre la bidimensionalit\u00e0 delle figure induce a rappresentarle simultaneamente da vari lati, che \u00e8 pure una particolarit\u00e0 dell'arte copta. Ma, a differenza delle raffigurazioni copte in cui lo scorcio e il trequarti sono presenti, i manoscritti mozarabici rifiutano tutto ci\u00f2 che possa evocare una tridimensionalit\u00e0. Non solamente una figura pu\u00f2 essere composta di fronte e di profilo, ma i dettagli di ognuno di questi due aspetti di un elemento possono essere presentati in un modo apparentemente incoerente di fronte e di profilo.\nTalvolta una pagina mostra una citt\u00e0 le cui mura ci fronteggiano e, superiormente, ci\u00f2 che si trova nel loro interno. Ci\u00f2 che importa al pittore \u00e8 il fatto di rappresentare tutti gli elementi essenziali di una visione, come se lo spettatore vi si trovasse pienamente coinvolto.\nL'autore di questa tesi sulla pittura mozarabica sottolinea bene ci\u00f2 che all'artista veramente importa, ossia la coesione concettuale e non quella percettiva. Ciascun elemento \u00e8 in relazione diretta con lo spettatore, ma non mantiene una relazione strutturale con gli altri elementi. L'immagine non \u00e8 il luogo ove si organizzano degli insiemi di oggetti per offrire la rapprersentazione di una scena reale; \u00e8 la disposizione degli elementi del racconto, presi singolarmente, che devono colpirci con la loro dimensione simbolica che un verismo, seppur attenuato, ci farebbe dimenticare.\nI \"Beatus\" in tal modo ci offrono un'audace demoltiplicazione delle scene destinate a favorire la lettura spirituale. \u00ab Le figure sono da interpretare secondo l'ordine mentale e non secondo l'ordine di una realt\u00e0 sensibile legata ad un luogo, un tempo, uno spazio unici e sintetici. \u00bb (Ibidem, p.\u00a0154).\nL'arte qui si fa ausiliaria del senso profondo del testo. La visione apocalittica non \u00e8 la semplice occasione per un'opera d'arte: essa ne \u00e8 la sostanza al punto che sembra nutrirsi delle immagini e poco ci manca che queste non diventino altrettanto necessarie delle parole: v'\u00e8 la tentazione di dire che il viaggio mistico nei \"Beatus\" \u00e8 indispensabile per completare e purificare la nostra intelligenza del messaggio gioannita.\nDai modelli alle esercitazioni di scuola.\nNon necessariamente tutti gli artisti di talento sono dei geni creativi. Costoro hanno prodotto delle opere originali, non nel senso volgare del termine, ma in quanto esse hanno prodotto opere originali e nuovi modi di porre e risolvere problemi estetici. In tal modo alcuni \"Beatus\" derivano da un pensiero fondante, mentre altri non sono che sontuosi esercitazioni di scuola.\n\u00c8 il caso del \"Beatus\" dipinto da Facundus per Ferdinando I di Le\u00f3n e la regina Sancha e terminato nel 1047. Le miniature sono prive di originalit\u00e0 nella composizione. L'opera ci affascina coi suoi colori splendenti dovuti soprattutto a un perfetto stato di conservazione, ma anche per l'eleganza delle forme. Tuttavia bisogna ammettere che Facundus segue meticolosamente, sul piano della struttura, le miniature del \"Beatus\" d'Urgell realizzato a Rioja o Le\u00f3n nel 975.\nBasta confrontare il f\u00b0 19 d'Urgell (\"Il Cristo recante il Libro di Vita\") con il f\u00b0 43 di Facundus; la doppia pagina 186v 187 d'Urgell (\"La Donna e il Dragone\") con la doppia pagina 253v 254 di Facundus. Si potrebbero elencare altre pagine ancora, fino al \"Beatus\" francese di Saint-Sever che riprende molto sovente l'impaginazione dei manoscritti mozarabici, e che analizzeremo pi\u00f9 avanti.\nFacundus s'ispira anche molto abbondantemente al \"Beatus\" di Valladolid, terminato dal pittore Oveco nel 70. Pensiamo al f\u00b0 93 del \"Beatus\" di Valladolid e al f\u00b0 135 di Facundus, o al f\u00b0 120 del \"Beatus\" di Valladolid confrontato al f\u00b0 171 di Facundus.\nFacundus \u00e8 anche molto influenzato dall'arte di Magius (\"Beatus\" della Pierpont, terminato nel 960); tutte queste opere presentano un'evidente filiazione con la Bibbia del 960 dipinta da Florentius e conservata nella collegiale di San Isidoro di Le\u00f3n.\nFacundus non inventa. Ammorbidisce le linee, conferisce maggiore finezza ai personaggi e ci propone delle immagini, a prima vista, pi\u00f9 seducenti. Ma la seduzione non \u00e8 lo scopo dell'arte, e taluni specialisti diranno che la sua opera denota scipitezza in confronto all'estetica dei \"Beatus\" anteriori.\nUn manoscritto a parte: il \"Beatus\" dell'Abbazia di Saint-Sever.\nAbbiamo gi\u00e0 evocato questo manoscritto di cui bisogna sottolineare la specificit\u00e0. \u00c8 conservato alla Biblioth\u00e8que nationale de France (codice Ms Lat. 8878).\n\u00c8 il solo \"Beatus\" conosciuto in epoca romanica redatto a nord dei Pirenei. Consta del \"Commentario dell'Apocalisse\" del Beato di Li\u00e9bana e del \"Commentario sul Libro di Daniele\" di San Girolamo. Le miniature vertono su:\nNei 292 fogli, si trovano 108 miniature, di cui 84 istoriate (di queste, 73 in piena pagina e 5 su due pagine). Le pagine misurano 365 x 280\u00a0mm.\nVennero prodotte sotto l'abate Gr\u00e9goire de Montanere che diresse l'abazia per 44 anni, dal 1028 al 1072. Si conosce il nome di un copista, che forse fu anche il pittore, \"Stephanius Garsia\". I differenti stili delle miniature portano a supporre che vi furono pi\u00f9 scribi e miniaturisti. Malgrado ci\u00f2 le immagini presentano una certa unit\u00e0:\nLa miscela degli stili \u00e8 molto presente, per esempio, nella rappresentazione della Nuova Gerusalemme che in tutti i manoscritti mozarabici \u00e8 formata da un quadrato, ma a Saint-Sever, le arcate delle mura sono di stile romanico, a tutto tondo, e non pi\u00f9 visigote con archi?\nQuesta miscela \u00e8 evidente, per esempio, nella rappresentazione della nuova Gerusalemme:\ncome in tutti i manoscritti mozarabici, essa \u00e8 formata da un quadrato, ma a Sint-Sever le arcature sono romaniche, a tutto sesto, e non pi\u00f9 visigotiche a ferro di cavallo.\nLa lettera e lo spirito.\nGli artisti dei \"Beatus\" hanno voluto evitare una massa di immagini ridondanti nei confronti del testo, troppo calcate sulle parole o legate al mondo familiare della nostra percezione.\nGli artisti dei secoli X-XI, l'abbiamo visto, haano risolto il problema, snaturando le scene e rinunciando ad ogni elemento decorativo onde evitare che lo spirito del lettore sia sviato dall'essenziale. Cos\u00ec le miniature sono liberate, epurate da tutto ci\u00f2 che pu\u00f2 essere considerato aneddotico.\nL'artista pu\u00f2 anche aggiungere alla raffigurazione di una visione dei dati inerenti al commentario del Beatus. Ci\u00f2 \u00e8 visibile nel \"Beatus\" d'Osma (f\u00b0 117v) e nel \"Beatus\" di Facundus (f\u00b0 187), dove il Diavolo \u00e8 presentato incatenato all'Inferno e gli angeli mandano a raggiungerlo tutti coloro che sono spazzati dalla coda del Dragone. Qui la miniatura si appropria del commentario del Beatus che, in riferimento al libro XII dell'Apocalisse, anticipa la menzione del libro XX che afferma che Satana \u00e8 stato incatenato.\nIl lavoro del pittore pu\u00f2 essere ancor pi\u00f9 complesso allorquando. in una medesima miniatura, procede ad un'audace sintesi di svariati episodi. Deve rinunciare alla trascrizione letterale. Se i 24 Vegli (o Saggi, o Anziani) rischiano, in uno spazio ridotto, di provocare un affollamento che celerebbe altri dati essenziali, ne raffigura solo 12! Poco importa: sappiamo bene che ve ne sono 24, poich\u00e9 i testi lo affermano e che altre pagine li rappresentano tutti! Si diradano i ranghi, altrove si sopprimono ali, e cos\u00ec si ottiene spazio per offrire una visione globale tratta dai due capitoli. Ci\u00f2 \u00e8 visibile nella mirabile miniatura del f\u00b0 117v del \"Beatus\" di Facundus.\nLa sintesi dei passaggi IV-4 e V-2 dell'Apocalisse \u00e8 molto frequente. La si trova anche ai fogli 121v e 122 del \"Beatus\" di Saint-Sever.\nMiniatura e scultura.\nIl grande storico dell'arte medioevale francese \u00c9mile M\u00e2le credeva di ritrovare l'influenza dei \"Beatus\" sui capitelli della torre-portale di Saint-Beno\u00eet-sur-Loire (anticamente Fleury-sur-Loire), et Marie-Madeleine Davy accorda un certo credito a questa tesi. Ma Eliane Vergnolle, nella sua opera maggiore su Saint-Beno\u00eet-sur-Loire mostra in maniera del tutto convincente che i capitelli istoriati della torre dell'abate Gauzlin s'inserivano nella tradizione carolingia, - alcuni ricordando perfino le miniature dell'Apocalisse di Treviri, o del \"Commentario sull'Apocalisse\" d'Aymon d'Auxerre (quest'ultimo manoscritto conservato alla Biblioteca Bodleiana a Oxford).\nSappiamo anche che Gauzlin ha esteso l'irraggiamento dell'abbazia di Fleury fino in Italia da dove fa venire un pittore chiamato Nivard per rappresentare scene dell'Apocalisse sui muri della chiesa, - ci\u00f2 conferma l'orientazione iconografica carolingia piuttosto che mozarabica dei decori della cattedrale.\nLa questione sarebbe ancor pi\u00f9 soggetta a controversia per quanto concerne il secondo grande edificio cui fa riferimento \u00c9mile M\u00e2le: il timpano di Saint-Pierre di Moissac. Come tanti altri, Marguerite Vidal segue risolutamente la lezione d'\u00c9mile M\u00e2le e pensa che questo timpano offre degli indizi affidabili sulla presenza d'un manoscritto miniato del \"Commentario sull'Apocalisse\" del Beatus di Li\u00e9bana nella biblioteca dell'abbazia.\nTuttavia s'\u00eempongono alcune riserve concernenti il soggetto dell'articolo:\nTuttavia occorre ben riconoscere alcune sconvolgenti analogie stilistiche tra la doppia pagina 121v-122 del \"Beatus\" di Saint-Sever e il timpano di Moissac. Per esempio, nelle due opere si nota l'audace torsione della testa del toro in una tensione adoratrice in direzione del Cristo.\nMalgrado ci\u00f2, se vi \u00e8 una somiglianza tra il ventiquattro Saggi del Beatus (stessa doppia pagina) e quelli del timpano (acconciature, cetre, coppe), questi ultimi offrono un'allegra meraviglia non senza nobilt\u00e0, - mentre quelli del \"Beatus\" appaiono come una banda di gioiosi buontemponi sollevanti i loro bicchieri durante un canto d'osteria: la maest\u00e0 di Moissac non \u00e8 per nulla debitrice della gazzarra di Saint-Sever. Ci\u00f2 che non toglie nulla all'innegabile bellezza di tante altre pagine di questo stesso manoscritto.\nIn merito ai \"Beatus\" mozarabici, non s'intende sminuirli quando essi non sono presi a modello di altre forme d'arte. Il loro valore non \u00e8 dovuto all'ampiezza della loro diffusione e alla loro possibile influenza. E quand'anche non avessero avuto alcun seguito, ci\u00f2 non toglie che, nella nostra percezione estetica, restino dei monumenti grandiosi che, come le enigmatiche statue dell'Isola di Pasqua, hanno il potere di far sorgere in noi i sogni d'un altro universo.\nConclusione.\nPer Hegel, la Filosofia \u00e8 la pi\u00f9 alta attivit\u00e0 dello spirito, perch\u00e9 traduce in concetti quello che la Religione racconta nei suoi scritti: che anche loro, contengono nelle parole quello che l'Arte presenta sotto forma di immagini. Certo, per lui, la verit\u00e0 diventa percepibile attraverso la bellezza di una forma sensibile; anche se lo spirito non raggiunge l'Essere nella sua totalit\u00e0 se non comprendendo che la Natura non \u00e8 che spirito che si \u00e8 esiliato da s\u00e9 stesso e che vi \u00e8 una consustanzialit\u00e0 del reale e del razionale. Tutto \u00e8 comprensibile allo spirito perch\u00e9 fondamentalmente tutto \u00e8 spitito.\nL'analisi della pittura mozarabica sconvolge questa gerarchia. Viaggiano nelle pagine dei \"Beatus\", non siamo presso delle realt\u00e0 sensibili ancora vicine alle realt\u00e0 naturali. Siamo in un mondo d'immagini che parlano all'anima meglio di quanto non farebbero dei termini concettosi e che, al contrario, facilitano con la loro astrazione l'accesso alla verit\u00e0 del racconto, senza per questo favorire una pura seduzione estetica con la preponderanza dell'ornamentazione. Come se esplodesse in colori di fuoco il muto istante dell'estasi, l'ineffabile senso del testo trovandosi cristallizzato in forme e tinte \u00ab surreali \u00bb.\nIl termine \"illustrazione\" non \u00e8 assolutamente adatto a definire delle produzioni artistiche che sono delle compiute opere d'arte, indipendentemente da ogni considerazione inerente al referente. Nel convento di San Marco a Firenze, Beato Angelico non illustra i vangeli: quando ci regala la bellezza dei suoi affreschi, offre alla nostra intelligenza il frutto della sua meditazione sui testi.\nI \"Beatus\" non sono una vana parafrasi dell'Apocalisse (o del suo commentario scritto dal monaco di Li\u00e9bana): sono delle immagini generate da una visione, nuovi strati di verit\u00e0 aggiunti al testo profetico. In tal modo il Bello non \u00e8 pi\u00f9 una tappa sulla via che conduce al Vero: il fuoco dei colori si mescola al braciere di parole per lanciare nelle nostre anime abbacinate nuove faville di significati.\nI principali \"Beatus\".\nTra i 31 \"Beatus\" (dove in alcuni casi non restano che dei frammenti), spiccano:"}
{"id": "2245180", "revid": "161374", "url": "https://it.wikipedia.org/wiki?curid=2245180", "title": "Strada Provinciale", "text": ""}
{"id": "2245183", "revid": "1305772", "url": "https://it.wikipedia.org/wiki?curid=2245183", "title": "Graveglia", "text": "Con il termine Graveglia ci si pu\u00f2 riferire a:"}
{"id": "2245188", "revid": "339392", "url": "https://it.wikipedia.org/wiki?curid=2245188", "title": "Strada Provinciale 62/a Via Castel de Paolis", "text": ""}
{"id": "2245192", "revid": "247222", "url": "https://it.wikipedia.org/wiki?curid=2245192", "title": "Fragranza", "text": ""}
{"id": "2245195", "revid": "232134", "url": "https://it.wikipedia.org/wiki?curid=2245195", "title": "Atti di indirizzo politico", "text": ""}
{"id": "2245196", "revid": "1442080", "url": "https://it.wikipedia.org/wiki?curid=2245196", "title": "John Francis Daley", "text": "\u00c8 noto per aver interpretato la matricola del liceo Sam Weir nella commedia drammatica della NBC \"Freaks and Geeks\" e il profiler criminale dell'FBI Dr. Lance Sweets nella serie poliziesca \"Bones\", per la quale \u00e8 stato nominato per un 2014 PRISM Award. Suona la tastiera e canta per la band Dayplayer.\nNel cinema, Daley \u00e8 noto per il suo lavoro di collaborazione con Jonathan Goldstein come duo di registi. La coppia ha lavorato insieme a vari progetti: co-sceneggiatori di \"Come ammazzare il capo... e vivere felici\" (2011), co-sceneggiatori di \"The Incredible Burt Wonderstone\" (2013), co-sceneggiatori di \"Come ammazzare il capo 2\" (2014) e co-sceneggiatori/co-registi del quinto film della serie \"National Lampoon's Vacation\", \"Come ti rovino le vacanze\" (2015). Il duo ha fatto anche da co-sceneggiatori per \"\" (2017) con Jon Watts, Christopher Ford, Chris McKenna ed Erik Sommers, e hanno co-diretto la commedia del 2018 \"Game Night - Indovina chi muore stasera?\".\nBiografia.\nPrimi anni.\nDaley \u00e8 nato nel sobborgo di Chicago di Wheeling, Illinois da R.F. Daley, un attore, e Nancy Daley, un'insegnante di pianoforte. Suo padre \u00e8 di origine cattolica irlandese, mentre sua madre \u00e8 ebrea. \u00c8 cresciuto a Nyack, New York, dove ha interpretato Danny nella produzione di \"Grease\" della Nyack Middle School.\nCarriera.\nDaley ha iniziato a recitare quando \u00e8 stato scelto per il ruolo di \"Young Tommy\" negli Stati Uniti e nei tour internazionali del successo di Broadway \"The Who's Tommy\". Ha interpretato Sam Weir, protagonista di \"Geeks\", nella serie televisiva \"Freaks and Geeks\", e da allora ha lavorato ininterrottamente in televisione, incluse in serie come \"Geena Davis Show\", \"Boston Public\", \"Regular Joe\", \"Kitchen Confidential\", \"Giudice Amy\" e \"Spin City\". Era al 94\u00ba posto nella classifica \"100 Greatest Teen Stars\" di VH1.\nNel 2001, ha co-diretto un cortometraggio intitolato \"What Babies Do\". Ha anche scritto ed interpretato il cortometraggio comico \"Friday Night\". Nel 2005 \u00e8 apparso nel film \"Waiting...\" e nella sitcom della Fox \"Kitchen Confidential\". Nel 2007, Daley si \u00e8 unito al cast della serie drammatica della Fox \"Bones\", interpretando lo psicologo Lance Sweets. Ha co-sceneggiato l'episodio della sesta stagione \"La verit\u00e0 nel mito\" con il suo partner di sceneggiatura Jonathan Goldstein. Sweets \u00e8 stato infine ucciso nella premiere della stagione 10; il produttore esecutivo di \"Bones\" Stephen Nathan ha detto che Sweets \u00e8 stato ucciso perch\u00e9 Daley voleva del tempo libero per dirigere un film, ed era preoccupato che l'assenza di Daley sarebbe stata troppo lunga, soprattutto se il lavoro di regista avesse portato ad altri lavori.\nDaley \u00e8 apparso anche nel video musicale di \"Mercy Kiss\" degli Abandoned Pools.\nNel 2011, Daley e il suo partner di sceneggiatura Jonathan M. Goldstein hanno scritto la commedia nera \"Come ammazzare il capo... e vivere felici\". Nel 2013, Daley ha scritto insieme a Goldstein \"The Incredible Burt Wonderstone\"; Daley ha fatto anche un cameo nel film come paramedico. Nel 2013, i due sono stati assunti per scrivere \"Call of the Wild\" per la DreamWorks Studios. Daley ha interpretato Ben House in \"Rapture-Palooza\" ed ha continuato a scrivere la storia per il sequel di \"Come ammazzare il capo... e vivere felici\".\nDaley e Goldstein hanno co-scritto e co-diretto il film del 2015 \"Come ti rovino le vacanze\", l'ultimo film della serie \"National Lampoon's Vacation\", interpretato da Ed Helms e Christina Applegate.\nDaley e Goldstein hanno scritto la sceneggiatura per il film del 2017 \"\" insieme ad altri quattro sceneggiatori, ed sono stati entrambi considerati per dirigere il film prima che Jon Watts fosse assunto.\nDaley e Goldstein hanno diretto nel 2018 la commedia nera del 2018 \"Game Night - Indovina chi muore stasera?\", basata su una sceneggiatura di Mark Perez. Il film, interpretato da Jason Bateman e Rachel McAdams, \"ha guadagnato una serie di recensioni entusiastiche per la sua sceneggiatura intelligente, per le sue performance energiche e per aver deliberatamente evitato gli onnipresenti tropi della commedia moderna\", e ha incassato 117 milioni di dollari al botteghino mondiale, contro 37 dollari. milioni di budget. Anche se Daley e Goldstein non hanno ricevuto il riconoscimento dello sceneggiatore, in seguito hanno affermato di aver riscritto \"quasi tutti i dialoghi della sceneggiatura originale, rivisto totalmente i personaggi \u2014 in particolare un poliziotto inquietante interpretato da Jesse Plemons \u2014 e rielaborato in modo completo il terzo atto della sceneggiatura originale.\"\nNel 2018, \u00e8 stato annunciato che il duo era stato pensato per dirigere un adattamento cinematografico di \"Flashpoint\" della DC Comics per il loro for their Universo Espanso, ma \u00e8 stato annunciato nel mese di luglio che hanno abbandonato il progetto.\nNel luglio 2019, \u00e8 stato annunciato che Goldstein e Daley stavano avviando i primi negoziati per dirigere il reboot di \"Dungeons &amp; Dragons\" (2023). Nel gennaio 2020, \u00e8 stato annunciato che, oltre a dirigere il film, Goldstein e Daley stavano anche scrivendo una nuova bozza della sceneggiatura."}
{"id": "2245200", "revid": "80339", "url": "https://it.wikipedia.org/wiki?curid=2245200", "title": "Distretto di Prigorodnyj", "text": ""}
{"id": "2245208", "revid": "287204", "url": "https://it.wikipedia.org/wiki?curid=2245208", "title": "Kockovskij rajon", "text": ""}
{"id": "2245209", "revid": "339392", "url": "https://it.wikipedia.org/wiki?curid=2245209", "title": "Neuro-Oncologia", "text": ""}
{"id": "2245210", "revid": "80339", "url": "https://it.wikipedia.org/wiki?curid=2245210", "title": "Kochkovskij rajon", "text": ""}
{"id": "2245211", "revid": "80339", "url": "https://it.wikipedia.org/wiki?curid=2245211", "title": "Kochkovsky rayon", "text": ""}
{"id": "2245214", "revid": "125472350", "url": "https://it.wikipedia.org/wiki?curid=2245214", "title": "Dwight H. Little", "text": "Tra le sue opere di maggior rilievo si segnalano: Prison Break, Bones e X-Files."}
{"id": "2245215", "revid": "19580", "url": "https://it.wikipedia.org/wiki?curid=2245215", "title": "Strada Provinciale Vicarese", "text": ""}
{"id": "2245222", "revid": "287204", "url": "https://it.wikipedia.org/wiki?curid=2245222", "title": "Rhinanthus alectorolophus", "text": "La cresta di gallo comune (nome scientifico Rhinanthus alectorolophus ) \u00e8 una pianta erbacea dai delicati fiori gialli, appartenente alla famiglia delle Scrophulariaceae.\nEtimologia.\nIl nome del genere (\"Rhinanthus\") \u00e8 stato assegnato dal biologo e scrittore svedese Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) nel 1737, accostando due termini greci: \"rhin\" o \"rhin\u00f2s\" (= naso) e \"\u00e0nthos\" (= fiore) e fa riferimento alla particolare forma del fiore (fiore nasuto). Il nome comune (cresta di gallo), come quello specifico (\"alectorolophus\") fa riferimento ad una certa somiglianza che il fiore presenta con la testa del gallo, in particolare le brattee seghettate ricordano la cresta del pennuto. \"Alectorolophus\" deriva da due radici greche: \"alector\" = gallo e \"lophos\" = cresta.\nQuesta specie inizialmente \u00e8 stata studiata nel 1771 dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788); studio ulteriormente perfezionato dal botanico e entomologo germanico Johan Adam Pollich (Kaiserslautern, 1\u00ba gennaio 1741- 24 febbraio) nella pubblicazione \"Historia Plantarum in Palatinatu Electorali - 2: 177\" del 1777.\nDescrizione.\nL'altezza media di queste piante varia da 10 a 60\u00a0cm. La forma biologica \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie. Sono inoltre piante semiparassite (ossia contengono ancora clorofilla) e sono provviste di uno o pi\u00f9 austori connessi alle radici ospiti per ricavare sostanze nutritive.\nRadici.\nLe radici sono di tipo fittone.\nFusto.\nFusto \u00e8 eretto e variamente ramoso; la sezione \u00e8 tetragona. La superficie pu\u00f2 essere pi\u00f9 o meno pubescente.\nFoglie.\nLe foglie hanno la forma lanceolata-ovale con margini dentati (quasi seghettati), sono sessili e hanno una disposizione opposta lungo il fusto. Il colore delle foglie \u00e8 verde pallido. Dimensioni delle foglie: larghezza 7 \u2013 15\u00a0mm, lunghezza 20 \u2013 40\u00a0mm.\nInfiorescenza.\nL'infiorescenza si presenta come un racemo terminale \u201cspiciforme\u201d (con fiori sessili o con brevissimi peduncoli), foglioso con grandi brattee villose a forma triangolate-ovata (o rombica) con apice acuto. Il margine delle brattee \u00e8 percorso da una serie di denti pi\u00f9 o meno uguali fra di loro ma non aristati; le brattee sono inoltre pi\u00f9 lunghe del calice del rispettivo fiore. All'antesi i fiori sono contigui, mentre in seguito, alla fruttificazione, risultano pi\u00f9 spaziati. Lunghezza dei peduncoli : 1 \u2013 2\u00a0mm. Dimensione delle brattee : 10 \u2013 20\u00a0mm. Lunghezza dei denti delle brattee : 2 \u20133\u00a0mm.\nFiori.\nI fiori sono ermafroditi, zigomorfi (del tipo bilabiato), con quattro verticilli, ossia tetraciclici (calice \u2013 corolla - androceo \u2013 gineceo) e pentameri (la corolla \u00e8 a 5 parti). Lunghezza totale del fiore: 18 \u2013 23\u00a0mm.\nFrutti.\nIl frutto \u00e8 contenuto nel calice (persistente) ed ha la struttura di una capsula mucronata a deiscenza variabile. La forma \u00e8 arrotondata ma appiattita ai lati. Nel suo interno sono presenti delle logge che si aprono tramite due valve. Nelle logge sono contenuti i semi reniformi provvisti di endosperma, abbastanza grandi ma compressi quasi discoidali e circondati da un'ala traslucida. Diametro dei semi: 3\u00a0\u2013 4\u00a0mm.\nRiproduzione.\nIn queste piante il semiparassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Rhinanthus\" comprende circa 30-40 specie distribuite in Europa, Asia settentrionale e Nord America, con la maggiore diversit\u00e0 di specie (circa 30 specie) in Europa, di cui almeno 17 sono presenti nella flora spontanea italiana.\nFilogenesi.\nLa classificazione tassonomica del \"Rhinanthus alectorolophus\" \u00e8 in via di definizione in quanto fino a poco tempo fa il suo genere apparteneva alla famiglia delle \"Scrophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\"; anche i livelli superiori sono cambiati (vedi box tassonomico a destra).\nIl numero cromosomico per questa specie \u00e8: 2n = 22.\nVariabilit\u00e0.\n\"Rhinanthus\" viene considerato uno dei generi pi\u00f9 polimorfi delle dicotiledoni. Spesso nella specie di questa voce si presenta il fenomeno del polimorfismo stagionale: nella fioritura precoce (primaverile) le piante si presentano slanciate, in quella tardiva (estiva o autunnale) c'\u00e8 un progressivo addensamento dei rami e delle foglie. Questo fenomeno pu\u00f2 essere almeno in parte spiegato con la falciatura dei prati fatta in primavera e/o in autunno favorendo cos\u00ec una selezione di ecotipi precoci o tardivi.\nIn riferimento a questo fenomeno si usa suddividere la specie in quattro sottospecie o \u201cforme stagionali\u201d (\u201cfo.\u201d), secondo Pignatti, per altri Autori queste sono dei sinonimi della specie principale:\nPi\u00f9 recentemente sono state descritte come presenti nella flora spontanea italiana due sottospecie:\nNell'Europa centrale (Slovenia, Repubblica Ceca e Slovacchia) \u00e8 presente anche un'altra sottospecie: \"Rhinanthus alectorolophus\" subsp. \"buccalis\" .\n\"Rhinanthus alectorolophus\" \u00e8 a capo del Gruppo di Rhinanthus alectorolophus. Si tratta di un gruppo di specie molto simili tra di loro le cui caratteristiche principali sono: corolla con naso allungato e brattee con denti di sega. Il gruppo si compone delle seguenti specie:\n\u00c8 da notare comunque che anche le altre specie del genere, a causa anche del fenomeno del polimorfismo stagionale, non differiscono granch\u00e9 fra di loro. Inoltre \u00e8 da dire che pi\u00f9 di qualche Autore non riconosce alla corolla aperta o corolla chiusa un carattere di distinzione specifica, ma rientra in una sorta di massima fluttuazione morfologica.\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nNormalmente questa pianta non viene utilizzata nel giardinaggio. Pu\u00f2 invece essere considerata una pianta infestante (da eliminare nelle zone a pascolo) in quanto parassita di quelle specie altrimenti utili come foraggio. Sono definite piante \u201cemiparassite\u201d (o falso parassitismo in quanto principalmente si limitano a ostacolare lo sviluppo di altre piante utili). Gli animali da pascolo normalmente evitano questa pianta in quanto \u00e8 leggermente velenosa; in effetti anticamente un estratto di questa pianta era considerato valido contro gli insetti (i semi contengono una sostanza tossica chiamata \"aucubina\").\nAltre notizie.\nIn inglese questo fiore viene chiamato genericamente \"Cock's comb\"; in tedesco si chiama \"Zottiger Klappertof\" o pi\u00f9 in generale \"Hahnenkamm\"; in francese si chiama \"Rhinanthe velu\" oppure \"Crete-de-coq\"."}
{"id": "2245224", "revid": "199745", "url": "https://it.wikipedia.org/wiki?curid=2245224", "title": "Cresta di gallo comune", "text": ""}
{"id": "2245226", "revid": "709565", "url": "https://it.wikipedia.org/wiki?curid=2245226", "title": "Le avventure di re Leonardo", "text": "Le avventure di re Leonardo (\"King Leonardo\") \u00e8 una serie televisiva animata prodotta da Total Television. \u00c8 all'interno della serie \"Ughetto - Cane perfetto\"."}
{"id": "2245229", "revid": "767487", "url": "https://it.wikipedia.org/wiki?curid=2245229", "title": "Lei (film 1954)", "text": "Lei (\"Sie\") \u00e8 un film drammatico per la regia di Rolf Thiele.\nTrama.\nNarra della storia d'amore fra un disegnatore e la figlia del suo datore di lavoro, dalla storia nasce un figlio che muore al momento del parto. La donna soffre di cattiva salute; l'uomo, anche se tentato da un'altra donna, non l'abbandoner\u00e0."}
{"id": "2245232", "revid": "767487", "url": "https://it.wikipedia.org/wiki?curid=2245232", "title": "Dud\u00f9 il maggiolino a tutto gas", "text": "Dud\u00f9 il maggiolino a tutto gas (\"Ein K\u00e4fer auf Extratour\") \u00e8 un film del 1973 diretto da Rudolf Zehetgruber.\n\u00c8 il terzo film della fortunata serie del Maggiolino \"Dud\u00f9\" prodotta nella Repubblica Federale Tedesca, dopo \"Il maggiolino Dud\u00f9 contro leoni, pantere e zeb\u00f9\" (1971) e \"Dud\u00f9 il maggiolino scatenato\" (1972). Fu seguito da \"Dudino il supermaggiolino\" (1975) e \"Zwei tolle K\u00e4fer r\u00e4umen auf\" (1978).\nTrama.\nNarra dell'inseguimento di un fuorilegge da parte di Jimmy Bondi ed il suo collega, entrambi dentro il Maggiolino. Alla fine riescono a catturare il malvagio e si sposano con due ragazze che avevano conosciuto durante il viaggio."}
{"id": "2245236", "revid": "709565", "url": "https://it.wikipedia.org/wiki?curid=2245236", "title": "Tiritere e ghirigori per due topi in mezzo ai fiori", "text": "Tiritere e ghirigori per due topi in mezzo ai fiori (\"Little Mouse on the Prairie\") \u00e8 una serie televisiva animata prodotta da Afanti International Animation Corporation e Saban Entertainment."}
{"id": "2245240", "revid": "1086846", "url": "https://it.wikipedia.org/wiki?curid=2245240", "title": "Manchester United Football Club 2000-2001", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2000-2001."}
{"id": "2245241", "revid": "57342", "url": "https://it.wikipedia.org/wiki?curid=2245241", "title": "Premi C\u00e9sar 1991", "text": "La cerimonia di premiazione della 16\u00aa edizione dei Premi C\u00e9sar si \u00e8 svolta il 9 marzo 1991 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Sophia Loren e presentata da Richard Bohringer, Guy Marchand, Sma\u00efn, Tch\u00e9ky Karyo ed Eve Ruggeri. \u00c8 stata trasmessa da Antenne 2.\nIl film che ha ottenuto il maggior numero di candidature (tredici) e di premi (dieci) \u00e8 stato \"Cyrano de Bergerac\" di Jean-Paul Rappeneau.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2245242", "revid": "339392", "url": "https://it.wikipedia.org/wiki?curid=2245242", "title": "Strada Provinciale 25 Ragusa - Marina di Ragusa", "text": ""}
{"id": "2245243", "revid": "729019", "url": "https://it.wikipedia.org/wiki?curid=2245243", "title": "Luigi Acquaviva", "text": "Biografia.\nNobile ereditario del Regno delle Due Sicilie col titolo di duca e conte, fu senatore del Regno d'Italia.\nNativo di Napoli, eredit\u00f2 il titolo di duca di Atri dal padre Girolamo Acquaviva d'Aragona. Nel corso della sua vita gli furono conferiti i titoli di duca di Nard\u00f2, Noci e, con il matrimonio con la duchessa Giulia Milazzo, Casalaspro e Pietragalla; fu inoltre conte di Castellana, Conversano e Giulianova.\nGi\u00e0 maggior generale nell'esercito, ricopr\u00ec importanti cariche militari, quali colonnello dello Stato maggiore della Guardia nazionale italiana di Napoli, sovrintendente dello Stabilimento degli Incurabili della citt\u00e0 partenopea e consigliere della provincia di Teramo.\nIl 20 novembre 1860, sullo scadere della VII legislatura del Regno di Sardegna, fu nominato senatore del Regno d'Italia con convalida del 9 aprile 1861 all'inizio della VIII legislatura del Regno d'Italia sotto il Governo Cavour.\nResidente a Giulianova, quivi mor\u00ec il 29 settembre 1898."}
{"id": "2245248", "revid": "124193525", "url": "https://it.wikipedia.org/wiki?curid=2245248", "title": "Temple e Tamtam", "text": " \u00e8 una serie televisiva animata giapponese prodotta da Tatsunoko. Si tratta di una delle ultime opere della case di produzione accreditate a Tatsuo Yoshida, morto prematuramente nel settembre 1977, ha voluto dare il nome di Temple alla bambina protagonista - bionda e coi capelli ricci - ispirandosi a Shirley Temple, tanto che nella versione francese sar\u00e0 denominata proprio Shirley.\nTrama.\nTemple \u00e8 un'adorabile bambina appassionata di musica pi\u00f9 che di ogni altra cosa. Allontanatasi un giorno dai genitori in seguito a un viaggio su di un pallone aerostatico nel bel mezzo d'un'improvvisa tempesta, incontra poi il ragazzo suonatore di tamburo di nome Tamtam e la sua bizzarra banda musicale composta esclusivamente da animali. Temple si unir\u00e0 a questo originale gruppo per ritrovare la via di casa e per scoprire infine l'amore con l'amico batterista.\nDoppiaggio.\nIl doppiaggio italiano \u00e8 a cura delle Edizioni Miguel sotto la direzione di Antonia Forlani.\nSigle.\nGiapponesi.\nLa sigla di apertura originale \u00e8 e quella di chiusura \u00e8 . Entrambe le canzoni sono interpretate da Kumiko \u014csugi e dagli Young Fresh e hanno i testi di Toshio Oka e la musica e l'arrangiamento di Nobuyoshi Koshibe.\nItaliana.\nLa sigla italiana, dal titolo \"Temple e Tamtam\", \u00e8 stata incisa dai Tam Tam (pseudonimo de I piccoli cantori di Milano), e pubblicata come singolo insieme a \"Erba fresca\", canzone dedicata alla serie. Il testo della sigla \u00e8 di Andrea Lo Vecchio e la musica e l'arrangiamento di Detto Mariano."}
{"id": "2245249", "revid": "339392", "url": "https://it.wikipedia.org/wiki?curid=2245249", "title": "Strada Provinciale 166 della Val d'Ossola (Verbano Cusio Ossola)", "text": ""}
{"id": "2245256", "revid": "767487", "url": "https://it.wikipedia.org/wiki?curid=2245256", "title": "Sei tu l'amore?", "text": "Sei tu l'amore? \u00e8 un film del 1930 diretto dai registi Alfredo Sabato e Guido Trento.\nFu il primo film parlato in italiano della storia del cinema, girato negli Stati Uniti d'America dove fu prodotto da una cooperativa di \"italo-americani\".\nTrama.\nNarra di una ragazza che delusa dalla vita cerca di uccidersi, salvata da 3 vicini si innamora poi di un uomo che inizialmente \u00e8 geloso dei 3 uomini che l'hanno salvata, la storia si conclude con il matrimonio fra i due.\nGenesi.\nUn gruppetto di \"italo-americani\", riunitosi nella \"Italotone Inc\", aveva infatti realizzato a New York un film sonoro, cantato e parlato in lingua italiana con regia di \"Alfredo Sabato\" e \"Guido Trento\", fra gli attori Alberto Rabagliati, che vinse anche un concorso per la sua somiglianza a Rodolfo Valentino), e l'attrice Luisa Caselotti. Il film venne tratto da una commedia di Pier Angelo Mazzolotti.\nSuccesso e critica.\nIl film venne proiettato per la prima volta il 16 agosto 1930 al Teatro Tivoli di San Francisco. Il successo del film permise tre settimane di proiezioni nella sola Mulberry Street a New York. In Italia ebbe un successo pi\u00f9 che altro dovuto all'interesse che il pubblico dimostrava per il nuovo mezzo d'espressione, il sonoro. \nLa commedia venne definita Gaia e simpatica. "}
{"id": "2245257", "revid": "19580", "url": "https://it.wikipedia.org/wiki?curid=2245257", "title": "SP 35 Bergamo-Nembro", "text": ""}
{"id": "2245259", "revid": "169529", "url": "https://it.wikipedia.org/wiki?curid=2245259", "title": "Roberto Segre", "text": "Biografia.\nDi famiglia ebraica e figlio dell'artigliere Giacomo Segre, ne segu\u00ec le orme e fu allievo del Collegio militare di Milano. Divenuto ufficiale di artiglieria, pass\u00f2 allo stato maggiore. Partecip\u00f2 alla guerra di Libia.\nAllo scoppio della prima guerra mondiale fu capo di Stato maggiore divisionale sul Carso, poi membro dello Stato maggiore della 3\u00aa armata del duca d'Aosta. Pass\u00f2 poi al fronte del Pasubio-Asiago come capo di Stato maggiore della 1\u00aa armata. Tra i primi ad intuire le evoluzioni dei compiti della sua Arma e considerato uno dei pi\u00f9 grandi esperti a disposizione, fu al comando dell'artiglieria della 6\u00aa Armata durante la battaglia del Solstizio. Quivi contribu\u00ec grandemente al successo italiano, grazie alla tattica della \"contropreparazione anticipata\", con cui l'artiglieria della parte in difesa non si limita ad attendere il tiro di preparazione avversario, ma lo eguaglia o anticipa, non limitandosi al fuoco di controbatteria ma prendendo di mira anche i luoghi di adunata delle truppe avversarie, fiaccandone cos\u00ec la spinta offensiva. Questa tattica permise di bloccare sul nascere l'offensiva austro-ungarica sugli Altipiani. Tanto che le artiglierie di Segre poterono essere distolte dal proprio fronte per intervenire in difesa del settore occidentale del Grappa. Negli anni 30, intervento fin\u00ec al centro di un'aspra polemica con il generale Giardino, comandante della Quarta armata.\nViene promosso brigadiere generale \"per meriti di guerra\" alla fine del conflitto.\nA seguito dell'armistizio di Villa Giusti, il Comando Supremo italiano lo invia a Vienna come capo della missione militare italiana per l'armistizio. Questa missione, che arriver\u00e0 a contare centinaia di membri tra soldati e ufficiali, ha il compito di esigere da parte austriaca e degli altri stati successori dell'Austria-Ungheria il rispetto delle clausole dell'armistizio del 4 novembre incluse la restituzione dei prigionieri, il sequestro di materiale ferroviario e il ritorno di opere d'arte italiane.\nSegre agir\u00e0 con grande autonomia dal Comando Supremo cercando di tutelare quelli, che a suo modo di vedere, sono gli interessi italiani nell'area. Tra gli interventi pi\u00f9 importanti vi \u00e8 sicuramente la mediazione esercitata da Segre tra austriaci e jugoslavi durante il conflitto, nella primavera del 1919, per il controllo della regione austriaca della Carinzia.\nNel gennaio del 1920, anche a causa dell'ostilit\u00e0 del corrispondente socialista del giornale L'Avanti, a seguito di lettere anonime, viene coinvolto in un'inchiesta a carico della missione per illeciti amministrativi. Venne costretto a rientrare in Italia e fu arrestato. Le indagini condotte dallo stesso Stato Maggiore appureranno la sua totale estraneit\u00e0 alle accuse. Nel suo volume di memorie Segre imputer\u00e0 la persecuzione nei suoi confronti a una vera e propria offensiva politica del Partito Socialista Italiano e del Presidente del Consiglio Francesco Saverio Nitti.\nAppassionato di storia militare e di storia dell'Europa orientale lascer\u00e0 diverse opere tra cui un resoconto autobiografico sulla missione di Vienna."}
{"id": "2245260", "revid": "486946", "url": "https://it.wikipedia.org/wiki?curid=2245260", "title": "Don Chuck Story", "text": ""}
{"id": "2245262", "revid": "19580", "url": "https://it.wikipedia.org/wiki?curid=2245262", "title": "SP 51 Santa", "text": ""}
{"id": "2245267", "revid": "19580", "url": "https://it.wikipedia.org/wiki?curid=2245267", "title": "Strada Statale 665 Massese", "text": ""}
{"id": "2245269", "revid": "287204", "url": "https://it.wikipedia.org/wiki?curid=2245269", "title": "Texas Hill Country", "text": "Il Texas Hill Country (il \"paese delle colline\") \u00e8 una regione del Texas centrale (Stati Uniti) che si snoda tra le citt\u00e0 di Austin e San Antonio. La regione, che attraversa 25 contee, \u00e8 delimitata dalla scarpata di Balcones a est e a nord, dall'Altopiano Edwards a ovest e dal Llano Uplift a nord.\nLe colline calcaree dominano il paesaggio, ad eccezione della zona della regione prossima al Llano Uplift e dell'affioramento di granito dell'Enchanted Rock a nord-ovest della citt\u00e0 di Fredericksburg. Molte grotte carsiche caratterizzano il territorio. Il piano contiene numerose falde acquifere che forniscono acqua potabile ai residenti.\nNumerosi affluenti del Colorado (come il fiume Llano e Pedernales) attraversano il Texas Hill Country, mentre numerosi fiumi prendono qui le loro fonti (Guadalupe, San Antonio, Frio, Medina, e Nueces).\nLa regione ha un clima di transizione tra le regioni umide meridionali del Texas e la regione semi-arida del nord-ovest. La vegetazione \u00e8 costituita da boschi di querce, prati e boschi di ginepro."}
{"id": "2245270", "revid": "123663910", "url": "https://it.wikipedia.org/wiki?curid=2245270", "title": "Don Chuck il castoro", "text": " \u00e8 una serie anime giapponese creata da Shizuo Koizumi e prodotta da Knack ed \u00e8 composta da 26 episodi; rappresenta il seguito della serie ed \u00e8 composta da 73 episodi.\nSigle.\nLa sigla della prima serie \"Don Chuck castoro\" e quella della seconda serie \"Don Chuck story\" sono state incise da Nico Fidenco.\nEpisodi.\nLa serie \u00e8 stata prodotta nel 1975 e 1976, in due stagioni, rispettivamente di 26 e 73 episodi."}
{"id": "2245271", "revid": "72396", "url": "https://it.wikipedia.org/wiki?curid=2245271", "title": "Verdy Kawasaki", "text": ""}
{"id": "2245277", "revid": "72396", "url": "https://it.wikipedia.org/wiki?curid=2245277", "title": "JEF United Ichihara", "text": ""}
{"id": "2245278", "revid": "486946", "url": "https://it.wikipedia.org/wiki?curid=2245278", "title": "Archivio Vaticano", "text": ""}
{"id": "2245279", "revid": "709565", "url": "https://it.wikipedia.org/wiki?curid=2245279", "title": "Albert il quinto moschettiere", "text": "Albert il quinto moschettiere (\"Albert le 5\u00e8me mousquetaire\") \u00e8 una serie televisiva animata prodotta da France Animation, Cinar, France 3, Canal +, Ravensburger e BBC.\nTrama.\nPer un errore di Alexander Dumas non ci \u00e8 pervenuta l'esistenza di un quinto membro del gruppo dei moschettieri: l'intelligente e intellettuale Albert, ci\u00f2 a causa della sua piccola taglia. La serie narra delle avventure di Athos, Porthos, Aramis, D'Artagnan ed Albert per scongiurare i vari complotti orditi dal cardinale Richelieu e da Milady."}
{"id": "2245280", "revid": "1305772", "url": "https://it.wikipedia.org/wiki?curid=2245280", "title": "Dick Cavett meets ABBA", "text": "Dick Cavett meets ABBA (\"Dick Cavett incontra gli ABBA\") \u00e8 uno speciale televisivo condotto dal presentatore statunitense Dick Cavett con ospiti gli ABBA, registrato nel 1981, ed \u00e8 una produzione fatto dalla Polar Music (la casa discografica degli ABBA) in collaborazione con la SVT e la ZDF (Seconda televisione tedesca). Lo show consiste in un'intervista ed in un mini-concerto live in cui il gruppo ha cantato 9 canzoni, 5 delle quali per la prima ed unica volta, questo infatti \u00e8 l'ultimo concerto degli ABBA.\nLo show si tenne a fine aprile: l'intervista fu registrata il 27 aprile, mentre il concerto tra il 28 ed il 29 aprile.\nCinque canzoni estratte da questo concerto sono contenute nell'album \"The Complete Studio Recordings\".\nScaletta.\n^ - Prima performance live\n^^ - Prima performance in TV"}
{"id": "2245287", "revid": "327773", "url": "https://it.wikipedia.org/wiki?curid=2245287", "title": "Enchanted Rock", "text": "Enchanted Rock (\"roccia incantata\") \u00e8 un enorme masso di granito rosa situato nella regione del Llano Uplift, posta circa 24 chilometri a nord della citt\u00e0 di Fredericksburg, in Texas e 24\u00a0km a sud della citt\u00e0 di Llano.\nCopre una superficie \u00e8 di circa 2,6\u00a0km\u00b2, e s'innalza dal resto del territorio per 130 metri, raggiungendo i 556,3 metri al di sopra del livello del mare. \u00c8 il secondo pi\u00f9 grande monadnock di granito degli Stati Uniti dopo Stone Mountain in Georgia. \u00c8 protetto dalla riserva naturale di \"Enchanted Rock State Natural Area\", che copre 6,7\u00a0km\u00b2."}
{"id": "2245291", "revid": "2070821", "url": "https://it.wikipedia.org/wiki?curid=2245291", "title": "He-Man e i dominatori dell'universo", "text": "He-Man e i dominatori dell'universo (\"He-Man and the Masters of the Universe\") \u00e8 una serie televisiva di animazione statunitense prodotta nel 1983 dalla Filmation, a supporto della linea di giocattoli Action figure della Mattel: \u201cMasters of the Universe\u201d. \u00c8 composta da due stagioni di 65 episodi cadauna. Questa serie animata ebbe un grande successo ed \u00e8 oggi considerata un pilastro della animazione anni ottanta. Il protagonista di questa serie animata, basata su di un'impostazione \"fantasy eroico\", \u00e8 He-Man, \u201cl'uomo pi\u00f9 forte dell'universo\u201d, dedito a proteggere Eternia e Grayskull dalle mire di conquista del malvagio stregone Skeletor.\nA questa serie venne realizzata una prosecuzione nel 1985 con \"She-Ra, la principessa del potere\", che per\u00f2 non proseguiva la trama, cambiando i personaggi principali. Il seguito vero e proprio venne realizzato nel 1990: \"He-Man\". Infine \u00e8 stata recentemente realizzata una nuova serie animata che si rif\u00e0 all'originale: \"He-Man and the Masters of the Universe\". All'epoca fumetti dedicati a questa serie animata apparvero anche nel periodico Magic Boy.\nIl mondo di Eternia.\nEternia, il mondo dove \u00e8 ambientata la storia, \u00e8 un pianeta situato al centro dell'universo, dalle caratteristiche fisiche simili a quelle della Terra, ma completamente differente sotto molti altri aspetti. Per la sua particolare posizione in esso sono presenti tutte le porte per gli \u201cuniversi alternativi\u201d (in realt\u00e0 altri mondi) e questo spiegherebbe la forte presenza della magia, che gli abitanti affiancano alla scienza. Questo pianeta \u00e8 diviso in due parti, una oscura e una luminosa; mentre nella zona luminosa vive la maggior parte delle persone, la parte oscura \u00e8 esilio e rifugio per ogni sorta di malfattori. In questo mondo vivono poi una grande variet\u00e0 di animali feroci e/o mostruosi, e di piante gigantesche. Oltre agli esseri umani coabitano anche molte altre specie di esseri intelligenti (Draghi, uomini-falco, uomini-ape, uomini-serpente, scarafaggi senzienti, uomini marini, ecc.).\nIl passato del pianeta, mostrato in alcuni episodi, prende il nome di \u201cPreternia\u201d; in questa fase preistorica il pianeta era piuttosto differente: gli esseri umani erano una presenza minoritaria, e la maggior parte di loro erano primitivi uomini delle caverne; alcune popolazioni isolate avevano tuttavia sviluppato un'elevata tecnologia. Erano presenti giganti e dinosauri di ogni stazza, alcuni dei quali, dalle misteriose origini, bionici. Gli uomini-serpente erano molto pi\u00f9 numerosi e pericolosi.\nTrama.\nIl principe Adam, il giovane ragazzo figlio di re Randor e della regina Marlena, \u00e8 uno scansafatiche sempre alla ricerca di svago, assieme al suo fedele amico Cringer (una tigre fifona che diventa il possente Battle-Cat). Il principe viene spesso ripreso, soprattutto dalla sua amica d'infanzia e capitano delle guardie Teela, a causa dei suoi giochi e della sua perenne assenza in ogni situazione di pericolo. In pochi sanno che egli \u00e8 in realt\u00e0 He-Man, nel quale si trasforma con l'ausilio della sua \"Spada del Potere\", ovvero l'uomo pi\u00f9 forte dell'universo e difensore dei segreti del castello di Grayskull e della pace su Eternia. He-Man, insieme ai suoi amici \u201cdominatori\u201d (difensori di Eternia), tiene a bada le forze oscure del perfido Skeletor, intenzionato a conquistare il Castello di Grayskull, Eternia e l'universo intero con l'aiuto dei suoi malvagi scagnozzi Evil-Lyn, Beast Man, Mer-Man e Tri-Klops.\nSinossi.\nL'animazione fu realizzata dalla Filmation nel suo caratteristico stile, con un abbondante uso del rotoscopio: i personaggi riproducono fedelmente le posture ed i movimenti delle persone reali, con un uso frequente delle stesse sequenze di repertorio, e quindi una relativa monotonia e staticit\u00e0 dell'animazione; inoltre lo studio creava personaggi simmetrici da poterli riutilizzare semplicemente ribaltandoli e adoperava costantemente le cosiddette stock, ossia quelle scene che si ripetevano di tanto in tanto, magari cambiandone solo sfondi o direzione.\nMalgrado le limitate tecniche di animazione che vennero usate per produrre la serie, He-Man fu una serie rimarchevole, oltre che di successo, perch\u00e9 infranse le consuetudini derivate dalle leggi censorie, ormai abrogate, decise dalla FCC, restringenti il campo narrativo delle serie tv per bambini degli anni'70. Per la prima volta dopo anni, una serie animata si caratterizzava di un supereroe muscolare che ardiva colpire i suoi avversari (sebbene spesso preferisca sollevarli di peso e gettarli via) bench\u00e9 armato di spada, oggetto che viene utilizzata quasi sempre solo per la trasformazione, la difesa, od eventualmente per slegare corde, aprire gabbie ed altre azioni non violente.\nIl cartone fu anche oggetto di critiche per la sua natura specificatamente commerciale, che in realt\u00e0 ottennero proprio l'effetto di contribuire a pubblicizzarlo. Effettivamente quasi ogni oggetto, o veicolo presente nel cartone, \u00e8 stato inserito perch\u00e9 ne fosse realizzato il giocattolo, con l'eccezione di alcune armi, presenti solo nei giocattoli e quasi assenti nel disegno animato (per altro usate pochissimo).\nAl termine di ogni episodio \u00e8 presente una breve sequenza pedagogica, una morale; caratteristica questa che la serie ha in comune con molte altre serie realizzate dalla Filmation. In queste morali si spiega un semplice precetto ispirandosi alla puntata trascorsa, oppure si fanno delle raccomandazioni slegate dalla serie animata; la presentazione \u00e8 a cura di He-Man o di qualcun altro personaggio principale, da solo, oppure in gruppo, in linea con lo stile attoriale, dopo la chiusura del sipario, durante le rappresentazioni teatrali dedicate all'infanzia. Tuttavia una buona parte delle morali non \u00e8 stata doppiata in italiano nella seconda stagione della serie. Inedita \u00e8 rimasta anche la sequenza commerciale, dove Orko annunciava l'arrivo delle pubblicit\u00e0 od il ritorno del cartone.\nGli episodi della serie.\nGli episodi sono in massima parte autoconclusivi: sono pochissime le puntate che hanno un seguito o che si riferiscono a fatti accaduti in altri episodi. Oltre ad essere autoconclusivi non hanno neppure un vero ordine, dal momento che la trama non subisce nessuno sviluppo significativo. Il primo episodio realizzato fu \"The Cosmic Comet\", ma il primo ad essere trasmesso negli USA fu invece \"Diamond Ray of Disappearance\". L'ultimo episodio realizzato fu \"The Cold Zone\", scritto da J. Michael Straczynski (famoso scrittore autore fra l'altro della serie tv Babylon 5), che per\u00f2 non fornisce una fine alla storia. Nel web molti MOTU-fan indicano come ideale episodio finale \"The problem with power\", che ha effettivamente delle peculiarit\u00e0: \u00e8 l'unico episodio a mostrare la trasformazione al contrario (He-Man che torna Adam), risulta pi\u00f9 \"impegnato\" nelle tematiche quando viene fatto credere ad He-Man di avere ucciso un innocente e si insiste pi\u00f9 del consueto sull'attrazione che He-Man e Teela provano reciprocamente.\nEdizione italiana.\nQuesta serie \u00e8 stata oggetto di due differenti doppiaggi per le sue due stagioni; questi adattamenti sono stati indipendenti gli uni dagli altri, e hanno prodotto numerose discordanze. Inoltre nella seconda stagione si \u00e8 verificato il taglio delle morali negli epiloghi, rimaste inedite.\nIl nome della serie, da He-Man e i dominatori dell'universo, venne ritradotto in: He-Man e i padroni dell'universo, mentre altri cambiamenti hanno riguardato la presentazione fatta durante la sigla iniziale, nonch\u00e9 i nomi di alcuni personaggi prima rimasti invariati, poi tradotti. Il soprannome di Duncan pass\u00f2 quindi da \"Man-At-Arms\" a \"Uomo armato\"; Sorceress divenne la \"Maga\".\nEpisodi.\nLista delle due stagioni (ognuna composta da 65 episodi) della serie. I titoli alternativi si riferiscono alle uscite in DVD.\nStagione 2.\nIn occasione del Comic-Con di San Diego del 2016 \u00e8 stato trasmesso, il giorno 20 luglio, un episodio speciale scritto e diretto da Brian Flynn ed intitolato The Curse of the Three Terrors. In Italia \u00e8 rimasto inedito.\nPubblicazioni in versione DVD.\nNegli Stati Uniti, l'intera serie di 130 episodi \u00e8 stata pubblicata dalla BCI Eclipse LLC fra il 2005 e il 2006 e raccolta in quattro box set; in seguito \u00e8 uscito lo \"\" (\"He-man &amp; She-ra: A Christmas Special\") e \"Il segreto della spada\" (\"The Secret of the Sword\"), entrambi a parte. Nel 2011 La Mill Creek Entertainment ha riproposto per il mercato americano la prima stagione completa e i primi 20 episodi raccolti nel volume 1; in seguito ha riproposto anche la seconda stagione.\nIn Italia la Dolmen ha riproposto in DVD i primi due box set della BCI Eclipse LLC riguardante la Prima Stagione, e come negli Stati Uniti separatamente il film \"Il segreto della spada\".\nLa MTC invece ha pubblicato in DVD, He-Man e She-Ra: Speciale Natale."}
{"id": "2245297", "revid": "217432", "url": "https://it.wikipedia.org/wiki?curid=2245297", "title": "Leca d'Albenga", "text": ""}
{"id": "2245299", "revid": "277211", "url": "https://it.wikipedia.org/wiki?curid=2245299", "title": "Architettura copta", "text": "L'architettura copta \u00e8 l'architettura dei Copti, la minoranza cristiana dell'Egitto, ed \u00e8 principalmente una architettura religiosa.\nLe chiese copte vanno dalle grandi cattedrali come la Cattedrale di San Marco (Il Cairo) fino alle piccole chiese dei villaggi rurali; esempi importanti sono anche i numerosi monasteri, tra cui il monastero di Sant'Antonio, il pi\u00f9 antico del mondo. Alcune chiese, come la Chiesa Sospesa del Cairo, rivestono un valore storico per la Chiesa ortodossa copta e per i Copti in generale."}
{"id": "2245303", "revid": "344646", "url": "https://it.wikipedia.org/wiki?curid=2245303", "title": "Partito per l'Indipendenza del Regno Unito", "text": "Il Partito per l'Indipendenza del Regno Unito (, UKIP) \u00e8 un partito politico britannico euroscettico e nazionalista, fondato nel 1993 da Alan Sked e altri membri dell'Anti-Federalist League, a cui si aggiunse un gruppo di scissionisti del Partito Conservatore. Il suo obiettivo principale \u00e8 stato il ritiro del Regno Unito dall'Unione europea.\nAlle elezioni europee del 2014, il partito \u00e8 stato il pi\u00f9 votato nel Regno Unito, ottenendo 24 seggi al Parlamento di Strasburgo. Gli eletti appartennero al gruppo Europa della Libert\u00e0 e della Democrazia Diretta. Nel parlamento nazionale a Londra all'epoca lo UKIP pot\u00e9 contare su tre \"Peers\" nella Camera dei Lord, e su un singolo membro della Camera dei Comuni, il ramo del Parlamento eletto direttamente dai cittadini.\nIl leader del partito \u00e8 stato per dieci anni Nigel Farage, dal 2006 al 2016 con qualche interruzione. Sotto la sua leadership il partito divenne il principale partito della destra tra l'estrema destra del British National Party e il centro-destra dei Conservatori. In seguito alla vittoria del \"Leave\" nel referendum del 23 giugno 2016 sull'appartenenza del Regno Unito all'Unione europea, Farage ha annunciato il ritiro dalla politica attiva, dando le dimissioni da leader del partito, dicendo di aver raggiunto il suo obiettivo politico. Il 28 novembre dello stesso anno \u00e8 entrato in carica il nuovo leader, il parlamentare europeo Paul Nuttall, dimessosi per\u00f2 il 9 giugno 2017 a seguito dello scarso risultato ottenuto alle elezioni politiche di quell'anno.\nA livello europeo i parlamentari eletti con l'UKIP hanno promosso la nascita del Brexit Party, con il ritorno di Farage in politica, un partito che si dichiara trasversale rispetto alla destra dell'UKIP e ha ottenuto un buon risultato sottraendo voti al partito di provenienza.\nIl 29 settembre dello stesso anno viene eletto nuovo leader dello UKIP Henry Bolton, il quale per\u00f2 si \u00e8 dimesso anch\u2019egli nel febbraio 2018 dopo lo scandalo che ha visto coinvolta la sua compagna, la quale ha pesantamente insultato con toni razzisti la futura consorte del principe Harry. Attualmente il partito, fortemente ridimensionato, \u00e8 presieduto da Ben Walker e guidato da Neil Hamilton; non ha pi\u00f9 alcun seggio al Parlamento britannico.\nIdeologia e posizioni.\nLo UKIP \u00e8 un partito di destra, descritto e auto-definitosi come populista, ascrivibile alla destra radicale europea. Al tempo della sua fondazione si inseriva nella corrente idologica di destra del Partito Conservatore, influenzato dal \"populismo Tory\" dei politici conservatori Margaret Thatcher ed Enoch Powell. La retorica del partito enfatizza l'idea di un divario tra l'\u00e9lite che domina il Paese e la popolazione britannica, dalla parte della quale lo UKIP si schiera. Lo UKIP definisce la sua retorica come basata sul \"buon senso\" e \"diretta\", in opposizione ai partiti tradizionali (Conservatori, Laburisti e Liberal-Democratici, etichettati collettivamente dal partito stesso come \"LibLabCon\"). Nigel Farage defin\u00ec i sostenitori del partito \"the People's Army\", (l\"esercito del popolo\") e tenne vari incontri e interviste all'interno di pub.\nLo UKIP \u00e8 un partito nazionalista. Nel proprio manifesto rifiuta la definizione di \"nazionalismo etnico\", proponendosi invece come un partito \"nazionalista civico\", aperto a cittadini britannici di ogni fede ed etnia, bench\u00e9 accusato di razzismo.. Il partito si prefigge di lottare contro una \"grave crisi esistenziale\" del Paese, minacciato da una \"islamizzazione\", dagli \"pseudo-nazionalismi\" di Galles, Scozia e Irlanda e dalle politiche multiculturali e sovranazionali promosse dalla \"sinistra culturale\", proponendosi invece come \"apertamente monoculturale\" e \"patriottico\". Lo UKIP \u00e8 un partito unionista, sebbene la maggior parte del suo elettorato sia in Inghilterra. Inizialmente critico del federalismo britannico e della creazione dei Parlamenti gallese e scozzese, nel 2011 Farage apr\u00ec alla possibilit\u00e0 di un parlamento per l'Inghilterra.\nIl partito \u00e8 fortemente euroscettico. L'uscita del Regno Unito dall'Unione europea \u00e8 stata per anni obiettivo ultimo del partito e componente centrale della sua identit\u00e0. Lo UKIP dipinge l'UE come un'istituzione non democratica, corrotta e inefficiente, responsabile dei consistenti flussi migratori verso il Regno Unito, contrapponendovi la necessit\u00e0 per il Regno Unito di riappropriarsi della propria sovranit\u00e0 nazionale.\nIl partito si oppone all'accordo di Parigi ed \u00e8 contrario a tutti gli accordi sul clima firmati dal Regno Unito; alcuni esponenti hanno negato apertamente il cambiamento climatico e i suoi effetti negativi per l'agricoltura.\nStoria.\nFondatori e primi anni.\nL'UKIP fu fondato nel 1993 da Alan Sked e altri membri provenienti tutti dall'Anti-Federalist League. Il loro principale obiettivo era l'uscita del Regno Unito dall'Unione europea. Il nuovo partito attir\u00f2 alcuni membri dell'ala degli euro-scettici del Partito conservatore, che era stato diviso sulla questione europea dopo che la sterlina fu costretta a uscire dal meccanismo di cambio europeo nel 1992 (con l'Italia) e la lotta sulla ratifica del Trattato di Maastricht.\nEsponenti dell'UKIP si candidarono alle elezioni generali del 1997, ma vennero offuscati da James Goldsmith, leader del partito Referendum Party, anch'esso euro-scettico. Dopo l'elezione, Sked diede le dimissioni dalla leadership affermando che il partito era \"destinato a rimanere ai margini dello scenario politico\". Goldsmith mor\u00ec subito dopo le elezioni e il suo partito si sciolse, con un conseguente flusso di nuovi sostenitori per l'UKIP. Le elezioni per la leadership del partito furono vinte da un uomo d'affari milionario Michael Holmes e nelle elezioni del 1999 al Parlamento europeo l'UKIP guadagn\u00f2 tre seggi e il 7% dei voti. In quelle elezioni furono eletti Nigel Farage, futuro leader, Jeffrey Titford e Michael Holmes.\nNei mesi successivi ci fu una lotta di potere tra il leader Michael Holmes e il Comitato Esecutivo Nazionale (NEC). Ci\u00f2 fu causato in parte dal discorso di Holmes che chiedeva maggiori poteri per il Parlamento europeo a scapito della Commissione europea. I membri del partito costrinsero alle dimissioni sia Holmes sia l'intero NEC. Holmes si dimise cos\u00ec nel marzo 2000. Ci fu una battaglia legale quando cerc\u00f2 di continuare come deputato indipendente, fino a che non fu costretto a dimettersi dal Parlamento europeo nel dicembre 2002, venendo sostituito da Graham Booth, il secondo candidato della lista UKIP nell'Inghilterra del Sud-Est. Jeffrey Titford fu cos\u00ec eletto leader del partito.\nElezioni politiche del 2001.\nL'UKIP present\u00f2 candidati in pi\u00f9 di 420 seggi elettorali nelle elezioni politiche del 2001, guadagnando l'1,5% dei voti e non riuscendo a ottenere nessun rappresentante a Westminster. Non riusc\u00ec a sfondare nelle elezioni per il Parlamento scozzese e l'Assemblea del Galles, nonostante l'adozione della proporzionale. Nel 2002 Titford era ancora leader del partito, ma continu\u00f2 a sedere come deputato al Parlamento europeo, venendo sostituito al vertice di l\u00ec a poco da Roger Knapman.\nRobert Kilroy-Silk.\nAlla fine del 2004, sulla stampa britannica circolavano speculazioni circa la possibilit\u00e0 che l'ex deputato del Partito Laburista e presentatore televisivo Robert Kilroy-Silk riuscisse a prendere il controllo del partito. La tensione crebbe a causa di un discorso di Kilroy-Silk al congresso del partito a Bristol il 2 ottobre 2004, in cui invitava l'UKIP a \"uccidere\" politicamente il Partito Conservatore (nel senso di scavalcare i conservatori come partito di opposizione).\nNel corso di un'intervista Kilroy-Silk non neg\u00f2 le ambizioni di voler guidare l'UKIP, ma conferm\u00f2 l'impegno di Roger Knapman per le successive elezioni generali. Tuttavia, il giorno seguente durante un'altra trasmissione televisiva, critic\u00f2 apertamente la leadership di Knapman. Dopo un ulteriore disaccordo con la dirigenza Kilroy-Silk, rassegn\u00f2 le dimissioni dal Parlamento europeo il 27 ottobre 2004. Costretto alle dimissioni, Kilroy-Silk abbandon\u00f2 l'UKIP il 20 gennaio 2005. Due settimane dopo, fond\u00f2 il suo nuovo partito \"Veritas\", portando con s\u00e9 diversi membri dell'UKIP, tra cui due membri dell'assemblea di Londra. Kilroy-Silk si \u00e8 successivamente dimesso dal suo stesso movimento.\nElezione del leader del 2006.\nNell'ottobre del 2005, Petrina Holdsworth rassegn\u00f2 le dimissioni da presidente del UKIP, dalla Sezione Nazionale del partito e dal Comitato Esecutivo. Venne cos\u00ec sostituita come presidente \"ad interim\" dall'ex leader del partito, Jeffrey Titford, deputato al Parlamento europeo. Nel dicembre del 2005, David Campbell Bannerman, un ex-conservatore, divenne nuovo presidente, nominato dal leader Knapman. Dal settembre 2006 Nigel Farage ricopre la carica di segretario del movimento. Il partito ottenne il suo primo membro nel Parlamento quando Bob Spink, che vi sedeva in quanto \"Conservatore Indipendente\", nell'aprile 2008 defezion\u00f2 dal proprio partito e divenne deputato indipendente.\nL'intenzione dichiarata di Farage \u00e8 quella di cambiare la percezione pubblica dell'UKIP, cos\u00ec da apparire non come semplice movimento che propone l'uscita del Regno Unito dall'Unione europea, ma dare dello stesso l'immagine di un grande partito sostanzialmente con tradizioni e valori appartenenti alla destra liberale, puntando a sfidare il bacino del Partito conservatore e dei Liberal Democratici. Le elezioni locali del 2013 evidenziarono l'emergere del peso politico dell'UKIP (che ottenne il 23% contro il 25 dei \"Tories\"), che il partito di David Cameron aveva inteso sfidare proponendo i conservatori per primi un referendum sull'uscita dall'UE del Regno Unito.\nLa vittoria alle europee del 2014.\nLe elezioni europee del 2014 segnano il maggior successo per l'UKIP di Farage che diventa primo partito di Gran Bretagna con il 27,49%, 4.376.635 voti ed eleggendo 24 eurodeputati sui 73 spettanti al Regno Unito.\nPrimi deputati alla Camera dei Comuni.\nNell'ottobre 2014 l'UKIP ha eletto il suo primo deputato alla Camera dei Comuni, nel seggio di Clacton nell'Essex. Il deputato conservatore dimissionario Douglas Carswell, si \u00e8 ripresentato alle elezioni suppletive per l'UKIP ed \u00e8 stato rieletto con il 59,7% e 21.113 voti.\nDopo circa un mese, nelle elezioni suppletive nel collegio di Rochester and Strood, nel Kent, Mark Reckless candidato dell'UKIP ha vinto con 16.867 voti e il 42,1%, davanti al candidato conservatore e a quello laburista.\nElezioni politiche del 2015.\nAlle elezioni politiche, nel 2015, il partito ha ottenuto il 12,64% dei consensi; i 3.881.129 voti raccolti gli hanno per\u00f2 fruttato un singolo seggio, Clacton, dove Carswell \u00e8 stato rieletto con il 44%. Il partito ha perso Rochester and Strood, dove lo UKIP ha ottenuto 16.669 voti e il 30,5%, venendo battuti dai Conservatori. Il leader dello UKIP, Farage, non \u00e8 riuscito a farsi eleggere nella circoscrizione di South Thanet, nel Kent, dove ha ottenuto il 32,4% e 16.026 voti, venendo battuto dal Conservatore che ottiene il 38%.\nElezioni politiche del 2017.\nNel giugno 2017 l'UKIP ha ottenuto circa 593.852 voti alle elezioni nazionali perdendo dal 2015 ben 3.287.277 voti e il solo seggio precedentemente ottenuto."}
{"id": "2245304", "revid": "486946", "url": "https://it.wikipedia.org/wiki?curid=2245304", "title": "Controversia con l'Islam sulla lezione di Ratisbona di papa Benedetto XVI", "text": ""}
{"id": "2245306", "revid": "938", "url": "https://it.wikipedia.org/wiki?curid=2245306", "title": "United Kingdom Independence Party", "text": ""}
{"id": "2245307", "revid": "282094", "url": "https://it.wikipedia.org/wiki?curid=2245307", "title": "Angelika Kauffman", "text": ""}
{"id": "2245308", "revid": "697352", "url": "https://it.wikipedia.org/wiki?curid=2245308", "title": "Francisco Fern\u00e1ndez", "text": ""}
{"id": "2245309", "revid": "729019", "url": "https://it.wikipedia.org/wiki?curid=2245309", "title": "Heathrow Connect", "text": "Heathrow Connect \u00e8 un servizio ferroviario operato da Heathrow Express e First Great Western, che collega Heathrow Airport con la stazione di Paddington. Il servizio segue la stessa rotta del veloce Heathrow Express ma ferma a delle stazioni intermedie a differenza del primo che \u00e8 invece un servizio non stop. Esso parte dalla piattaforma 12 dalla stazione di Paddington ed ha una frequenza bi-oraria.\nIl servizio entrato in funzione il 12 giugno 2005, serve le stazioni di Stazione di Heathrow Central (Terminali 1, 2, 3) ed ha per capolinea Heathrow Terminal 4. Soltanto l'Heathrow Express e la metropolitana di Londra, Piccadilly Line, raggiungono la nuova stazione di Heathrow Terminal 5.\nTariffe.\nLe tariffe fra Paddington e Hayes &amp; Harlington sono le stesse che per i servizi First Great Western, ma la tariffa di corsa semplice fra Hayes e Heathrow \u00e8 di \u00a3 4,90. La Travelcard ed il Freedom Pass non sono validi sui servizi fra Hayes &amp; Harlington e Heathrow, ma possono essere usate sul rimanente percorso della linea.\nIl servizio \u00e8 stato studiato essenzialmente per i dipendenti BAA e degli abitanti di West London che viaggiano verso Heathrow, che dispongono di una riduzione sulle tariffe intere.\nIn origine la linea non venne intesa come meno costosa ma soltanto meno veloce alternativa all'Heathrow Express da Paddington ad Heathrow: tutti i servizi Connect vengono infatti sorpassati da treni Express lungo la loro rotta ed in partenza da Paddington viene annunciata la destinazione finale per Hayes &amp; Harlington.\nOggi l'Heathrow Connect viene comunque considerato una soluzione pi\u00f9 economica per raggiungere Paddington da Heathrow e viceversa, con una tariffa di \u00a3 6,90 (meno della met\u00e0 rispetto alla tariffa dell'Heathrow Express) ed una durata del viaggio di 25 minuti rispetto ai 15 del servizio Express."}
{"id": "2245313", "revid": "320578", "url": "https://it.wikipedia.org/wiki?curid=2245313", "title": "Independence Party", "text": ""}
{"id": "2245314", "revid": "709565", "url": "https://it.wikipedia.org/wiki?curid=2245314", "title": "Capitan Fathom", "text": "Capitan Fathom \u00e8 un cartone animato prodotto dai Cambria Studios (la stessa ditta di Clutch Cargo e Space Angel) dal 1964 al 1965. In Italia \u00e8 giunto in Tv coi due titoli \"Avventure negli abissi\" e \"Captain Fathom\" (la pur giusta traduzione \"Capitan Fathom\" non \u00e8 mai apparsa in Tv).\nLa serie \u00e8 stata realizzata con le stesse tecniche alla base di Clutch Cargo."}
{"id": "2245315", "revid": "287204", "url": "https://it.wikipedia.org/wiki?curid=2245315", "title": "Yoshito Okubo", "text": ""}
{"id": "2245318", "revid": "306856", "url": "https://it.wikipedia.org/wiki?curid=2245318", "title": "Marcellus Emants", "text": "\u00c8 uno dei pochi rappresentanti del Naturalismo nei Paesi Bassi ed \u00e8 considerato il precursore dei Tachtigers. Il suo libro pi\u00f9 famoso \u00e8 \"Een nagelaten bekentnis\" (\"Una confessione postuma\", 1894).\nEmants spos\u00f2 l'attrice tedesca Jenny Kuhn, dalla quale ebbe una figlia, Eva Clara Jenny, che poi prese il nome di Lilith, tratto da una novella di suo padre."}
{"id": "2245325", "revid": "1005847", "url": "https://it.wikipedia.org/wiki?curid=2245325", "title": "Jens-Peter Bonde", "text": "Fu deputato europeo dal giugno 1979 al maggio 2008, senza interruzione, caso unico nel Parlamento europeo. Il 9 maggio 2008 diede le dimissioni per dedicarsi di pi\u00f9 al movimento EUDemocrats da lui creato.\nBiografia.\nDopo aver preso il diploma all'Aabenraa Statsskole studi\u00f2 scienze sociali all'Universit\u00e0 di Aarhus.\nNel 1972 inizi\u00f2 a scrivere sulla rivista danese \"NOTAT\". Lo stesso anno fu cofondatore del Movimento contro la CEE.\nCofondatore del magazine danese \"Det ny Notat\", ne fu editore dal 1979."}
{"id": "2245331", "revid": "83531", "url": "https://it.wikipedia.org/wiki?curid=2245331", "title": "McLaren MP4/3", "text": "La McLaren MP4/3 fu una vettura di Formula 1 progettata da Steve Nichols, dopo l'abbandono del \"team\" da parte di John Barnard, in monoscocca in fibra di carbonio e spinta dal propulsore turbo TAG Porsche TTE PO1 V6 da 1.500 cm\u00b3. La MP4/3 venne utilizzata nel corso della stagione 1987. Era gommata dalla Goodyear.\nFu la prima vettura interamente nuova dalla vincente serie di monoposto MP4/2, che avevano debuttato nel 1984.\nIl contesto.\nL'aerodinamica era completamente differente da quella della MP4/2; la vettura appare pi\u00f9 affilata, al fine di rispondere alla limitazione della dimensione del serbatoio rispetto alle regole precedenti. Con l'aggiunta di radiatori laterali l'aspetto esteriore appare cos\u00ec pi\u00f9 pulito. Tuttavia il modello mantiene la stessa geometria di sospensioni di quello precedente cos\u00ec come il sistema del cambio \u00e8 il medesimo. Il propulsore resta lo stesso ma con alcuni cambiamenti nel rapporto di compressione e nel contralbero.\nLa stagione.\nProst inizi\u00f2 la stagione con 2 vittorie (Brasile e Belgio) nelle prime tre gare, con una vettura che si dimostr\u00f2 subito pi\u00f9 equilibrata e facile da mettere a punto delle rivali Williams, Lotus e Ferrari. Tuttavia, nel corso della stagione emergeranno vari problemi di affidabilit\u00e0, soprattutto all'elettronica del motore Tag Porsche, che impediranno a Prost di riconfermare il suo titolo, e in particolare lo fermeranno in Germania mentre era in testa a tre giri dalla fine. Il pilota transalpino riuscir\u00e0 a vincere solo un'altra volta in Portogallo. I secondi posti saranno tre (due con Stefan Johansson e uno con Prost) e 6 i terzi (3 di Johansson, tra cui all'esordio in Brasile, e 3 di Prost).\nIn prova Prost part\u00ec per tre volte dal secondo posto, e conquist\u00f2 due giri veloci (Belgio e Giappone). In totale la vettura fece suoi 76 punti (46 Prost 30 Johansson) consentendo alla McLaren di giungere seconda nel mondiale costruttori.\nI telai.\nCinque MP4/3 furono modellate in fibra di carbonio con l'assistenza della Hercules Aerospace, proseguendo quella collaborazione iniziata col modello MP4/1 nel 1981. I cinque telai (strettamente derivati da quello della vettura del 1984, con la sola modifica della zona serbatoio), numerati dall'1 al 5, furono usati nel corso della stagione; gi\u00e0 tre modelli furono disponibili per la gara d'esordio in Brasile.\nDue MP4/3 furono distrutte nel corso del 1987, mentre tre modelli sono ancora esistenti: il telaio nr.4 \u00e8 presente presso la Donington Grand Prix Collection, il nr.5 \u00e8 ancora di propriet\u00e0 McLaren, mentre il telaio nr.1, \u00e8 l'unico nelle mani di un collezionista privato negli Stati Uniti.\n1: Fu usato come muletto nei gran premi del Brasile, San Marino, Belgio, Monaco, Detroit, Francia, Gran Bretagna, Germania, Ungheria, Italia, Portogallo, Spagna, Giappone e Australia. Fu utilizzato solo nella prima partenza del Gran Premio d'Austria da Stefan Johansson.\n2: Usato in gara da Johansson a Rio, Imola, Spa, Monaco, Detroit, Paul Ricard, Silverstone, Hockenheim e all'Hungaroring. La vettura fu distrutta nelle prove del Gran Premio d'Austria da Johansson in un terrificante incidente contro un cerbiatto che aveva invaso la pista.\n3: Guidato da Alain Prost a Rio, Imola, Spa, Monaco, Detroit, e al Paul Ricard. Modificata per Johansson al fine di essere usato in gara all'\u00d6sterreichring. Usato come muletto in Messico, venne poi guidato in gara da Johansson, ma abbandonato dopo un incidente al primo giro.\n4: Con questo telaio Prost affront\u00f2 le gare di Silverstone, Hockenheim, Hungaroring, \u00d6sterreichring, Monza, Estoril, Jerez, Suzuka, e Adelaide.\n5: Johansson lo us\u00f2 a Monza, Estoril, Jerez, Messico, Suzuka, e Adelaide.\nVersione B.\nUn sesto telaio, chiamato MP4/3B, fu utilizzato da Prost e Ayrton Senna come vettura test per provare il motore Honda che sarebbe stato montato nel 1988. Vettura mai utilizzata in gara, fu comunque utile nella interstagione 1987-88 fino all'arrivo della MP4/4. La MP4/3B si trova attualmente al Museo Juan Manuel Fangio a Balcarce, Argentina."}
{"id": "2245332", "revid": "486946", "url": "https://it.wikipedia.org/wiki?curid=2245332", "title": "Windows CE 4.0", "text": ""}
{"id": "2245333", "revid": "400694", "url": "https://it.wikipedia.org/wiki?curid=2245333", "title": "Tachtigers", "text": "I Tachtigers (o Movimento degli Ottanta) era un gruppo letterario olandese, composto da poeti e scrittori e da cui ebbe origine un movimento letterario che si svilupp\u00f2 tra il 1880 e il 1894 circa. I \"Tachtigers\" sono importanti nei Paesi Bassi soprattutto perch\u00e9 diedero inizio al rinnovamento dell'arte poetica. Il movimento \u00e8 considerato una continuazione del Romanticismo e contemporaneamente una reazione ad esso.\nCaratteri e principi.\nNel 1885 un gruppo di giovani autori fond\u00f2 una rivista, \"De Nieuwe Gids\". In opposizione agli scrittori della generazione precedente, essi scrivevano solo per creare Bellezza. I predicatori-poeti del XIX secolo (i \"dominee-dichters\") avevano scritto molte poesie intimistiche e d'occasione, spesso usandole per trasmettere un messaggio pio: per loro l'arte era una sorta di gancio a cui appendere un messaggio \"utile\". I Tachtigers invece sostenevano il principio dell\"'arte per l'arte\" e l'importanza dell'estetica. La loro letteratura era l'opposto dell'arte impegnata, non si occupava di problemi attuali e pressanti; al contrario, per loro il tema pi\u00f9 importante era lo stato d'animo. L'arte era \"l'espressione pi\u00f9 personale dell'emozione pi\u00f9 personale\", come diceva il leader dei Tachtiger, Willem Kloos.\nI Tachtigers pongono l'enfasi meno sulla devozione religiosa e pi\u00f9 sulla \"venerazione\" della bellezza, ma per il resto avevano alcuni caratteri in comune con i romantici: individualismo, ribellione, amore per la natura. Un concetto che si pu\u00f2 applicare ad alcune opere dei Tachtigers \u00e8 quello di epifania.\nI Tachtigers abbandonano il \"principio di utilit\u00e0\": l'arte ha essenzialmente una funzione estetica. Inoltre nella loro poesia i Tachtigers cercano di evitare l'uso di clich\u00e9 ricercando invece l'originalit\u00e0 di immaginazione e l'espressivit\u00e0.\nI Tachtigers pi\u00f9 famosi sono Willem Kloos, H\u00e9l\u00e8ne Swarth, Albert Verwey, Frederik van Eeden, Lodewijk van Deyssel e Herman Gorter. Il poeta Jacques Perk, morto giovanissimo, fu per loro un grande esempio.\nL'organo di espressione del movimento era la rivista \"De Nieuwe Gids\", alla cui redazione parteciparono, tra gli altri, Kloos, Van Eeden, Verwey, Jacobus van Looy, Willem Paap, e Frank van der Goes.\nPrincipi estetici.\nI principi del \"Movimento degli Ottanta\" possono essere cos\u00ec riassunti:\nEsempi.\nEsempi famosi dell'opera dei Tachtigers sono:"}
{"id": "2245335", "revid": "767487", "url": "https://it.wikipedia.org/wiki?curid=2245335", "title": "Siula Grande", "text": "Il Siula Grande \u00e8 una montagna che fa parte della Cordillera Huayhuash, nelle Ande Peruviane. \u00c8 alta 6.344\u00a0m ed ha una cima secondaria (\"Siul\u00e1 Chico\") alta 6.260\u00a0m.\nCaratteristiche.\nLa prima ascensione della montagna risale al 1936, e fu effettuata dai tedeschi Arnold Awerzger ed Erwin Schneider.\nLa montagna \u00e8 diventata famosa grazie al libro \"La morte sospesa\", scritto da Joe Simpson, che narra l'ascensione che l'autore ed il suo compagno Simon Yates effettuarono nel 1985. I due raggiunsero la vetta aprendo una nuova via sulla parete ovest, ma decisero di ridiscendere per la cresta nord, seguendo la via aperta dai primi salitori nel 1936. La discesa fu resa estremamente difficoltosa dalle avverse condizioni climatiche. Tutti i successivi salitori hanno evitato la cresta e sono tornati indietro dalla stessa parete.\nVie di ascesa.\nDi seguito sono riportate alcune delle vie aperte sulla montagna, con data ed autori della prima salita:\nNel 2009, la parete sud risultava ancora inviolata.\nSiula Chico.\nIl \"Siula Chico\" \u00e8 una cima secondaria del Siula Grande. \u00c8 alto circa 6.260\u00a0m, ed \u00e8 separato dal Siula Grande da un passo che raggiunge una quota di circa 6000\u00a0m. La via normale consiste nel raggiungere la sommit\u00e0 del Siula Grande e da qui passare alla vetta del Siula Chico; la sua prima ascensione, effettuata dal tedesco Manfred Sturm, segu\u00ec questo itinerario. Nel 2007, gli alpinisti spagnoli Jordi Corominas ed Oriol Baro ne effettuarono la seconda ascensione assoluta, aprendo una nuova via sulla parete ovest."}
{"id": "2245336", "revid": "1522738", "url": "https://it.wikipedia.org/wiki?curid=2245336", "title": "Babalous", "text": "Babalous (\"Les Babalous\") \u00e8 una serie televisiva animata franco-canadese, basata sui racconti di Jean-Luc Morel e i disegni di Daniel Orgeval, e prodotta da France Animation, Cinar, France 3 e Ravensburger fra il 1995 e il 1999 per la regia di R\u00e9my Husson. \nIn Italia sono stati trasmessi su Rai 3 all'interno dei programmi \"Melevisione\" e \"\u00c8 domenica pap\u00e0\". La serie \u00e8 composta da 130 episodi ciascuno della durata di 5 minuti e si divide in due stagioni: \"I Babalous\" e \"I Babalous in vacanza\". La serie nel 1995 ha vinto il premio Pulcinella d'argento come miglior programma per bambini fino ai sei anni.\nTrama.\nQuando la famiglia del piccolo Kevin dorme, gli oggetti di casa prendono vita e affrontano avventure in cucina, in garage, in soffitta o in giardino. Questi oggetti animati prendono il nome di Babaloos e sono composti da Matitino, Spazzolina, Cucchiaina, Forchetta, Salviettino, Salvietta, Spugna, Scodella, Teiera, Pantofola, Sveglia, Orsetto, Paletta, Canna da pesca, Cacciavite, Martello e tanti altri personaggi che di volta in volta entreranno sulla scena. Lo stile grafico dei personaggi ricorda non poco gli oggetti fatati de \"La Bella e la Bestia\" di Walt Disney. Trascorse le sette ore, i Babaloos devono obbligatoriamente ritornare ai loro posti, prima che gli esseri umani possano accorgersi della loro presenza animata.\nI Babaloos vanno spesso in vacanza insieme ai loro proprietari, in quanto si portano da casa parecchi accessori, come scodelle, cucchiai e forchette. Qui i Babaloos vivranno delle emozionanti avventure in luoghi esotici e paesaggi insoliti. I cartoni animati dei Babaloos si rivolgono ai bambini di et\u00e0 prescolare in quanto hanno dei contenuti pedagogici ed educativi, come quello di insegnare l'utilizzo degli oggetti che servono per mangiare, lavarsi, pettinarsi e svolgere altre attivit\u00e0 quotidiane."}
{"id": "2245338", "revid": "647919", "url": "https://it.wikipedia.org/wiki?curid=2245338", "title": "Kodak Theater", "text": ""}
{"id": "2245340", "revid": "599013", "url": "https://it.wikipedia.org/wiki?curid=2245340", "title": "Borot\u00edn", "text": ""}
{"id": "2245341", "revid": "1412427", "url": "https://it.wikipedia.org/wiki?curid=2245341", "title": "Aardwolf", "text": ""}
{"id": "2245342", "revid": "125270032", "url": "https://it.wikipedia.org/wiki?curid=2245342", "title": "Banane in pigiama", "text": "Banane in pigiama (\"Bananas in Pyjamas\") \u00e8 una serie televisiva animata."}
{"id": "2245343", "revid": "1412427", "url": "https://it.wikipedia.org/wiki?curid=2245343", "title": "Fisi ndogo", "text": ""}
{"id": "2245345", "revid": "1412427", "url": "https://it.wikipedia.org/wiki?curid=2245345", "title": "Lupo di terra", "text": ""}
{"id": "2245354", "revid": "228587", "url": "https://it.wikipedia.org/wiki?curid=2245354", "title": "Giovane", "text": ""}
{"id": "2245358", "revid": "767487", "url": "https://it.wikipedia.org/wiki?curid=2245358", "title": "X-Cross", "text": " \u00e8 un film del 2007, diretto da Kenta Fukasaku.\nTrama.\nShiyori e la sua migliore amica Aiko si recano in un bagno termale situato in un piccolo villaggio nei pressi di un bosco, per dimenticarsi del tradimento da parte del suo ragazzo, che ha trovato a baciare un'altra qualche sera prima (come si vede poi nei flashback). In macchina, le ragazze quasi investono una strana ragazza incappucciata, che sghignazza e fa con le mani il gesto di tagliare qualcosa con delle forbici e poi se ne va senza dare spiegazioni. Giunte al villaggio, Shiyori e Aiko trovano ad accoglierle due strani uomini, che camminano zoppicando, e le accompagnano al bagno termale. Sulla strada per il villaggio, le ragazze notano una serie di fantocci posizionati in modo da formare delle X.\nDurante il bagno, Shiyori e Aiko litigano e si separano. Shiyori torna nella stanza e sente squillare un telefono cellulare. Una volta risposto, una voce appartenente a un uomo le dice di fuggire, poich\u00e9 la sua vita \u00e8 in pericolo. Il villaggio \u00e8 infatti sede da secoli di un orribile rito: le ragazze vengono perseguitate, e una volta prese vengono legate su una croce in modo da formare una X. Ci\u00f2 vuol dire che, in un rituale con la presenza di tutti i membri del villaggio, gli viene tagliata una gamba e in seguito vengono rinchiuse in una gabbia, e offerte come sacrificio al dio del villaggio. A questo punto si hanno dei flashback, che mostrano la storia attraverso i diversi punti di vista delle due ragazze protagoniste.\nShiyori viene inseguita dai fanatici del villaggio, mentre Aiko se la deve vedere con una ragazza che ha una benda sull'occhio sinistro ed \u00e8 armata, all'inizio, di due paia di forbici, ed in seguito, dopo la battaglia nei bagni pubblici, di un enorme paio di forbici. La ragazza si scopre essere Reika, la ex-fidanzata di un ragazzo che Aiko aveva scaricato. Era venuta fin li per uccidere Aiko, esattamente come aveva ucciso il suo ex dopo essere stato mollato da Aiko. Shiyori rimane perennemente in contatto telefonico con l'uomo misterioso, che l'aiuta a fuggire. Nel frattempo tenta anche di contattare Aiko, ma senza successo.\nShiyori viene salvata dal suo ex ragazzo, Asamiya, che la porta lontano dal villaggio, mentre Aiko riesce (apparentemente) ad uccidere Reika dopo una lunga e cruenta lotta, utilizzando prima una motosega e dopo dandole fuoco. In macchina, Asamiya le confessa che la ragazza che era insieme a lui era in realt\u00e0 Aiko. Shiyori non crede alla notizia, e viene a sapere tramite l'uomo con cui aveva parlato precedentemente al cellulare (Mononobe, professore in materie folkloristiche all'Universit\u00e0), che in realt\u00e0 \u00e8 il suo fidanzato il responsabile dei riti del villaggio, e che \u00e8 stato lui a costringere Aiko a fare una gita insieme a Shiyori. Asamiya frena all'improvviso, Shiyori batte la testa e sviene, il cellulare della ragazza viene gettato fuori dal finestrino.\nShiyori si risveglia legata ad una croce, con davanti un palcoscenico per il rituale e dietro la folla dei fanatici del villaggio, che attendono il rito, che viene svolto dal suo fidanzato. Proprio quando questi sta per tagliare la gamba a Shiyori, irrompe Aiko, che inizia a fare foto ai fanatici col cellulare, minacciando di spargerle per tutto il Giappone e far chiudere il villaggio. Quando Aiko comincia a salire sul palcoscenico, in direzione di Shiyori per tentare di salvarla, Reika (\u00e8 ancora viva, nonostante Aiko le abbia dato fuoco) fa la sua comparsa, tutta bruciacchiata, agitando le forbici e chiamando Aiko con una voce \"leggermente\" arrabbiata, ed inizia a farsi strada tra i fanatici sgozzandoli uno ad uno. Dopo una lunga lotta, Aiko e Shiyori vengono tratte in salvo da Mononobe che irrompe sul luogo con la sua monovolume.\nUna volta in salvo, le ragazze sorridono e si rilassano, pensando che fosse tutto finito, ma all'improvviso, una volta che l'auto entra in un tunnel, Reika (ancora viva) piomba sul tettino della macchina, col suo fedele paio di forbici, ancora chiamando Aiko e facendo prendere uno spavento tremendo alle due ragazze che iniziano ad urlare."}
{"id": "2245361", "revid": "122290977", "url": "https://it.wikipedia.org/wiki?curid=2245361", "title": "Tifata", "text": "Il monte Tifata \u00e8 un rilievo montuoso alto 602\u00a0m appartenente all'antiappennino campano sul confine nord della pianura campana in provincia di Caserta nella regione Campania.\nOrigini del nome.\nSecondo i grammatici antichi \"Tifata\" indicava la presenza di boschi di leccio (\"Quercus ilex\") sul monte (\"tifata\" = \"iliceta\"); i linguisti moderni suppongono che derivi da un termine sannitico \"*tifa\", che significherebbe \"monte\". \n\u00c8 noto, inoltre, che nell'Antichit\u00e0 il nome \"Tifata\" designava una citt\u00e0 del Lazio Antico (\"Latium vetus\") situata a breve distanza da Roma e gi\u00e0 scomparsa da lungo tempo quando Plinio il Vecchio ne parl\u00f2. \nSi chiamava \"Tifata\" anche l'attuale Monte delle Fate (m 1090) nella catena dei Monti Ausoni presso Fondi (l'antica \"Fundi\" nel \"Latium\" \"adiectum\").\nStoria.\nIn epoca romana il monte presso Capua era sede di un tempio dedicato a Diana Tifatina, protettrice dei cacciatori che frequentavano la zona. Sul sito dell'antico santuario sorse nel medioevo l'abbazia di Sant'Angelo in Formis.\nGeografia.\nIl monte Tifata (parte dei monti Tifatini) \u00e8 delimitato a nord dal fiume Volturno che lo separa dall'Appennino sannita; si presenta parzialmente brullo (con una copertura boschiva limitata al versante settentrionale), privo di sorgenti o corsi d'acqua e devastato da numerose cave per l'estrazione di pietra calcarea, ed \u00e8 e situato fra i comuni di Caserta, Capua, San Prisco.\n\u00c8 possibile effettuare trekking di varia durata e di varia difficolt\u00e0.\nBibliografia.\nGiovanni Pesiri, \"L'odierno Monte delle Fate e il\" Tifata mons \"della tradizione latina\", in \"L'Italia dialettale\", 39 (1976), pp. 83-91.https://www.academia.edu/31705291/L_odierno_Monte_delle_Fate_e_il_Tifata_mons_della_tradizione_latina_in_L_Italia_dialettale_39_1976_pp_83_91"}
{"id": "2245373", "revid": "22291835", "url": "https://it.wikipedia.org/wiki?curid=2245373", "title": "Pythagoras di R\u00e9ghion", "text": ""}
{"id": "2245376", "revid": "729019", "url": "https://it.wikipedia.org/wiki?curid=2245376", "title": "Juan N. \u00c1lvarez", "text": "Fu anche, per breve tempo nel 1855, presidente del Messico a seguito della deposizione del dittatore Antonio L\u00f3pez de Santa Anna.\nBiografia.\nLa guerra d'indipendenza del Messico.\nNato da una famiglia di grandi proprietari terrieri di origine spagnola, Juan \u00c1lvarez ebbe la sua prima istruzione a Citt\u00e0 del Messico, allora capitale del Vicereame della Nuova Spagna, possedimento coloniale spagnolo. Nel 1807, a 17 anni, ritorn\u00f2 nel paese natale per raccogliere l'eredit\u00e0 del padre, assai cospicua. Alcuni anni dopo, nel 1810, \u00c1lvarez, di idee progressiste e liberali, si un\u00ec al movimento indipendentistico (guerra d'indipendenza del Messico) guidato dai sacerdoti Miguel Hidalgo y Costilla e Jos\u00e9 Mar\u00eda Morelos y Pav\u00f3n, i quali, approfittando dell'occupazione napoleonica della Spagna, decisero di far insorgere la popolazione per scrollarsi di dosso il giogo coloniale. Il 16 settembre di quell'anno Hidalgo sollev\u00f2 i contadini presso la cittadina di Dolores Hidalgo, facendo scoppiare la miccia che diede fuoco alla rivolta. Nei primi tempi i ribelli ebbero partita facile, anche per via delle difficolt\u00e0 in cui versava l'esercito coloniale spagnolo: \u00c1lvarez milit\u00f2 sotto gli ordini di Morelos, venendo conosciuto come \"El Gallego\", cos\u00ec chiamato dal luogo di origine paterna, Santiago di Compostela, in Galizia. Dopo i primi successi, la lotta per l'indipendenza sub\u00ec un arresto, dopo la cattura di Hidalgo e altri capi rivoluzionari nel giugno 1811; Morelos rimase cos\u00ec l'unico capo della rivoluzione. Il nuovo leader riusc\u00ec a battere pi\u00f9 volte gli spagnoli e cre\u00f2, con il congresso di Chilpancingo del 13 settembre 1813, il primo Stato messicano repubblicano. \u00c1lvarez combatt\u00e9 valorosamente, venendo anche ferito diverse volte, ma, dopo le successive sconfitte e la cattura di Morelos, che fu fucilato il 22 dicembre 1815, il patriota messicano pass\u00f2 ai comandi dell'altro leader rivoluzionario, Vicente Guerrero, combattendo nel Messico meridionale e fornendo ai ribelli armi, denaro, vettovaglie e cavalli prelevati dai suoi allevamenti. Dopo diverse azioni di guerriglia contro i soldati spagnoli, il capo rivoluzionario riusc\u00ec a prendere Acapulco, gestendo cos\u00ec tutto il Messico meridionale e ottenendo fama militare in diverse battaglie vittoriose. Alla fine, l'indipendenza del Messico avvenne nel 1821, con la firma del Piano di Iguala, il 21 marzo di quell'anno, ad opera di Agust\u00edn de Iturbide, intorno al quale si un\u00ec Guerrero e tutte le forze ribelli del Paese, e la successiva stipulazione del trattato di C\u00f3rdoba il 24 agosto, che sanc\u00ec l'indipendenza del nuovo Stato. \u00c1lvarez si vide nominare governatore militare di Acapulco dal 1821 al 1823, vedendo dapprima la scalata la potere di Iturbide, proclamatosi Imperatore del Messico con l'appoggio dei conservatori, dei militari e del clero. Il patriota messicano allora si schier\u00f2 contro il nuovo sovrano, sostenendo l'insurrezione repubblicana guidata dai generali Antonio L\u00f3pez de Santa Anna e Guadalupe Victoria, che port\u00f2 all'abbattimento dell'Impero e la proclamazione di una repubblica federale con lo stesso Guadalupe Victoria come presidente. \u00c1lvarez ader\u00ec entusiasticamente alla nuova repubblica, sostenendo fortemente la candidatura del suo vecchio comandante Vicente Guerrero alla presidenza. Guerrero govern\u00f2 il Paese dall'aprile al dicembre 1829, prendendo il potere con un colpo di Stato, ma venne catturato e fucilato dopo una breve guerra civile il 4 febbraio 1831. \u00c1lvarez non riusc\u00ec a impedirne la morte.\nGuerre contro Francia e Stati Uniti.\n\u00c1lvarez rimase nell'esercito, facendo carriera e combattendo valorosamente nelle guerre del Messico contro la Francia e gli Stati Uniti: nel primo caso si tratt\u00f2 di un intervento del governo di Parigi negli affari del Messico per tutelare le propriet\u00e0 di un cittadino francese residente nella capitale messicana (essendo un pasticcere, il conflitto fu detto Guerra dei pasticcini), il quale nel dicembre del 1838 invi\u00f2 una squadra navale che pose il blocco a tutti i principali porti messicani e bombard\u00f2 Veracruz. Il presidente messicano Antonio Bustamante dichiar\u00f2 dunque guerra alla Francia, ma il conflitto, grazie alla mediazione diplomatica inglese, si risolse a favore dei francesi, il cui contingente si ritir\u00f2 il 9 marzo 1839, ottenendo il risarcimento per i danni inflitti ai beni del pasticcere francese. Pi\u00f9 impegnativo il conflitto con gli statunitensi, scoppiato il 25 aprile 1845 per le ambizioni espansionistiche del presidente statunitense James Polk, che voleva l'annessione dei vasti territori confinanti con gli Stati Uniti e sotto il dominio messicano. \u00c1lvarez fu uno dei migliori generali messicani messi in campo contro l'esercito statunitense, anche se venne criticato da Santa Anna, allora presidente della Repubblica, per la gestione della battaglia del Molino del Rey, avvenuta l'8 settembre 1847, malgrado la cavalleria, di cui era al comando, difendesse le proprie postazioni. Dopo la fine della guerra, terminata con la sconfitta del Messico con la firma del Trattato di Guadalupe Hidalgo il 2 febbraio 1848, \u00c1lvarez si distinse come capo politico liberale, chiedendo nel 1849 la creazione dello Stato di Guerrero, di cui l'anno dopo divenne governatore. Pochi anni dopo, nel 1854, il militare messicano, insieme ad altri capi politici liberali del Paese, come Ignacio Comonfort, Benito Ju\u00e1rez e Melchor Ocampo, idearono un movimento politico liberale ostile alla dittatura di Santa Anna, noto come Piano di Ayutla, siglato il 1\u00ba marzo di quell'anno nell'omonima cittadina dello Stato di Guerrero, i cui principi ideologici erano: abbattimento della dittatura di Santa Anna, elezione di un presidente \"ad interim\", creazione di una nuova costituzione federale e modernizzazione dello Stato con una serie di riforme liberali. Il movimento liberale si organizz\u00f2 militarmente e costitu\u00ec una forza armata di uomini sotto la guida di \u00c1lvarez, la cui base operativa fu la citt\u00e0 di Acapulco. Santa Anna cerc\u00f2 di cingere d'assedio la citt\u00e0, ma venne respinto e dovette rientrare nella capitale, bruciando le fattorie circostanti, mentre nel frattempo la ribellione si estese a vaste zone del Paese; il dittatore allora indisse nell'autunno del 1854 un plebiscito per essere riconfermato alla presidenza. Bench\u00e9 i risultati della votazione, pubblicati il 1\u00ba febbraio 1855, gli furono ovviamente favorevole con largo consenso, ci furono alcuni che votarono contro di lui e si espressero a favore di \u00c1lvarez; costoro vennero dunque arrestati e Santa Anna proclam\u00f2 che avrebbe continuato a governare il Paese. Quindi ricorse ad ogni mezzo per stroncare la ribellione: fucilazione dei ribelli e dei loro sostenitori, incendio e saccheggio dei villaggi che davano rifugio ai rivoltosi, confisca delle propriet\u00e0 dei capi del movimento liberale. Queste misure non scoraggiarono \u00c1lvarez, che continu\u00f2 a ottenere successi militari, mentre Comonfort si rec\u00f2 nel Stati Uniti per ottenere fondi finanziari per la ribellione. Santa Anna cerc\u00f2 di schiacciare militarmente l'esercito liberale, ma non ottenne risultati, tanto che la sua stessa fazione politica, considerandolo incapace di fronteggiare la situazione, lo abbandon\u00f2; di conseguenza, il dittatore messicano dovette arrendersi (14 agosto 1855) e andare in esilio. Figura carismatica della rivoluzione, \u00c1lvarez, giunto nella cittadina di Cuernavaca, nello Stato di Morelos, redasse un proclama alla nazione in cui spiegava i motivi della rivolta e nomin\u00f2 un consiglio rappresentativo per scegliere il presidente \"ad interim\". Infine, con il consenso della maggioranza del gruppo dirigente rivoluzionario, il 4 ottobre 1855 fu nominato Presidente del Messico.\nPresidente del Messico.\nSpirito profondamente liberale e progressista, \u00c1lvarez form\u00f2 il suo gabinetto con i suoi vecchi compagni di lotta: Ignacio Comonfort al ministero della Guerra, Benito Ju\u00e1rez a quello della Giustizia, Melchor Ocampo agli Esteri e Guillermo Prieto alle Finanze. Il nuovo presidente si impegn\u00f2 immediatamente nella modernizzazione del Paese con la promulgazione di una serie di riforme altamente liberali che intaccavano i privilegi della Chiesa e dell'esercito: \u00e8 durante la sua presidenza che venne infatti varata, su proposta di Ju\u00e1rez, la legge del 25 novembre 1855 che aboliva i tribunali ecclesiastici e militari. Oltre a questo, veniva convocato un Congresso federale che avrebbe dovuto redigere la nuova Costituzione del Messico. Tuttavia \u00c1lvarez non si muoveva a suo agio tra le file della politica, sia perch\u00e9 provava disprezzo per la classe dirigente di Citt\u00e0 del Messico, affiliata in massima parte al partito conservatore e sprezzante verso le classi sociali pi\u00f9 umili, sia per la sua estraneit\u00e0 alla vita urbana, sia per le sue condizioni di salute. Per questi motivi il presidente messicano si dimise, l'11 dicembre 1855, lasciando la presidenza a Comonfort e ritirandosi nelle sue tenute nello Stato di Guerrero.\nGli ultimi anni.\nDopo aver sostenuto Ju\u00e1rez nella guerra civile contro i conservatori (1858 - 1861), \u00c1lvarez si mantenne fedele alla Repubblica anche durante il Secondo intervento francese in Messico, quando, nel 1862 la Francia di Napoleone III invi\u00f2 un corpo di spedizione militare in terra messicana in risposta alla politica juarista di congelamento del debito estero messicano. L'imperatore francese decise di far proclamare dai conservatori il Secondo Impero messicano, scegliendo come titolare l'arciduca austriaco Massimiliano d'Asburgo, fratello dell'imperatore Francesco Giuseppe d'Asburgo. L'ex - presidente, nel corso del conflitto, comand\u00f2 al Divisione Sud dell'esercito messicano, divenendo uno dei maggiori generali dell'entourage militare di Ju\u00e1rez, insieme a Porfirio D\u00edaz. Il vecchio patriota riusc\u00ec a vedere la fine della guerra di liberazione, terminata con la sconfitta francese e la fucilazione di Massimiliano, il 19 agosto 1867, a Santiago de Quer\u00e9taro, prima di morire, nella sua tenuta di La Providencia, nel municipio di Acapulco, il 21 agosto 1867, a 77 anni.\nFu l'ultimo dei protagonisti della guerra d'indipendenza del Messico a morire. La sua salma venne trasportata nella Rotonda delle Persone Illustri, a Citt\u00e0 del Messico, il 22 dicembre 1922."}
{"id": "2245379", "revid": "599013", "url": "https://it.wikipedia.org/wiki?curid=2245379", "title": "Andy Goram", "text": "Carriera.\nClub.\nInizia la sua carriera all'Oldham Athletic A.F.C. dove giocher\u00e0 195 partite in 6 stagioni. Nel 1987 si trasferisce in Scozia per giocare con l', \nNel 1991 viene acquistato dai Glasgow Rangers con i quali disputer\u00e0 184 incontri di campionato \nin 7 stagioni vincendo 6 titoli nazionali. Con i Rangers ha toccato l'apice del successo.\nNel 1993 vince il titolo di Giocatore dell'anno della SFWA e Giocatore dell'anno della SPFA. Nel 2001 viene preso in prestito dal Manchester United, ma gioca solo una partita. Quell'anno i \"Reds\" vinceranno il campionato.\nNazionale.\nCon la nazionale scozzese scende in campo 43 volte e disputa il Mondiale di Messico 1986 e il Mondiale di Italia 1990 ma in entrambe le occasione la Scozia non passa il primo turno.\nGioca anche l'Europeo di Svezia 1992 e quello di Inghilterra 1996."}
{"id": "2245381", "revid": "1543377", "url": "https://it.wikipedia.org/wiki?curid=2245381", "title": "Freedom Pass", "text": "La Freedom Pass \u00e8 una carta di circolazione gratuita su tutti i servizi di trasporto pubblico della Greater London per le persone aventi pi\u00f9 di 60 anni o disabili.\nEssa \u00e8 una smartcard contactless simile alla Oyster Card. La card venne istituita nel 2004 per sostituire la precedente in cartoncino e consente di viaggiare gratuitamente su tutti i servizi della Metropolitana di Londra, London Overground, Bus, Tram, Docklands Light Railway (DLR) e National Rail nell'area della Greater London e su di un limitato numero di servizi al di fuori di detta area. La facilitazione \u00e8 concessa dai borough di Londra e gestita dal London Council. I possessori di Freedom Pass hanno diritto a sconti sui servizi Thames Riverboat services.\nLa Freedom Pass concessa ai disabili, di colore arancione, pu\u00f2 essere usata a qualsiasi orario sulla metropolitana, London Overground, Bus, DLR e Tram.\nLa Freedom Passes per gli anziani, maggiori di 60 anni, di colore blu, pu\u00f2 essere usata sulla metropolitana, London Overground, Bus, DLR e Tram dal luned\u00ec al venerd\u00ec dalle ore 9,00 del mattino alle ore 4,30 del giorno successivo, ma non nell'orario di punta che va dalle 4,30 del mattino alle 9,00. L'use \u00e8 invece concesso ad ogni orario nei giorni di sabato, domenica ed in tutte le altre festivit\u00e0. Dal 2 gennaio 2009 il servizio \u00e8 divenuto senza alcuna limitazione limitatamente ai servizi gestiti dal Transport for London\nIl Freedom Pass non \u00e8 valido sui servizi Gatwick Express, National Express East Coast, Midland Mainline, Virgin Trains e Heathrow Express, o sull'Heathrow Connect fra Hayes &amp; Harlington e Heathrow.\nEsso non \u00e8 neanche utilizzabile per viaggiare in prima classe fra Harrow &amp; Wealdstone e Watford Junction sul London Midland o sul Southern services."}
{"id": "2245383", "revid": "146644", "url": "https://it.wikipedia.org/wiki?curid=2245383", "title": "Magistero della Chiesa", "text": ""}
{"id": "2245387", "revid": "1005847", "url": "https://it.wikipedia.org/wiki?curid=2245387", "title": "Guglielmo Ghislandi", "text": "Fu Sindaco di Breno e Sindaco della Liberazione a Brescia.\nFerito e mutilato durante la Prima guerra mondiale, fond\u00f2 in Valle Camonica la Sezione mutilati e invalidi di guerra e fu membro del Comitato centrale della stessa associazione. Fu anche sindaco di Breno e consigliere provinciale. Eletto deputato nel 1919, coi voti degli ex combattenti, Ghislandi nel 1921 ader\u00ec al PSI. Antifascista attivo, nel 1926 fu radiato dall'Albo degli avvocati e nello stesso anno, dopo la promulgazione delle leggi eccezionali fasciste, fu confinato per due anni nel Potentino e gli fu poi intimato di tenersi lontano dal Bresciano. Ma nel 1943 l'avvocato torna al Nord e, nel periodo della clandestinit\u00e0, assolve all'incarico di segretario della Federazione socialista di Milano e, nel marzo 1944, \u00e8 membro della Direzione del PSI per l'Alta Italia. Nell'agosto dello stesso anno l'arresto di Ghislandi. I fascisti della banda Koch lo rinchiudono a \"Villa Triste\" e poi nel carcere di San Vittore. Quando torna in libert\u00e0, Ghislandi raggiunge la Val d'Ossola e si unisce alle formazioni partigiane. Dopo la Liberazione, l'avvocato socialista \u00e8 designato dal CLN sindaco di Brescia e fa poi parte dell'Assemblea Costituente. Deputato del PSI dalla I alla IV legislatura, nel 1964 Ghislandi aderisce al PSIUP e per questo partito \u00e8 eletto consigliere provinciale.\nA lui sono intitolati a Breno, oltre ad una piazza ed una scuola, un Circolo culturale, il Circolo culturale \"Guglielmo Ghislandi\" attivo dal 1979, sul quale campeggia una targa voluta dai socialisti unitari camuni."}
{"id": "2245388", "revid": "1149807", "url": "https://it.wikipedia.org/wiki?curid=2245388", "title": "Capitan Gorilla", "text": ", conosciuta anche come Gorilla Force e Mission Outer Space Srungle \u00e8 una serie televisiva anime giapponese prodotta dalla Kokusai Eigasha.\nTrama.\nIn un futuro remoto la Federazione di Garrick \u00e8 una ricca e grande colonia spaziale situata in una miriade di asteroidi e pianeti nei pressi di due stelle gemelle. In questo contesto agisce la Gorilla Force, il cui scopo \u00e8 lottare contro il crimine\nDopo la sua prima pericolosa missione, un test che consisteva nel fare evadere dalla prigione della citt\u00e0 di Garrick alcuni membri della squadra, la Gorilla Force ottiene l'autorizzazione ad operare."}
{"id": "2245399", "revid": "1573940", "url": "https://it.wikipedia.org/wiki?curid=2245399", "title": "Charpentieria", "text": "Charpentieria \u00e8 un genere di molluschi gasteropodi della famiglia Clausiliidae.\nTassonomia.\nIl genere comprende le seguenti specie:"}
{"id": "2245405", "revid": "767487", "url": "https://it.wikipedia.org/wiki?curid=2245405", "title": "Serra di Montevergine", "text": "La serra di Montevergine \u00e8 un rilievo collinare della Puglia alto 115 metri s.l.m. Il rilievo, facente parte delle serre salentine, \u00e8 situato nella penisola salentina meridionale. Le citt\u00e0 pi\u00f9 vicine sono Maglie ed Otranto.\nMonumenti e luoghi d'interesse.\nFra i luoghi di interesse c'\u00e8 il santuario della Madonna di Montevergine del XVIII secolo, al cui interno vi sono degli affreschi che risalgono al tardo bizantino."}
{"id": "2245418", "revid": "92723", "url": "https://it.wikipedia.org/wiki?curid=2245418", "title": "Svetozar Gligori\u0107", "text": "\u00c8 considerato il giocatore pi\u00f9 rappresentativo e popolare della Jugoslavia nel ventennio dopo il 1946. Vinse undici volte il campionato jugoslavo nel periodo dal 1947 al 1965. Partecip\u00f2 diverse volte alle selezioni per il campionato del mondo di scacchi.\nImpar\u00f2 a giocare a scacchi a undici anni; rimasto senza genitori in et\u00e0 adolescenziale, venne preso con s\u00e9 dal dott. Miljani\u0107, presidente del circolo scacchistico di Belgrado, con la famiglia del quale - prima del bombardamento della citt\u00e0 durante la seconda guerra mondiale - ripar\u00f2 in Montenegro. Gligori\u0107 si arruol\u00f2 nei partigiani e alla fine della guerra divenne giornalista. Divenne cos\u00ec famoso che nel 1957 a Dallas l'emigrazione jugoslava organizz\u00f2 un attentato contro di lui, fortunatamente fallito. Alla fine degli anni '50 era considerato il miglior scacchista al di fuori dell'Unione Sovietica.\nProfondo conoscitore della teoria delle aperture, in particolare di impianti moderni come la difesa est-indiana e la difesa siciliana, \u00e8 stato autore di partite entrate nelle antologie per profondit\u00e0 di concezione e brillantezza di svolgimento.\nIl suo approccio psicologico verso la partita \u00e8 riassunto nel suo motto \u00abgioco contro i pezzi\u00bb (il titolo del suo libro \"I play against pieces\"), intendendo dire che non aveva ostilit\u00e0 verso l'avversario e non si curava degli aspetti psicologici, considerando unicamente la posizione sulla scacchiera.\n\u00c8 stato un grande promotore e divulgatore del gioco degli scacchi in Jugoslavia, in virt\u00f9 dei libri che scrisse e dei commenti televisivi a tornei e incontri che le reti televisive del Paese seguivano alla stregua di sfide di calcio.\nIn tarda et\u00e0 si avvicin\u00f2 al mondo della musica, diventando anche compositore.\nPrincipali risultati.\n1945 \u00a0 1\u00ba al campionato della Bulgaria (fuori concorso)\n1946 \u00a0 1\u00ba nel torneo di Lubiana\n1947 \u00a0 1\u00ba a Varsavia 1948 \u00a0 2\u00ba a Budapest, ammesso al torneo interzonale 1950 \u00a0 1\u00ba a Mar del Plata 1951 \u00a0 1\u00ba a Londra e 1\u00ba al torneo zonale di Bad Pyrmont 1952 \u00a0 1\u00ba ad Hastings 1951-52, = 5\u00ba nel torneo interzonale di Stoccolma, 3\u00ba a L'Avana, 1\u00ba a Hollywood 1953 \u00a0 1\u00ba a Mar del Plata, 1\u00ba a Rio de Janeiro, 1\u00ba a Montevideo 1955 \u00a0 2\u00ba a Buenos Aires, 3\u00ba a Mar del Plata 1956 \u00a0 4\u00ba a Mosca 1957 \u00a0 1\u00ba-2\u00ba ad Hastings 1956-57, 2\u00ba-3\u00ba a Dublino, 1\u00ba-2\u00ba a Dallas 1958 \u00a0 2\u00ba ad Hastings 1957-58, 2\u00ba all'interzonale di Portorose 1959 \u00a0 2\u00ba a Zurigo 1960 \u00a0 1\u00ba ad Hastings 1959-60, 1\u00ba ad Asunci\u00f3n, 1\u00ba-4\u00ba a Madrid 1961 \u00a0 1\u00ba ad Hastings 1960-61, 1\u00ba-2\u00ba a Torremolinos, 1\u00ba-2\u00ba a Sarajevo, 3\u00ba a Zurigo \n1962 \u00a0 2\u00ba ad Hastings 1961-62, 1\u00ba-2\u00ba a Sarajevo, 1\u00ba a Belgrado 1963 \u00a0 1\u00ba-2\u00ba ad Hastings 1962-63 \n1963 \u00a0 1\u00ba allo zonale di Enschede, 2\u00ba-5\u00ba a Sarajevo, 3\u00ba a Mosca 1964 \u00a0 2\u00ba ad Hastings 1963-64 1965 \u00a0 2\u00ba-3\u00ba ad Hastings 1964-65, 2\u00ba-4\u00ba a Netanya, 1\u00ba-3\u00ba a Copenaghen 1966 \u00a0 1\u00ba a Tel Aviv, 1\u00ba allo zonale dell'Aia \n1967 \u00a0 1\u00ba a Dundee, 2\u00ba-3\u00ba a Budua, 5\u00ba-6\u00ba all'Avana, 2\u00ba-4\u00ba all'interzonale di Susa \n1968 \u00a0 5\u00ba a Palma di Maiorca, perde 3 \u00bd a 5 \u00bd il match dei candidati con Michail Tal' \n1969 \u00a0 2\u00ba ad Hastings 1968-69, 2\u00ba a Lubiana, 3\u00ba all'Avana, 1\u00ba-3\u00ba allo zonale di Praia de Rocha, 1\u00ba-4\u00ba a Belgrado\n1970 \u00a0 3\u00ba ad Hastings 1969-70, 3\u00ba-4\u00ba a Lugano, 2\u00ba-5\u00ba a Zagabria, 2\u00ba-4\u00ba a Vinkovci\nRisultati alle olimpiadi.\nGligori\u0107 ha giocato per la Jugoslavia in quindici olimpiadi dal 1950 al 1982, 13 volte in prima scacchiera, col risultato complessivo di + 88 = 109 \u2013 26 (63,9 %).\nHa vinto in totale 13 medaglie:"}
{"id": "2245419", "revid": "19580", "url": "https://it.wikipedia.org/wiki?curid=2245419", "title": "Tramvia del Chianti", "text": ""}
{"id": "2245424", "revid": "439868", "url": "https://it.wikipedia.org/wiki?curid=2245424", "title": "Disputa di Ferrara", "text": "La disputa di Ferrara \u00e8 stato uno storico dibattito medico-letterario e accademico intorno all'identificazione della sifilide (allora definito \"morbo gallico\", ovvero \"mal francese\"), alle sue cause e alle relative cure, che si \u00e8 realizzato tanto attraverso il susseguirsi di appositi studi e \"pamphlet\", usciti alla fine del XV secolo, quanto attraverso un'esposizione pubblica, delle diverse argomentazioni di alcuni professori di medicina dell'Universit\u00e0 degli Studi di Ferrara, organizzata nel 1497 presso la corte degli Este.\nLe tesi.\nData l'epidemia registratasi a Ferrara e in altre citt\u00e0, italiane ed europee, Ercole I d'Este fece svolgere un pubblico dibattito presso la sua corte nell'aprile 1497. Vi intervennero, in rappresentanza di due diversi orientamenti, i professori Niccol\u00f2 Leoniceno e Sebastiano dall'Aquila, entrambi espressione della vivacit\u00e0 umanistica dell'ateneo ferrarese, e forse anche Corradino Gilino, medico di corte, che in quell'anno aveva pubblicato l'opuscolo \"De morbo quem gallicum nuncupant\", in cui riconduceva la malattia ad una sfavorevole congiuntura astrale e quindi, in ultima istanza, ad una punizione divina.\nLa posizione di Leoniceno, espressa nel trattato \"De epidemia quam Itali morbum Gallicum vocant\", edito da Aldo Manuzio nel giugno dello stesso 1497, in cui si correlava la questione a speciali condizioni climatiche, in particolare di umidit\u00e0 dell'aria indotta dalle inondazioni (e conseguenti fame e pestilenze), era quella di una quasi assoluta novit\u00e0 del male, avente carattere epidemico, novit\u00e0 che, come tale, non poteva essere trattata secondo i canoni della dottrina di Avicenna. Al contrario l'Aquilano intese evidenziare, come si pu\u00f2 leggere nel suo \"De morbo gallico\", pubblicato per\u00f2 soltanto nel 1509, una coincidenza fra il \"mal francese\" e l\"'elefantiasi\" gi\u00e0 individuata da Galeno.\nIl primo vero attacco all'interpretazione del Leoniceno, che era un sostenitore della medicina ellenica in contrapposizione a quella arabo-islamica, provenne, tuttavia, agli inizi del marzo 1498, da un professore dell'Universit\u00e0 di Bologna, il medico Natale Montesauro, che scrisse un \"pamphlet\" dal titolo \"De dispositionibus quas vulgares mal franzoso appellant\".\nLe difese delle tesi dell'umanista di Lonigo furono prese da un suo ex allievo, il modenese Antonio Scanaroli, che pubblic\u00f2 a Bologna, alla fine dello stesso mese di marzo, la \"Disputatio utilis de morbo gallico et opinionis Nicolai Leoniceni confirmatio contra adversarium eandem opinionem oppugnantem\", in cui, nel confermare sostanzialmente l'interpretazione del Leoniceno, affermava che non poteva trattarsi di una malattia che si trasmetteva solo sessualmente, poich\u00e9 ne erano colpite anche persone che, per et\u00e0 e condizione, non avevano mai avuto rapporti.\nQuesta disputa, in ogni caso, non rimase n\u00e9 fine a se stessa n\u00e9 un caso isolato. Il trattato di Leoniceno provoc\u00f2, non soltanto un'analoga disputa anche a Lipsia, che vide come protagonisti altri medici e docenti di primo piano (Martin Pollich von Mellerstadt, Simon Pistoris e Giovanni Manardo), ma anche un pi\u00f9 esteso dibattito, che coinvolse altri paesi, Spagna e Francia in particolare, creando di fatto le premesse per un approccio pi\u00f9 scientifico del male."}
{"id": "2245429", "revid": "486946", "url": "https://it.wikipedia.org/wiki?curid=2245429", "title": "Fujiyama", "text": ""}
{"id": "2245437", "revid": "767487", "url": "https://it.wikipedia.org/wiki?curid=2245437", "title": "Luis Mariano", "text": "\u00c8 diventato celebre nel 1945 grazie alla canzone \"La Belle de Cadix\".\nBiografia.\nNativo dei Paesi Baschi, durante la guerra civile spagnola Mariano si rifugi\u00f2 con la famiglia in Francia, nazione nella quale ha vissuto fino alla sua morte. Quasi per intero la sua produzione come cantante \u00e8 espressa in lingua francese.\nAmante dei disegni, frequent\u00f2 l'Accademia delle belle arti di Bordeaux, anche se la sua vera fortuna \u00e8 stata il canto.\nNel 1943, interpret\u00f2 il ruolo di Ernesto in Don Pasquale di Donizetti al Palais de Chaillot a Parigi; ci\u00f2 che lo ha reso famoso per\u00f2 \u00e8 stata la canzone \"La belle de Cadix\" cantata nel 1945 nel ruolo di Carlos M\u00e9dina nel successo della prima assoluta parigina di \"La belle de Cadix\" di Francis Lopez.\nNel 1947 \u00e8 Juanito Perez nel successo della prima assoluta di \"Andalousie\" di Lopez a Parigi, nel 1951 Vincent nel successo della prima assoluta di \"Le chanteur de Mexico\" di Lopez al Th\u00e9\u00e2tre du Ch\u00e2telet e nel 1959 Marco Polo nel successo della prima assoluta di \"Le Secret de Marco Polo\" di Lopez al Th\u00e9\u00e2tre du Ch\u00e2telet.\nCon il passare degli anni, la celebrit\u00e0 di Mariano \u00e8 andata via via aumentando, , e questo grazie a brani come \"Chanteur de Mexico\" (1951), \"Andalousie\" (1947) e \"le Chevalier du Ciel\".\nNel 1956 il singolo \"La Plus Belle Chose au Monde\" arriva in prima posizione in Francia per quattro settimane.\nL'attivit\u00e0 da attore.\nPer quanto riguarda i film, ne ha girati una ventina di cui . Verso la met\u00e0 degli anni sessanta, compie alcune tourn\u00e9e visitando tra le altre nazioni anche la Romania, dove ripropone i suoi successi.\nNel film \"L'ottavo giorno\", sono presenti due sue canzoni: \"L'amour est un bouquet de violettes\", e \"Maman la plus belle du monde\" (nota in Italia con il titolo \"La pi\u00f9 bella del mondo\").\nLuis Mariano \u00e8 interpretato in questo film da Laszlo Harmati mentre la madre di Georges, sempre nel film, \u00e8 innamorata delle canzoni di Mariano.\nNel film Saluti e baci (film 1953) interpreta se stesso.\nVita privata.\nDella vita privata di Luis Mariano si sa pochissimo: non ha avuto figli, n\u00e9 moglie, n\u00e9 fidanzate. Si pensava fosse omosessuale, ma ci\u00f2 fu smentito dal suo \"entourage\".\nMuore a Parigi il 14 luglio 1970, in conseguenza di una epatite virale contratta qualche anno prima e probabilmente "}
{"id": "2245438", "revid": "19933", "url": "https://it.wikipedia.org/wiki?curid=2245438", "title": "KIM-1", "text": ""}
{"id": "2245440", "revid": "1775883", "url": "https://it.wikipedia.org/wiki?curid=2245440", "title": "For Emma, Forever Ago", "text": "For Emma, Forever Ago \u00e8 il primo album dei Bon Iver, registrato e pubblicato autonomamente nel 2007 per poi venire distribuito nel febbraio 2008 tramite l'etichetta discografica Jagjaguwar."}
{"id": "2245442", "revid": "106456", "url": "https://it.wikipedia.org/wiki?curid=2245442", "title": "Golfo di Noto", "text": "Il golfo di Noto \u00e8 un'ampia insenatura che si ritrova nella costa sudorientale della Sicilia che si affaccia sul mar Ionio.\nGeografia.\nCompreso fra due penisole, quella della Maddalena ed il capo Passero il golfo bagna i territori della provincia di Siracusa. Fra i fiumi che vi sfociano: Cassibile, l'Asinaro ed il Tellaro."}
{"id": "2245444", "revid": "36426", "url": "https://it.wikipedia.org/wiki?curid=2245444", "title": "Isole di Los", "text": "Le isole di Los chiamate anche Loos (in francese \"\u00celes de Loos\") sono un gruppo di piccole isole che si trovano al largo della costa della Guinea, di fronte a Conakry.\nIl centro principale delle isole \u00e8 Roume sull'Isola di Roume che prende nome da Ernest Roume, governatore generale dell'Africa Occidentale Francese dal 1902 al 1907.\nRoume ha ispirato il romanzo del 1883 di Robert Louis Stevenson \"L'isola del tesoro\" per il suo ruolo nel commercio degli schiavi.\nOrigine del toponimo.\n\"Los\" o \"Loos\" deriva dal portoghese \"idolos\". Le isole vennero chiamate cos\u00ec dai portoghesi a causa della popolazione animista.\nGeografia e demografia.\nComprendono un territorio di circa 9,5\u00a0km\u00b2 e contano in uno degli ultimi censimenti, circa 2.000 abitanti. Le isole principali sono \"Tamara\" e \"Roume\".\nLa lingua inglese \u00e8 scomparsa all'inizio del XX secolo ed \u00e8 stata soppiantata dal francese.\nStoria.\nL'arcipelago venne scoperto dai portoghesi, divenne poi dipendenza del Regno Unito fino al 1904, quando pass\u00f2 alla Francia in cambio dei diritti di pesca al largo del Dominion di Terranova. Dal 1904 al 1958 ha fatto parte della Guinea francese e dal 1958 della Guinea indipendente.\nEconomia.\nL'economia si fonda sulla bauxite che viene esportata in Canada e sulla pesca, il pesce pescato viene portato nei mercati di Conakry."}
{"id": "2245445", "revid": "767487", "url": "https://it.wikipedia.org/wiki?curid=2245445", "title": "Ignacio Comonfort", "text": "Fu il 26\u00ba presidente del Messico dall'11 dicembre 1855 al 21 gennaio 1858.\nBiografia.\nIgnacio Comonfort nacque ad Amozoc, oggi sobborgo della citt\u00e0 di Puebla, il 12 marzo 1812, da una modesta famiglia. Le precarie condizioni economiche della famiglia non gli permisero di terminare gli studi in giurisprudenza presso il \"Collegio Carolino\" di Puebla (l'odierna universit\u00e0 cittadina). Entrato nell'esercito nel 1832, si schier\u00f2 accanto al generale Antonio L\u00f3pez de Santa Anna nella sua ribellione contro il governo del presidente del Messico Anastasio Bustamante, venendo successivamente nominato comandante della guarnigione militare di Tlapa, nello Stato di Guerrero. Deputato al Congresso federale dal 1842 al 1846, Comonfort combatt\u00e9 nel 1847 nella guerra Messico-Stati Uniti, segnalandosi diverse volte; rieletto deputato nel 1848, fu senatore fino al 1851 e successivamente direttore della dogana di Acapulco nel 1853. Di idee liberali, anche se moderate, Ignacio Comonfort ader\u00ec, il 1\u00ba marzo 1854, insieme ad altri capi politici liberali (come Juan N. \u00c1lvarez, Benito Ju\u00e1rez e Melchor Ocampo), al Piano di Ayutla, siglato nell'omonima cittadina dello Stato di Guerrero, per abbattere la dittatura di Santa Anna e dare al Messico un regime democratico che modernizzasse le strutture sociali ed economiche. Dopo essersi organizzati militarmente, i liberali fissarono la propria base ad Acapulco, difesa efficacemente dalle truppe di Santa Anna da Comonfort, che allo stesso tempo guid\u00f2 una serie di campagne militari nel Messico meridionale. Oltre a questo, egli si occup\u00f2 anche dell'aspetto finanziario dell'operazione, recandosi nel giugno del 1854 negli Stati Uniti per raccogliere fondi; riusc\u00ec nell'intento, ottenendo un grosso prestito da Gregorio Ajuria, un ricco spagnolo amico di \u00c1lvarez e simpatizzante delle idee liberali. Comofort torn\u00f2 ad Acapulco agli inizi di dicembre, recandosi poi a Michoac\u00e1n, dove la rivoluzione era appoggiata dai cittadini di Jalisco, comandati da Santos Degollado. Alla fine i ribelli messicani riuscirono a trionfare e a far deporre Santa Anna (14 agosto 1855), che dovette andare in esilio. Alla presidenza del Paese and\u00f2 \"ad interim\"\n\u00c1lvarez, che mise i suoi vecchi compagni di lotta nei dicasteri pi\u00f9 importanti: a Comonfort tocc\u00f2 il ministero dell Guerra. Poco tempo dopo, l'11 dicembre 1855, il presidente messicano si dimise e alla presidenza and\u00f2 lo stesso Comonfort, nell'attesa che fosse emanata una nuova Costituzione. Eventi caratterizzanti della sua permanenza alla guida del Paese furono la continuazione della lotta contro i privilegi ecclesiastici (legge del 25 giugno 1856 per lo svincolo dei beni di manomorta) e la promulgazione, il 5 febbraio 1857, della nuova Costituzione Federale degli Stati Uniti Messicani del 1857, di principi altamente liberali, che garantiva la libert\u00e0 di espressione, assemblea e coscienza, riaffermava l'abolizione della schiavit\u00f9, sopprimeva la pena di morte e l'uso dei titoli nobiliari e conteneva dure disposizioni contro il potere temporale della Chiesa. La promulgazione della nuova Costituzione e la politica liberale del presidente, valsero a Comonfort l'avversione del partito conservatore e della Chiesa, che minacci\u00f2 di scomunicare tutti coloro che avessero giurato sulla carta costituzionale. Tuttavia le elezioni si svolsero ugualmente e, il 1\u00ba dicembre 1857, Comonfort fu riconfermato alla presidenza della Repubblica. Tuttavia questa fu la scintilla che fece scoppiare la ribellione dei conservatori, guidato dal generale F\u00e9lix Mar\u00eda Zuloaga, il quale, il 17 dicembre con le sue truppe riusc\u00ec a impadronirsi della capitale. Di animo conciliante, il presidente messicano cerc\u00f2 di trattare, ma l'11 gennaio 1858 fu deposto e dovette abbandonare Citt\u00e0 del Messico e rifugiarsi negli Stati Uniti. Dopo la sua partenza, il Paese fu sconvolto da una guerra civile che dur\u00f2 tre anni tra i conservatori, ora capeggiati dal nuovo presidente del Messico, generale Miguel Miram\u00f3n, succeduto a Zuloaga, e i liberali, che si rifugiarono a Veracruz, dando vita ad un governo provvisorio con a capo Benito Ju\u00e1rez, vicepresidente di Comonfort e Presidente della Corte Suprema. Rimasto estraneo alla guerra civile, nel 1863 l'ex - presidente ritorn\u00f2 in patria per combattere l'esercito francese, inviato da Napoleone III per mettere sul trono del Messico l'arciduca austriaco Massimiliano d'Asburgo, venendo nominato da Ju\u00e1rez generale dell'esercito centrale repubblicano. In tale veste, l'8 maggio 1863 si scontr\u00f2, al comando di 4000 uomini, con i francesi a San Lorenzo, presso Puebla, venendo battuto e dovendo ritirarsi verso Tlaxcala. La sconfitta ebbe gravi conseguenze, poich\u00e9 lasci\u00f2 senza protezione la capitale messicana, da cui Ju\u00e1rez dovette partire il 31 maggio e a rifugiarsi prima a San Luis Potos\u00ed e poi a El Paso del Norte (l'odierna Ciudad Ju\u00e1rez), mentre Citt\u00e0 del Messico cadde in mani francesi. Nei mesi successivi Comonfort si decise a marciare su Santiago de Quer\u00e9taro, ma il 13 novembre 1863 cadde in un'imboscata nei pressi del villaggio di Chamacuero, nello Stato di Guanajuato, e fu ferito a morte: spir\u00f2 mentre veniva portato a Celaya, a soli 51 anni."}
{"id": "2245446", "revid": "834", "url": "https://it.wikipedia.org/wiki?curid=2245446", "title": "Live - Friday The 13th", "text": ""}
{"id": "2245448", "revid": "767487", "url": "https://it.wikipedia.org/wiki?curid=2245448", "title": "Enzo Avallone", "text": " Raggiunse la celebrit\u00e0 nel 1979 partecipando al variet\u00e0 televisivo \"Fantastico\" al fianco di Heather Parisi, Loretta Goggi e Beppe Grillo.\nQuest'ultimo coni\u00f2 per lui il soprannome \"Truciolo\" per via dei suoi lunghi riccioli biondi.\nBiografia.\nFiglio di un ex pallanuotista poi divenuto ristoratore, Avallone inizi\u00f2 i suoi studi al Centro Studi Danze Classiche di Salerno per poi continuare alla Scala di Milano e perfezionarsi a Cannes e Bologna.\nDebutt\u00f2 in teatro come primo ballerino agli inizi degli anni settanta con una rappresentazione della \"Carmen\" di Bizet, condividendo il palcoscenico con Kayo Mafune del Tokyo Ballet e Margarita Trayanova dell'Opera di Stato di Sofia.\nNel 1977 fu portato in Rai dal coreografo Franco Miseria che, dopo averlo provinato, lo lanci\u00f2 nel corpo di ballo del programma \"Piccolo Slam\", \"show\" pomeridiano condotto da Stefania Rotolo e Sammy Barbot.\nNel 1979 fu interprete, insieme a Gloria Piedimonte, del film \"Baila Guapa\" di Adriano Tagliavia. A ottobre di quell'anno giunse alla prima serata televisiva comparendo al fianco di Heather Parisi nella sigla danzata di \"Fantastico\", spettacolo del sabato sera abbinato alla Lotteria Italia condotto da Loretta Goggi. Nel corso della trasmissione, in cui era primo ballerino, la sua figura assunse via via pi\u00f9 importanza da quando Beppe Grillo, comico allora emergente facente parte del cast della trasmissione, inizi\u00f2 a citarlo nei suoi monologhi chiamandolo \"Truciolo\", in riferimento alla sua folta e riccioluta capigliatura bionda. Sull'onda dell'improvvisa popolarit\u00e0 raggiunta Avallone inizi\u00f2 ad apparire in spettacoli teatrali e televisivi, lavorando al fianco anche di Rudol'f Nureev, ed esibendosi in varie tourn\u00e9e internazionali.\nNel 1980 debutt\u00f2 come cantante incidendo il suo primo 45 giri con i brani \"Ti chiami Africa\" e \"Sorrisi\", entrambi scritti da Silvio Testi, Dina Tosi e Franco Miseria. Nonostante il buon successo di vendite del singolo l'album che ne segu\u00ec, \"Viaggio (Sky Bird Symphony)\", e i singoli \"Ghiaccio\" e \"Calipso\" (rispettivamente del 1981 e 1982) non ebbero lo stesso favore di pubblico.\nNel 1982 sembrava arrivata per lui la prima grande opportunit\u00e0 come attore televisivo: venne infatti contattato dalla RAI per interpretare il ruolo principale dello sceneggiato televisivo \"Marco Polo\", co-produzione italo-americana diretta da Giuliano Montaldo. Per motivi mai chiariti, pochi giorni prima dell'inizio delle riprese fu decisa la sua sostituzione con l'attore statunitense Ken Marshall.\nIl seguito degli anni ottanta vide la notoriet\u00e0 di Avallone scemare e l'unico motivo di interesse che dest\u00f2 nella stampa fu a fine decennio quando, la sera del 1\u00ba aprile 1988, fu arrestato nel suo appartamento per detenzione di cinque grammi di cocaina.\nUn successivo tentativo di ritorno sul palcoscenico non ebbe gli esiti sperati e pochi mesi dopo tale tentativo Avallone, affetto da AIDS venne ricoverato in una clinica della sua citt\u00e0 natale, Salerno, dove mor\u00ec a 41 anni."}
{"id": "2245451", "revid": "287204", "url": "https://it.wikipedia.org/wiki?curid=2245451", "title": "Baldovino IV", "text": ""}
{"id": "2245454", "revid": "123977739", "url": "https://it.wikipedia.org/wiki?curid=2245454", "title": "G\u00e9rard de Ridefort", "text": "Fu Gran maestro dell'Ordine templare dal 1187 fino alla morte.\nBiografia.\nNacque in Fiandra e fin da giovane fu al servizio del conte Raimondo III di Tripoli. In seguito segu\u00ec Guido di Lusignano, fino alla sua salita sul trono di Gerusalemme, in seguito alla morte di Baldovino IV, nel 1186. Mor\u00ec per mano del Saladino nell'Assedio di San Giovanni d'Acri del 1189."}
{"id": "2245459", "revid": "110157", "url": "https://it.wikipedia.org/wiki?curid=2245459", "title": "Razzie Awards 1984", "text": "La 5\u00aa edizione dei Razzie Awards si \u00e8 svolta il 24 marzo 1985 all'interno della Vine Street Elementary School di Los Angeles, per premiare i peggiori film dell'anno 1984. Le candidature erano state annunciate il giorno prima delle candidature ai Premi Oscar 1985.\n\"Bolero Extasy\" \u00e8 stato il film pi\u00f9 premiato con sei premi incluso quello di peggior film. Lo stesso film \u00e8 stato pure il pi\u00f9 nominato, con nove candidature, seguito da \"Nick lo scatenato\" e \"La corsa pi\u00f9 pazza d'America n. 2\" con otto e \"Dove stanno i ragazzi\" e \"Sheena, regina della giungla\" con cinque nomination.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2245461", "revid": "287204", "url": "https://it.wikipedia.org/wiki?curid=2245461", "title": "Springfield Armory", "text": "La Springfield Armory \u00e8 stato il principale centro per la fabbricazione di armi di piccolo calibro degli Stati Uniti d'America, nonch\u00e9 il sito di molti importanti progressi tecnologici nella fabbricazione delle armi. \nMolti modelli, prodotti nella fabbrica dal 1794 al 1968 sono conosciuti come \"fucili Springfield\".\nStoria.\nLa creazione.\nIl sito della venne scelto dal presidente George Washington, nella cittadina di Springfield, in Massachusetts. Sebbene fosse un piccolo centro, i suoi vantaggi geografici erano evidenti. La citt\u00e0 si trovava all'incrocio tra le principali strade e il fiume Connecticut, ma sufficientemente a monte per essere al sicuro dagli attacchi nemici. Divenne cos\u00ec l'arsenale americano che forniva munizioni ed armamenti atti a sostenere la Guerra d'Indipendenza. \nNel 1787 un gruppo di contadini del Massachusetts occidentale, guidati da Shays Daniel, cerc\u00f2 di rubare le armi della Springfield Armory. Fu un tentativo fallito ma si tratt\u00f2 di un evento chiave che condusse alla Convenzione sulla Costituzione Americana. L'incidente port\u00f2 molte delle classi superiori, che temevano una sommossa popolare, a votare a favore della nuova Costituzione federale e a supportare un pi\u00f9 forte sostegno di un governo di centro.\nNel 1794 il nuovo governo federale opt\u00f2 per la fabbricazione in proprio di moschetti, in modo che gli Stati Uniti non dovessero dipendere da altri stati. La produzione di armi alla Armory ebbe inizio nel 1795, quando vennero fabbricati 220 moschetti a pietra focaia.\nLe innovazioni tecnologiche.\nDivenne presto un centro di invenzione e di sviluppo. Nel 1819 Thomas Blanchard svilupp\u00f2 uno speciale tornio per la costante produzione di massa di armi. Thomas Blanchard lavor\u00f2 nella Springfield Armory per 5 anni. Il tornio permise agli operai non qualificati di produrre rapidamente e facilmente forme irregolari identiche. Il colonnello Roswell Lee, assunto come capo nel 1815, ne centralizz\u00f2 l'autorit\u00e0, la contabilit\u00e0 dei costi per le retribuzioni, l'ora e i materiali, e una maggiore disciplina - tutte pratiche ancora in uso oggi. Divent\u00f2 il principale laboratorio per lo sviluppo e la sperimentazione di nuove armi di piccolo calibro. \nQuando gli Stati Uniti intervennero nella prima guerra mondiale, erano stati fabbricati circa 843.239 fucili Modello 1903. Tuttavia, questo non era sufficiente ad armare le truppe statunitensi per un conflitto della grandezza della prima guerra mondiale. Durante il conflitto produsse oltre 265.620 fucili Modello 1903. Inoltre, il Dipartimento di Guerra fece produrre l'M1917 Enfield per aiutare le truppe americane. Questi, insieme con i 47.251 fucili prodotti dalla Rock Island Arsenal e le armi gi\u00e0 in servizio, furono sufficienti a sostenere lo sforzo bellico.\nJohn Garand e l'M1.\nNel 1919, John Garand, ventenne, arriv\u00f2 a Springfield, dove lavor\u00f2 per lo sviluppo di un fucile semi-automatico. Nel corso dei successivi cinque anni, furono presentati molti progetti per il fucile, ma nessuno era conforme ai rigidi requisiti dell'esercito. Nel 1924, Garand mostr\u00f2 un progetto che venne approvato per ulteriori test. Questo era il famoso M1, o \"fucile Garand\", dal nome del suo inventore. L'esercito adott\u00f2 il fucile nel 1936 e cos\u00ec cominci\u00f2 quello che sarebbe diventato il pi\u00f9 grande sforzo di produzione nella storia della Springfield Armory. Durante tutta la storia della produzione del fucile M1, la Springfield Armory ne produsse oltre 4,5 milioni unit\u00e0. \nLa guerra del Vietnam.\nQuando gli Stati Uniti parteciparono al conflitto del Vietnam, la Springfield Armory continu\u00f2 a produrre fucili, mitragliatrici per terra e aria, lanciabombe, e attrezzature connesse. L'ultima arma sviluppata dalla Armory \u00e8 stato il fucile d'assalto M14, che si \u00e8 evoluto nel corso degli anni, sino a diventare l'attuale M21. "}
{"id": "2245474", "revid": "125242416", "url": "https://it.wikipedia.org/wiki?curid=2245474", "title": "Lingua cinese media", "text": "Il cinese medio (), o anche \"cinese antico\" nell'accezione utilizzata dal linguista Bernhard Karlgren o \"lingua cinese media\" o \"medio cinese\", si riferisce alla lingua cinese parlata durante le Dinastie del Nord e del Sud e le dinastie Sui , Tang e Song (VI-X secolo). Il termine \"cinese medio\", in contrapposizione al cinese antico e al cinese moderno, si usa di solito nel contesto della fonologia storica cinese, che cerca di ricostruire la pronuncia del cinese utilizzato in quei tempi. Siccome le dinastie Tang e Song corrispondono a quello che alcuni storici chiamano \"Rinascimento Cinese\" (il termine \u00e8 preso in prestito dalla storiografia europea), la lingua si pu\u00f2 anche pensare come \"cinese rinascimentale\". La traduzione \"cinese medioevale\" o \"cinese medievale\" deriva dal nome in cinese, che contiene la sillaba \u4e2d zh\u014dng (\"centro/mezzo\") e dal fatto che \u00e8 la variet\u00e0 intermedia tra il un generico cinese antico e un altrettanto generico cinese moderno (in realt\u00e0, l'evoluzione del cinese si pu\u00f2 suddividere in molti pi\u00f9 periodi e variet\u00e0. In pi\u00f9, il nome rischia di fuorviare siccome il periodo Tang e Song sono considerati il Rinascimento cinese, quindi l'esatto opposto di un medioevo se pensato come epoca oscura. Il Medioevo cinese si pu\u00f2 considerare il periodo a seguito della caduta della dinastia Han).\nIl medio cinese si divide in un periodo iniziale, generalmente chiamato \"primo cinese medio\", e un periodo successivo, il \"tardo cinese medio\". Il punto di transizione fra il primo e il tardo medio cinese \u00e8 collocato nel passaggio dalla dinastia Tang alla dinastia Song ed \u00e8 indicato da sviluppi fonologici. Ad esempio, nel libro di rima \"Qieyun\" , sono mostrati i caratteri delle iniziali bilabiali , ma non vi sono iniziali labiodentali come /f/ e /v/, che si possono trovare nel \"Jiyun\". Questo indica che nei quattro secoli dopo la comparsa del \"Qieyun\" nella pronuncia del cinese avvenne un cambiamento di suoni.\nRicostruzione.\nLa ricostruzione del medio cinese da parte di diversi linguisti moderni varia leggermente, ma le differenze sono di poco conto e non danno adito a grandi controversie, indicando che la fonologia di questa lingua \u00e8 ormai alquanto ben compresa e accettata. Il cinese medio non si scrive utilizzando caratteri di tipo alfabetico, pertanto i suoni non possono essere derivati direttamente dalla scrittura, ma devono essere dedotti da una pluralit\u00e0 di fonti.\nIntroduzione ai suoni del primo cinese medio e accenni al cinese antico, primo mandarino, mandarino medio e cinese moderno.\nIntroduzione e rimari per ricostruire il primo cinese medio.\nQuesto paragrafo serve per capire molto in generale come erano pronunciate le consonanti moderne nel periodo del primo cinese medio, nato prima della dinastia Sui. Serve anche a presentare la fonetica in generale. Come punto di partenza nella tabella, sono stati presi i suoni moderni, indicati con il pinyin. Questa ricostruzione \u00e8 utile, tra i vari motivi, anche per cercare di capire la pronuncia dei sinogrammi nelle altre lingue, siccome sono stati importati in tempi arcaici. Dopo la spiegazione, una tabella ricapitola tutta la trascrizione Baxter del Primo Cinese Medio (2011), che si distingue da tutte le altre per la sua semplicit\u00e0, e vi si affianca il suono in alfabeto fonetico internazionale IPA, dopodich\u00e9 si elencano tutti i cluster vocalici.\nQuando i sinogrammi furono importati in Corea e Giappone, il cinese antico stava per volgere al termine. Siccome la pronuncia del cinese antico e cinese medio non \u00e8 direttamente attestata e il pinyin \u00e8 stato inventato nella seconda met\u00e0 del Novecento, \u00e8 stata ricostruita col metodo comparativo applicato alle tavole di rime e ai prestiti cinesi in altre lingue: poich\u00e9 i prestiti talvolta ritengono una pronuncia arcaica, si possono usare per ricostruire sia il cinese antico che il cinese medio. Altri vocaboli sono in comune con una determinata variet\u00e0 di cinese perch\u00e9 la lingua in questione appartiene alla stessa famiglia di quella del cinese (infatti il cinese appartiene al ceppo sino-tibetano, a cui appartengono oltre 500 lingue; di alcune di queste, sono state ricostruite le variet\u00e0 antiche). La ricostruzione del cinese antico, che viene talvolta citata, e la trascrizione usata sono quelle dei linguisti William Baxter e Laurent Sagart, che hanno ricostruito la loro versione del cinese antico e l'hanno presentata in \"Old Chinese: a New Reconstruction\" (2014). La fonte della ricostruzione del primo cinese medio (Baxter, 2011) \u00e8 il Guangyun (). Si d\u00e0 una breve presentazione dei principali rimari usati per ricostruire il primo cinese medio:\nConsonanti e vocali, accenni al cinese antico ve paragone con il putonghua.\nSi d\u00e0 qui una rapida introduzione ai suoni del primo cinese medio.\nCluster vocalici.\nQui sono presentati i cluster vocalici (cluster \"fonetici\", non ortografici) del primo cinese medio secondo la ricostruzione Baxter-Sagart, senza iniziali e finali di alcun tipo:\nConversione pinyin-primo cinese medio e tavole di mutazioni principali (Baxter, 2011).\nLa tabella indica a grandi linee la conversione delle consonanti dal pinyin a inizio sillaba al suono ricostruito, in trascrizione Baxter e basandosi sul Qieyun. Viene pure indicata l'origine del suono moderno Yu e suoi derivati e della -E senza code nasali, entrambi in isolamento. Infine, viene anche trattata la vocale alta centrale. Queste tre vocali sono assenti in italiano e le prime due non appartengono al cinese medio degli albori, quindi creano curiosit\u00e0 riguardo alla loro origine insieme anche alla sillaba \"ER\", pure presente. Molti altri suoni vocalici sono stati spiegati in precedenza. Nelle due colonne in mezzo viene fornita la trascrizione scientifica in alfabeto fonetico internazionale (IPA) e, nell'ultima, una spiegazione dei suoni prima in putonghua e poi in Early Middle Chinese.\nUn lavoro estremamente pi\u00f9 approfondito deve comunque procedere oltre la sintesi qui operata, che \u00e8 soltanto un buon punto di partenza, e pu\u00f2 fare uso delle tavole di sinogrammi con la pronuncia ricostruita per una consultazione pi\u00f9 a fondo o per la ricerca della pronuncia di una singola sillaba. Si ricorda che la pronuncia \u00e8 ricostruita, quindi accanto a ogni slash in IPA e a ogni suono trascritto andrebbe un asterisco per indicare questa caratteristica.\nUn lavoro ancora pi\u00f9 approfondito va anche a comprendere la resa delle vocali dei vari nuclei di sillaba, per esempio l'odierno -AI /ai/ in tutte le sue sillabe (ex. LAI, MAI, NAI, GAI, KAI, HAI, ZHAI, CHAI, SHAI, ZAI, CAI, SAI, BAI, PAI, DAI, TAI) e anche in isolamento, caso in cui, per esempio, si pronuncia spesso *'oj laddove c'\u00e8 il primo tono odierno e *'ea col colpo di glottide oppure *ngoj.\nTavola ordinabile dei sinogrammi pi\u00f9 diffusi in primo medio cinese (Baxter, 2011).\nIntroduzione.\nRiordinando la tabella in base al Primo Cinese Medio, si possono individuare *ng- e *'- (colpo di glottide/stacco glottale) insieme alle retroflesse *nr-, *dr-, *tr- e *trh e l'aspirazione sonora *h-.\nIn base alla quarta colonna, riordinabile in base a un pulsante apposito, si possono isolare le sillabe che in primo medio cinese hanno *mj- &gt; *v-, quelle che nel passaggio dal cinese mandarino basato sulla variet\u00e0 fonetica di Nanchino a quello basato sulla variet\u00e0 di Pechino hanno subito una palatalizzazione della consonante velare (e che, in un secondo momento, hanno subito la palatalizzazione di alcuni suoni alveolari).\nSono poi isolabili le sillabe che terminavano in *-m, *-p, *-t e *-k. Dopodich\u00e9, sono evidenziate quelle che anche oggi in Putonghua terminano con la coda nasale velare, la vocale non arrotondata /\u0264/, il dittongo \"ai\" che deriva da *oj e le sillabe che hanno oggi la vocale alta centrale, di cui si pu\u00f2 vedere l'origine.\nInfine, sono evidenziate quelle che avevano le vocali *ae e *ea, adattate nelle altre lingue. Sempre in base alla pulsantiera, si possono individuare i radicali Kangxi (R.K.) in base alla lista tradizionale di 214 caratteri, resa famosa dal dizionario Kangxi.\nPer gli hanzi, sono stati usati i caratteri semplificati per renderli riconoscibili in putonghua, con alcune varianti arcaicheggianti.\nGli hanzi sono ordinati in base al pinyin, eccetto per un'espansione in fondo alla tabella. Tutti i caratteri sono tuttavia (ri)ordinabili con il pulsante nella casella \"hanzi\"\nTabella.\nIn cantonese sono messe solo le pronunce di caratteri che finiscono con uno stop senza rilascio udibile di suono, in *-m e che iniziavano in *ng- o *mj- oggi caduti, in *ny- e per consonante non palatalizzata in Primo Cinese Medio o che oggi hanno la vocale che in pinyin si trascrive -e (e.g. ge, ke, de...). A questi sono aggiunti quelli che in primo medio cinese avevano il dittongo *oj per mostrare come spesso le sillabe in parte *oj in cantonese. In alcuni casi di pronunce irregolari in cantonese, si affianca o sostituisce con il cantonese non nella versione standard (Canton/Guangzhou), ma in quella di Taishan. Se il suono \u00e8 irrecuperabile in cantonese, si usano altri dialetti conservativi come il minnan, l'hokkien (una categoria particolare dei Minnan), l'hakka, il min dong e min bei (due categorie della famiglia min, che include i minnan) e pochi casi in Shanghainese (il pi\u00f9 prestigioso dei dialetti wu dopo che sostitu\u00ec quello di Suzhou) e dialetto gan. In particolare, le sillabe che iniziavan in *ny- non hanno questo suono in cantonese, in pi\u00f9 la finale *-m dopo le sillabe che iniziano oggi con /f/ (e dunque in passato con le consonanti bilabiali con semivocale *bj-, pj-, phj-) si \u00e8 assimilata in /n/ (l'unico dialetto che la preserva in questo contesto \u00e8 il dialetto hakka). Ogni dialetto ha un suo sistema (o pi\u00f9 sistemi) di romanizzazione, ma negli esempi si \u00e8 optato per tenerne solo una (e.g. Il P\u0117h-\u014de-j\u012b /pe\u0294\u02e9 ue\u02e9 dzi\u02e8/ per l'hokkien).\nIntroduzione alle variet\u00e0 passate di giapponese, coreano e vietnamita; introduzione al cantonese standard, allo shanghainese e all'Hokkien; accenno al proto-sino-tibetano.\nPreambolo.\n\u00c8 importante capire quali sono i prestiti cinesi nelle altre lingue e come si pronunciano, partendo proprio dai sinogrammi, perch\u00e9 raccogliendo insieme le pronunce si possono notare affinit\u00e0 e differenze che permettono di fare ipotesi per ricostruire il cinese medio. Nel lavorare in questo modo, si usa il metodo comparativo. Una volta che il nucleo della sillaba viene ricostruito, si estende a tutti sinogrammi che vi fanno rima e contenuti nei rimari, come ad esempio il Guangyun, per poi fare altre comparazioni. Senza questi prestiti, a cui si affiancano i rimari, sarebbe impossibile ricostruire le variet\u00e0 antiche del cinese letterario.\nContemporaneamente, chi studia i sinogrammi prestati nelle altre lingue, in svariati casi pu\u00f2 rimanere perplesso nel vedere come ci siano delle vistose differenze con la pronuncia cinese attuale (putonghua), affiancate a delle sporadiche somiglianze forti. Questo sentimento deriva sia dalla non conoscenza del cinese medio e del modo attraverso il quale i prestiti sono stati adattati, una volta che il cinese medio \u00e8 stato ricostruito. Facendo quindi un percorso inverso, dal punto di partenza del cinese medio si arriva a capire come mai un kanji o un hanja o un chu nom si pronuncia in un certo modo.\nPer avere a disposizione degli strumenti usati per ricostruire il cinese medio e/o capire come la pronuncia varia rispetto ad esso, si offre quindi una spiegazione che illustra come i prestiti cinesi sono stati adattati. Viene anche inclusa qualche generalit\u00e0 sulle variet\u00e0 arcaiche delle lingue, siccome i prestiti sono stati adattati in un periodo in cui non esisteva la variet\u00e0 moderna. Siccome ogni lingua evolve seguendo il suo percorso, anche i prestiti evolvono parallelamente per l'influsso di trasformazioni o dialetti. Bisogna anche segnalare quali suoni mancavano in queste variet\u00e0 antiche rispetto al cinese medio: spesso sono proprio i suoni assenti che hanno bisogno di essere adattati o epurati.\nCapire come varia la pronuncia o come funzionavano le variet\u00e0 antiche permette anche una migliore comprensione e memorizzazione della pronuncia, se viene affiancata a quella ricostruita in cinese medio e si osserva lungo la sua evoluzione. Nel caso del giapponese, parlare dell'adozione dei prestiti permette di capire anche come la suddetta lingua \u00e8 stata arricchita di suoni, come ad esempio la coda nasale -/n/ assimilabile.\nLe lingue selezionate (e talvolta affiancate per fare comparazioni) sono il \"Primo Cinese Medio\" (Early Middle Chinese, EMC) in ricostruzione Baxter presa dal Guangyun e notazione Baxter (sul cinese medio c'\u00e8 molto consenso tra gli studiosi, in particolare sul sistema consonantico), il \"putonghua standard\", il \"giapponese\", il \"coreano\" e il \"vietnamita\". Nelle ultime tre lingue, larghe fette di vocabolario derivano dal cinese, che ha avuto una grande influenza su queste lingue. In vietnamita, viene offerta la pronuncia antica dell'alfabeto importato dai missionari francesi, siccome la pronuncia aveva delle differenze. In fondo a ogni trattazione, c'\u00e8 una tabellina che riassume in compendio tutte le trasformazioni dal cinese medio per una consultazione rapida.\nMentre da queste tre si pu\u00f2 osservare il trattamento della pronuncia cinese dei sinogrammi, da altre due celebri lingue qui introdotte si pu\u00f2 ricostruire il cinese medio e arricchire il panorama di comparazioni: si tratta del \"dialetto cantonese\" nella sua variet\u00e0 standard di Hong Kong, qui trascritta con il sistema Jyutping. \u00c8 un dialetto importante sia dal punto di vista culturale, sia dal punto di vista linguistico perch\u00e9 \u00e8 piuttosto conservativo rispetto al cinese medio. Ad esempio, \u00e8 uno dei pochi dialetti cinesi insieme a svariati Minnan e all'Hakka a mantenere gli stop consonantici senza rilascio di suono a fine sillaba: negli altri e nel guanhua si \u00e8 lenito in uno stacco glottale a fine sillaba. Il cantonese, di famiglia Yue, deriva dal \"Proto-Yue\", di cui esistono delle ricostruzioni.\nLa seconda invece \u00e8 lo shanghainese. Sebbene non fornisca una grande aiuto nella ricostruzione delle code nasali a causa della sua forte confusione e riduca tutti gli stop senza rilascio udibile di suono in un colpo di glottide, \u00e8 l'unico dialetto cinese a preservare una forte differenza tra consonanti sorde, sonore e sorde aspirate. Viene dunque introdotto in un ampio paragrafo.\nInfine, la terza famiglia di dialetti da cui si possono pescare informazioni \u00e8 il Min . I Min sono un gruppo di dialetti meridionali piuttosto conservativi la cui versione primigenia, da cui discendono i vari Min, deriva insieme alle lingue Bai direttamente dall'Old Chinese. Il Proto-Min, di cui esistono delle ricostruzioni (e.g. Jerry Norman), conserva dal cinese medio la distinzione in consonanti come */b/, */p/ e */p\u02b0/ insieme ai tre stop senza rilascio di suono, alla nasale */\u014b/- a inizio sillaba e allo stacco glottale sempre a inizio sillaba. A questo si aggiungono alcune consonanti conservative rispetto all'Old Chinese. Tutte le altre famiglie dialettali discendono direttamente dal Primo Cinese Medio, come ad esempio lo shanghainese e il cantonese (il Proto-Yue si \u00e8 formato durante le migrazioni per le invasioni subite dalla Cina durante il passaggio tra Dinastia Tang e Song). Il Proto-Min invece si \u00e8 formato dopo la conquista di Nanyue e Baiyue da parte della Dinastia Han, conquiste con cui si \u00e8 istituito il Primo Bac Thuoc (Appartenenza al Nord) nella storia vietnamita su un totale di quattro. Contemporaneamente, in Corea il regno di Goguryeo fu conquistato e diviso nelle Nove Comanderie Han, a loro conquistate da piccoli regni successivi coreani. Le lingue Min si sono suddivise in tre famiglie: le Min Bei , Min Dong e Min Nan/Minnan (Min Settentrionale, Min Occidentale, Min Meridionale). Al Min Bei appartiene il dialetto Jian'ou , mentre al Min Dong appartiene il dialetto di Fuzhou/fuzhounese/Fuzhouhua . Per scandagliare a fondo il Minnan, esso a sua volta ha un sotto-gruppo di dialetti prestigiosi e conservativi parlati a Fujian e Taiwan (l'isola accanto a Fujian, gi\u00e0 abitata dagli aborigeni e poi colonizzata anticamente dagli abitanti di Fujian), cio\u00e8 gli Hokkien (dal nome di Fujian in dialetto). Gli Hokkien contano il dialetto di Amoy/amoynese/Amoy Hokkien (parlato a Xiamen , \"Amoy\" in dialetto), il taiwanese/Hokkien di Taiwan/Taiwanhua (con sotto-vairet\u00e0, come quella di Kaohsiung , diversa da quella della capitale Taipei ), lo Zhangzhou e il Quanzhou . Altri due dialetti Minnan ma non del gruppo Hokkien sono il Chaozhou/Teochew e lo Shantow/Swatow . Se il cantonese/Guangdonghua/dialetto Yue ha la romanizzazione Jyutping e Yale e lo shanghainese/Shanghaihua/Huyu ha tre romanizzazioni (Qian Nairong , carente per\u00f2 di molti suoni; MinDict; Wikizionario), gli Hokkien hanno due romanizzazioni principali e molto simili tra loro, il Peh-oe-ji/POJ e il Tai-lo (quest'ultima fa meno uso di diacritici rispetto alla prima e riproduce meglio la pronuncia). A queste due, si aggiunge una romanizzazione ad-hoc per il Minnan di Chaozhou/Teochew, cio\u00e8 il Peng'im , che in putonghua si pronuncia \"pinyin\".\nL'ultimo dialetto meridionale utile siccome \u00e8 conservativo (ma non trattato qui) \u00e8 l'Hakka, che preserva la coda nasale *-m nei pochi casi in cui il cantonese la perde per un'assimilazione in -n. Conserva pure gli stop a fine sillaba. Il popolo Hakka ha iniziato a formarsi durante il periodo di turbolenze e guerra della Dinastia Jin (265-420), quindi \u00e8 una delle famiglie dialettali discendenti dal Primo Cinese Medio pi\u00f9 antiche. \nGli altri dialetti, anche se talvolta mostrano segnali di pronuncia arcaica, sono settentrionali e meno conservativi (e.g. dialetto Jin, dialetto Gan, dialetto Xiang).\nGeneralit\u00e0 sul proto-sino-tibetano (PST) e altre lingue antiche.\nTutte le lingue che discendono dall'Old Chinese e Primo Cinese Medio, incluse quete stesse variet\u00e0 di lingue e tutte le variet\u00e0 storiche esistite e anche le lingue delle culture neolitiche (cio\u00e8 esistite prima della Dinastia Xia) vengono dette \"lingue sinitiche\". Queste ultime derivano da una suddivisione del Proto-Sino-Tibetano (la cui ricostruzione \u00e8 ancora agli esordi), detto anche Trans-Himalayano, in due macro-aree (secondo il modello classico ma tuttora in discussione di James Matisoff, 1978): le lingue sinitiche e il proto-tibeto-birmano, da cui derivano il proto-tibetico/Proto-Tibetic, ricostruito da Nicolas Tournadre, 2013 (vi deriva l'Old Tibetan/Tibetano Antico/Tibetano Arcaico, da cui discendono le lingue tibetiche, incluso il tibetano classico e moderno) e il proto-lolo-birmano/Proto-Lolo-Burmese/Proto-Nisoic (lingue lolo-birmane/Lolo-Burmese languages), da cui derivano le lingue lolo e le lingue birmane, a cui appartiene l'Old Burmese/Birmano Antico/Birmano Arcaico.\nStando a un paper di Laurent Sagart, Guillaume Jacques e Yunfan Lai del 2018 e pubblicato nel 2019, \"Dated language phylogenies shed light on the ancestry of Sino-Tibetan\", la famiglia Sino-Tibetana (e dunque il Proto-Sino-Tibetano) \u00e8 nata circa nel 5200 a.C.\nWilliam S-Y. Wang in \"Three windows on the past\" (1998), uno studio glotto-cronologico di sette lingue sino-tibetane (contro le 50 dell'articolo di Sagart-Jacques-Yunfa), afferma che esse hanno iniziato a mostrare i primi segni di perdita di unit\u00e0 intorno al 4000 a.C. Le prime tracce di Old Chinese, in base alle datazioni dei gusci di tartaruga pi\u00f9 antichi, risalgono al 1250 a.C., mentre l'Old Tibetan e l'Old Burmese sono molto posteriori: l'Old Tibetan, il pi\u00f9 antico dei due, \u00e8 attestato dal VII secolo d.C., ma di fatto esisteva gi\u00e0 prima: semplicemente, poco prima del 649/650 era stato inventato l'alfabeto tibetano, che marca simbolicamente l'inizio del periodo dell'Old Tibetan, posteriore al proto-tibetico. Dunque in questo periodo il proto-tibetico si era gi\u00e0 separato dal proto-tibeto-birmano, che forse era un pidgin nato dal contatto dei parlanti rimanenti di proto-sino-tibetano che entrarono in contatto con altri popoli e lingue. Successivamente \u00e8 attestato pure l'Old Burmese, ormai separatosi dal proto-lolo-birmano).\nPer la precisione, i tibeto-birmani, secondo un articolo di Bo Wen, Xuanhua Xie et al. (\"Analyses of Genetic Structure of Tibeto-Burman Populations Reveals Sex-Biased Admixture in Southern Tibeto-Burmans\", scritto nel 2003 e pubblicato nel 2004), derivano da una migrazione verso il sud di alcune trib\u00f9 dalla Cina nord-occidentale. Queste trib\u00f9, le Di-Qiang, entrarono in contatto con le trib\u00f9 native austroasiatiche e Mon-Khmer. Da questo studio genetico emerge che si sono anche mescolati geneticamente tra loro. La migrazione viene datata \"nel periodo delle Primavere e Autunni [circa 2600 anni fa]\" (il periodo va da 771 a.C. al 476 a.C. [~600 a.C.]). Siccome questo periodo \u00e8 ricordato per le guerre sanguinarie tra 120 feudi, poi riuniti dalla prima dinastia imperiale, la Dinastia Qin, si pu\u00f2 ipotizzare che siano avvenute per le guerre (in futuro, molte altre migrazioni avrebbero avuto come protagonisti dei profughi di guerra). L'avvenimento che d\u00e0 inizio a questo periodo \u00e8 la caduta della Dinastia Zhou, che \u00e8 costretta alla fuga in un piccolo territorio, l'unico che controlla saldamente. La trib\u00f9 che sconfisse gli Zhou, i Quanrong, era del gruppo Qiang e abitava proprio nella Cina nord-occidentale.\nIn totale, le lingue sino-tibetane secondo il linguista Harald Hammarstr\u00f6m sono circa 500. Gran parte di esse sono lingue minori. Secondo James Matisoff, circa 250-300 sono tibeto-birmane (secondo Ethnologue, oltre 400). Le proto-lingue, insieme allo stesso proto-sino-tibetano, si ricostruiscono con il metodo comparativo tra vocaboli attestati o a loro volta ricostruiti o cercando le informazioni di pronuncia nei dizionari o altre opere, e.g. il fanqie. Alcuni di questi strumenti, come il Sino-Tibetan Etymological Dictionary and Thesaurus Project (STEDT, a cura di James Matisoff, finito nel 2015, a cui hanno partecipato molti altri studiosi come Baxter e Tournadre e con delle correzioni di etimologia di Laurent Sagart indicate in un articolo del 2019), sono liberamente consultabili online. Matisoff mette in guardia dalle \"megalo-ricostruzioni\" e indica che si arrivano a macro-proto-lingue a partire dalle ricostruzioni dal basso, cio\u00e8 da piccoli gruppi imparentati/dall'estremit\u00e0, per poi risalire verso l'alto, fermo restando che bisogna avere un sistema di parentela e classificazione alla base (a volte c'\u00e8 disaccordo tra linguisti sulla classificazione di una lingua). Se la lingua possiede un alfabeto gi\u00e0 dai tempi antichi, gi\u00e0 in partenza si \u00e8 avvantaggiati (si pensi al birmano, tibetano, alle scritture brahmiche da cui derivano e dunque alle loro stesse informazioni originali, 'Phags-pa, coreano, giapponese e ai lavori dei missionari europei a partire dal Cinquecento come Rodriguez, Trigault, de Rhodes, Pigneau, Ruggieri, Ricci e Brollo). Diverso \u00e8 il caso dell'Old Chinese, che \u00e8 formato da una pletora di ideogrammi e pittogrammi (il qieyun e le chiavi di lettura comunque non hanno la stessa efficacia di un alfabeto). Per la parentela tra lingua, non si usa solo la fonetica (il vocabolario, se ricco di prestiti, pu\u00f2 portare a risultati ingannevoli), ma pure la grammatica, attestata in grammatiche antiche (scritte anche da missionari europei e linguisti e a volte ispirate all'impostazione di quelle di latino) o ricostruita, per esempio tramite comparazioni di uno stesso testo tradotto in pi\u00f9 lingue (si pensi alla stele di Myazedi, che ha un testo in Mon, birmano antico, pali e pyu). Se la classificazione di Matisoff \u00e8 corretta, da un sistema di cambiamenti pi\u00f9 o meno drammatici di fonetica e grammatica che colpiscono il proto-sino-tibetano si ricavano l'Old Chinese (nella sua fase pi\u00f9 antica attestata a volte viene chiamato in modo diverso, \"Proto-Sinitico\" o \"Early Old Chinese\", Primo Cinese Antico) e il proto-tibeto-birmano.\nQuanto all'invenzione dell'alfabeto tibetano, l'inventore secondo la tradizione e le fonti storiche che ne parlano \u00e8 Thonmi Sambhota. Quest'ultimo era un giovane mandato nel 632 in India (forse nel Kashmir) a studiare l'alfabeto indiano (variet\u00e0 Kashmir o Khotan) per inventare una scrittura per il tibetano direttamente da Songtsen Gampo. Songtsen Gampo non era un nobile qualunque, ma il 33\u00b0 sovrano del Tibet, l'unificatore di molti territori tibetani prima divisi e il fondatore dell'Impero Tibetano. La sua consorte era la principessa Bhrikuti del clan Licchavi, nepalese e figlia del re dell'omonimo regno nepalese (il nepali ha l'alfabeto indiano come scrittura; forse Bhrikuti era anche buddista). Fu anche colui che introdusse il buddismo in Tibet, promosse la costruzione di templi buddisti e fece tradurre le scritture buddiste dal sanscrito al tibetano, che si era appena dotato di un alfabeto. Quest'ultimo fu confezionato da Thonmi Sambhota al suo ritorno in Tibet: si stabil\u00ec probabilmente nell'eremo di Panboka, a pochi chilometri da Lhasa e fondato da Songtsen Gampo, e l\u00ec cre\u00f2 l'alfabeto, poi presentato al re e accettato. Lo stesso sovrano impar\u00f2 in quattro anni la scrittura e la sua applicazione pratica e tradusse pi\u00f9 di venti testi. L'alfabeto fu adattato alla fonetica dell'Old Tibetan, siccome conteneva 6 nuove consonanti per 6 suoni tibetani. Songtsen Gampo come seconda moglie spos\u00f2 nel 641 una cinese, la principessa Wencheng, imparentata con l'Imperatore Taizong della Dinastia Tang, che acconsent\u00ec alle nozze (Taizong era il secondo imperatore della dinastia). Da questo matrimonio sarebbe nato un presunto avvicinamento del re alla cultura cinese. Muore nel 649/650, nello stesso periodo in cui muore anche Taizong. Xuanzang \u00e8 contemporaneo a Taizong e il periodo Tang, in generale, vede una crescita in popolarit\u00e0 del buddismo, gi\u00e0 entrato in Cina durante la Dinastia Han probabilmente attraverso i missionari indiani che attraversarono la Via della Seta. Dalla Cina poi approd\u00f2 in Corea e Giappone insieme ai sinogrammi con la pronuncia in Primo Cinese Medio e ai classici della letteratura cinese.\nUno strumento online utilizzabile per consultare le radici in proto-tibeto birmano e altre lingue sino-tibetane \u00e8 lo STEDT (Sino-Tibetan Etymological Dictionary and Thesaurus), un dizionario curato da James Matisoff dell'Universit\u00e0 di Berkley la cui versione finale \u00e8 stata rilasciata nel 2015. Un paper di Laurent Sagart (2019) indica le correzioni di alcune etimologie sbagliate. Alla creazione dello STEDT hanno partecipato anche Nicolas Tournadre e William Baxter. La ricostruzione in Old Chinese non sembra essere quella pi\u00f9 recente del 2014.\nVariet\u00e0 di giapponese (nihongo).\nQuesta lunga introduzione \u00e8 un punto di partenza per chi desidera approfondire anche il giapponese nel corso della sua evoluzione fonetica, per meglio capire da dove deriva la pronuncia on\u2019yomi dei kanji. Per velocizzare la lettura, anche in caso in cui non si abbiano a disposizione l'IPA o il romaji, l'apprendente potrebbe avere la tentazione di imparare il katakana, siccome \u00e8 composto da pochi segnetti derivanti da sinogrammi o loro pezzi semplificati fino all'osso. In tal caso (ma ancora di pi\u00f9 nell'hiragana), quasi met\u00e0 alfabeto \u00e8 una ripetizione perch\u00e9 nel momento in cui ai suoni sordi si aggiunge un paio di trattini in alto, si ottiene la versione sonora della consonante. I trattini, detti \"nigori\"/ / / impurit\u00e0, indicano la vibrazione delle corde vocali durante la pronuncia. Quindi da K, T, S, H (eccezione) si ottiene G, D, Z, B e viceversa se si toglie; se invece in quelle che iniziano con aspirazione H (sempre sorda) si mette un cerchiolino (detto \"maru\", cerchio), si ottiene il suono /p/ sordo perch\u00e9 il cerchio indica la chiusura delle labbra.\nVariet\u00e0 di coreano (hangugeo) / (joseono).\nSe si lavora sul coreano antico attraverso l\u2019IPA e non leggendo l\u2019alfabeto hangeul, questo lavoro si pu\u00f2 evitare. In alternativa, si pu\u00f2 imparare l'hangeul, che \u00e8 un insieme di segnetti molto snello ed economico. Per esempio, per scrivere gli stop senza rilascio a fine sillaba, si mette in posizione finale la consonante (ex. \"di\", \"it\", il cui cerchiolino a inizio sillaba non ha valore fonetico e in fondo sillaba si pronuncia -/\u014b/); per ottenere il dittongo con /j/- al primo membro si aggiunge un trattino alla vocale (ex. \"a\", \"ya\"); per ottenere le doppie, si pu\u00f2 usare un insieme di consonanti scritte due volte in piccolo e preconfezionate nell'alfabeto (ex. kkung); per ottenere le aspirate, si aggiunge un tratto alle consonanti base (ex. \"ga\", \"ka\" come in pinyin). Nella lettura dei caratteri di fila infine, a causa degli stop senza rilascio di suono, si aggiunge il sandhi consonantico, ossia una serie di mutazioni fonetiche. Per esempio, si pronuncia /ap\u031ak\u0348o/ e non */apko/ e nemmeno */akko/, mentre si pronuncia /imn\u0270i/ e non */ipn\u0270i/ perch\u00e9 lo stop senza rilascio di suono si sonorizza a causa della consonante /n/, che possiede la vibrazione delle corde vocali.\nCaratteri obsoleti nell'Hangeul e pronuncia arcaica delle vocali.\nAlcuni caratteri dell'alfabeto Hangeul erano usati pi\u00f9 o meno di rado nei testi antichi del Coreano Medio in larga misura per trascrivere dei suoni degli hanja al tempo del cinese medio, per poi cadere in disuso. Alcuni di questi caratteri potevano combinarsi in cluster, anch'essi caduti in disuso. Sempre in passato, erano possibili anche combinazioni vocaliche oggi in disuso, perlopi\u00f9 per trascrivere la pronuncia degli hanja. Alcuni esempi di cluster antichi usati nel Coreano Medio e oggi in disuso sono (assimilatosi poi in ), e (assimilatisi in ), (assimilatosi in ), (assimilatasi in cio\u00e8 raddoppiata), (sempre in posizione iniziale e assimilatasi in ), (assimilatasi in ) e (assimilatosi in ). Nel Coreano Medio, potevano trovarsi cluster formati da tre membri, oggi tutti in disuso. Si ricorda che il primo testo a usare l'hangeul (inventato nel 1443) \u00e8 lo (, \"Hunminjeongeum\"), pubblicato dal re Sejong il Grande il 9 ottobre 1446 e messo in coppia con lo (, \"Hunminjeongeum Haerye\"), che in sei capitoli spiega come si pronunciano i suoni e si combinano le lettere. A questo, \u00e8 seguita la pubblicazione di numerose opere incentrate sui commenti a opere buddiste, di cui si conservano ancora le copie, e dei primi dizionari di sinogrammi con la pronuncia sino-coreana e/o la pronuncia traslitterata il pi\u00f9 fedelmente possibile a quella del cinese medio. Un simile discorso si pu\u00f2 fare pure col giapponese, se si considerano i dizionari antichi di kanji.\nAlcune trasformazioni di pronuncia dal Coreano Medio e uso della tastiera Microsoft Old Hangul.\nDai testi antichi (dal 1446 circa in poi), si ricavano delle pronunce antiche piuttosto utili che in Coreano Moderno sono mutate e che, sia con che senza l'ausilio dei caratteri obsoleti nell'hangeul, in svariati casi riflettono meglio la pronuncia del Primo Cinese Medio (un fenomeno simile avviene anche in giapponese) e in parte del cinese moderno. Si elencano qui sotto alcune trasformazioni, che sbrogliano e disambiguano delle apparenti irregolarit\u00e0 e mancate corrispondenze nella pronuncia.\nIn generale, la grafia antica, compresa di lettere arcaiche, si chiama \"Old Hangeul\", , di cui esistono degli strumenti di input () e metodi di input () in tastiere impostabili appositamente nelle impostazioni. Uno dei modi migliori per scrivere le sillabe in Coreano Medio/Coreano Medievale \u00e8 usare la tastiera Microsoft Old Hangul (si scarica, nelle opzioni \"lingua\", la tastiera in coreano e, tra i metodi di input nelle opzioni, si aggiunge Microsoft Old Hangul). La tastiera, in qualunque lingua, \u00e8 visualizzabile su schermo e utilizzabile con il mouse se si attiva la \"tastiera virtuale\", tale per cui chi non conosce la posizione dei tasti pu\u00f2 comunque scrivere. Se la tastiera non lascia scrivere su piattaforme come Wikipedia, si pu\u00f2 scrivere su Word o simili e fare copia-incolla. Con la tastiera Microsoft Old Hangul si possono scrivere cluster complessi e le lettere obsolete , , , , , e .\nPalatalizzazioni.\nIn primis, delle sillabe che iniziavano in */dj/- sono mutate, per palatalizzazione causata proprio dalla semivocale, in un suono palatale. Il cambiamento \u00e8 riflesso pure nella grafia, che mostra anche la perdita conseguente della semivocale (la vocale \"i\" invece resta). Lo stesso fenomeno avviene pure con la stessa consonante in versione aspirata. Accanto all'hanja, viene indicata l'eventuale versione semplificata usata nella Repubblica Popolare Cinese.\nPerdita della semivocale */j/-.\nIn alcuni hanja, la pronuncia originale aveva un dittongo che iniziava con la semivocale */j/-, poi sparita dalla pronuncia e grafia.\nCaduta dello stacco glottale.\nAlcune sillabe iniziavano con un colpo di glottide/stacco glottale, indicato con il jamo . Oggi \u00e8 caduto, sostituito con , indicante l'assenza di suono.\nCaduta del suono */z/.\nIn Coreano Medievale, alcune sillabe iniziavano con il jamo , che presumibilmente indicava il suono fricativo sonoro */z/ (se si pronunciava sempre cos\u00ec anche davanti alla vocale /i/ e alla semivocale /j/, vuol dire che non si palatalizzava in */\u0291/). Si trovava anche in cluster. Oggi queste sillabe iniziano con e in cinese moderno iniziano con R-, derivato da un suono nasale palatale */\u0272/, o si pronunciano \"ER\", sillaba derivata sempre dallo stesso suono. Il suono resta in dei dialetti coreani defonologizzato in /s/. Si indicano 5 esempi e una serie ordinata in base alla chiave di lettura di altre sillabe che sono state colpite dalla caduta di questo suono.\n (doppia pronuncia) \u00e8 () (putonghua: rui4, dui4) ma non iniziava in Primo Cinese Medio con *ny- (giapponese: ei, dai; in vietnamita ha una pronuncia semi-irregolare e ingannevole, , , ); idem (), giapponese y\u016b, y\u014d.\n ( + ) non aveva *ny- ma *nr- retroflessa, mentre iniziava per *s- (putonghua xiang1, cantonese soeng1, Amoy hokkien siong, giapponese sh\u014d, vietnamita ) ma come chiave di lettura ha *ny-.\n inizia per *ny- se si tiene in considerazione la pronuncia in putonghua \"ruan3\" (indica il Loto di Sant'Andrea, che produce un frutto dall'aspetto simile all'uva passa); la seconda \u00e8 \"nou4\" (indica un tipo di albero nei testi antichi); una terza pronuncia, \"ru2\", apparentemente non ha equivalenti in coreano e indica i piccoli assi di legno che sorreggono il tetto di un edificio ().\nMutazione della arae-a.\nIn alcuni hanja in cui era presente la vocale arae-a, oggi \u00e8 mutata perlopi\u00f9 in /a/. Il suono \u00e8 presente pure in dei dittonghi conservativi (oggi in cantonese non variano, siccome si pronunciano \"oi\"). In altri hanja, la vocale si \u00e8 trasformata in . Altri caratteri ancora avevano direttamente come vocale la arae-a.\nVariet\u00e0 di vietnamita (\" ).\nUn\u2019utile fonte da cui partire per conoscere e approfondire il vietnamita moderno \u00e8 proprio il gi\u00e0 citato dizionario pubblicato nel 1651 dal gesuita francese Alexandre de Rhodes, detto \"Dictionarium Annamiticvm, Lusitanvm et Latinvm\". Come spiega il titolo, \u00e8 in vietnamita, portoghese lusitano (europeo, \"non\" brasiliano o mozambicano) e latino. Il dizionario contiene anche le parole aventi i tre cluster indicati sopra.\nIntroduzione al cantonese.\nSe si sa leggere il ( Gwong2dung1waa2; variet\u00e0 standard prestigiosa di Hong Kong), si possono fare analisi, ricostruzioni e paragoni usando anche la versione attuale di questo celebre e prestigioso dialetto di famiglia Yu\u00e8 ( Jyut6jyu5), che peraltro ha la grande peculiarit\u00e0 di preservare i tre stop senza rilascio di suono a fine sillaba. Riguardo a questo e altri aspetti, \u00e8 pi\u00f9 conservativo rispetto al cinese moderno e assomiglia di pi\u00f9 al cinese medio. Questo stesso dialetto viene anche usato nella ricostruzione del Primo Cinese Medio, siccome il Proto-Yue discende direttamente da esso. Questo paragrafo offre un'introduzione sommaria alla sua fonetica per poterlo integrare nei paragoni e/o poterlo imparare.\nSe si fa analisi e comparazione filologica della fonetica oppure si studia verticalmente la lingua su grammatiche e dizionari, bisogna necessariamente fare affidamento su un sistema di traslitterazione che comprenda anche i toni, un \"pinyin cantonese\" alla stregua di quello inventato per romanizzare il putonghua. Ne esistono vari, elaborati nel corso degli anni. Qui si prende come punto di partenza la traslitterazione Jyutping (), piuttosto comoda ed elaborata successivamente al sistema Yale e Sidney Lau.\nLe consonanti al 90% non variano rispetto al pinyin e viceversa: i suoni B, P, D, T, G, K, H, L, M, N, Z, C, S, F e NG non cambiano.\nA fine parola ci possono essere i suoni \u2013NG e \u2013N, come in cinese mandarino, ma in pi\u00f9 si reperisce ancora la \u2013M insieme agli stop senza rilascio \u2013P, -T, -K (ex. JIP, JIT, JIK, JIN, JIM, JING). All\u2019inizio di una sillaba che inizia per vocale, anche se non c\u2019\u00e8 segnato nulla, alcuni linguisti nei loro studi indicano la presenza di un colpo di glottide, altri ancora indicano che c\u2019\u00e8 uno zero-onset (\"iniziale-zero\").\nIn cantonese, il suono NG- pu\u00f2 ancora trovarsi a inizio sillaba e addirittura \"NG\" e \"M\", siccome sono anche due sonanti oltre che due consonanti, sono gi\u00e0 due sillabe complete e a s\u00e9, dotate di significato e intonabili. Si pensi per esempio alle esclamazioni \"\u2026Mh. Capito.\", \"Mmh!? Cosa!?\", \"MMMH!!! CHE BUONOOO!!!\". Le sonanti esistono anche in lingue come il sanscrito, il proto-indoeuropeo e il lituano; in quest\u2019ultima addirittura si intonano /l/, /m/, /n/ e /r/. le sonanti si trovano pure in Hokkien e shanghainese. La trascrizione IPA delle sonanti avviene con un trattino sotto la lettera (\"non\" un punto spesso, per indicare la tensificazione): /m\u0329/ e /\u014b\u0329/.\nA livello di sole lettere dell\u2019alfabeto, le vocali e semivocali sono indicate dalle stesse lettere reperibili in pinyin: A, E, -I, O, -U, W-, Y-. A livello fonetico, in cantonese ci sono due vocali che hanno una durata molto breve e sfuggita a prescindere dall'intonazione.\nPer tracciare un utile parallelismo con il Primo Cinese Medio, innanzitutto lo Yue/cantonese \u00e8 un dialetto piuttosto conservativo insieme ai Minnan, all'Hakka e allo shanghainese. Ritiene infatti gli stop senza rilascio udibile di suono *-p, *-t, *-k dal Primo Cinese Medio, mentre in altri dialetti si leniscono in uno stacco glottale/colpo di glottide a fine sillaba (in putonghua cadono completamente, facendo sparire anche la categoria detta \"tono entrante\"). In pi\u00f9, ritiene tutte e tre le codine nasali *-m, *-n e *-ng. Riguardo a *-m, la corrispondenza \u00e8 perfetta con il Primo Cinese Medio eccetto per una sola casistica, cio\u00e8 il suono *-m dopo le iniziali *bj-, *pj- e *phj-, cio\u00e8 le iniziali che oggi si sono lenite in /f/ in putonghua, cio\u00e8 in un suono labiodentale (labiodentalizzazione): in questo caso, si assimila in /n/. Il suono originale si pu\u00f2 recuperare dal dialetto Hakka. Quanto a -n e -ng, in apparenza la corrispondenza pu\u00f2 sembrare un dettaglio futile, ma in altre famiglie dialettali queste finali possono confodersi tra loro e/o cadere e nasalizzare la vocale che le precede (e.g. Hokkien, shanghainese). Quanto alle consonanti iniziali, il cantonese non ha le palatalizzazioni che avvengono nel guanhua in variet\u00e0 di Pechino e nel putonghua e ritiene buona parte delle iniziali *ng- dal Primo Cinese Medio. Gli altri dettagli invece lo differenziano: il cantonese, come tutti i dialetti meridionali, ha perso tutti i suoni retroflessi, nati in Primo Cinese Medio perlopi\u00f9 per la presenza di un cluster a inizio sillaba. In pi\u00f9, l'iniziale *ny-, da cui deriva R- in puntonghua e la sillaba ER, cade completamente o muta in una semivocale /w/ (e.g. *nyi &gt; ji /i/). In pi\u00f9, perde lo stacco glottale a inizio sillaba, caratteristica comune a tutti i dialetti (in Tardo Coreano Medio, l'alfabeto coreano lo indica con una lettera creata apposta e poi caduta in disuso). In pi\u00f9, talune aspirazioni *h-, *x- in Primo Cinese Medio e putonghua cadono in cantonese o mutano in /f/. Tutti questi tratti si notano gi\u00e0 dal primo dizionario di cantonese scritto da un europeo, il dizionario di cantonese-inglese del reverendo Robert Morrison (1828). Il cantonese, stando alle stesse parole di Morrison e di altri tra i primissimi autori europei di dizionari di cantonese,gi\u00e0 a inizio Ottocento stava perdendo la differenza tra i suoni dentali e palatali, cio\u00e8 tra quelli che in pinyin sono J, Q, X e Z, C, S: oggi solo i suoni dentali sono pronunciati, pertanto vi convergono i suoni che prima erano palatali. Questi suoni si trovano invece distinti nel dizionario di Morrison (e.g. \"S\" vs \"SH\") in tre volumi e in pochissimi altri dizionari antichi (Morrison ha pure scritto la prima grammatica di cantonese nel 1815). Il cantonese non ha le stesse distinzioni molto precise tra consonante sonora-sorda-aspirata sorda e talune consonanti sonore e la loro controparte sorda: ha molti meno suoni, come anche tutti gli altri dialetti a eccezione del dialetto di Shanghai, che ritiene ancora le doppiette e triplette ben distinte di consonanti del Primo Cinese Medio. Il cantonese poi non ha i dittonghi *ju e *jo da cui deriva /y/ in putonghua, suono nato durante il Primo Mandarino. Tuttavia, il cantonese possiede questa vocale */y/ gi\u00e0 dalla sua nascita. La proto-lingua, di cui esiste una ricostruzione del sistema vocalico di Karen Huang e raffinata da Georg Orlandi (entrambe del 2009), si chiama \"Proto-Yue\". Quanto ai nuclei di sillaba, quasi tutte le vocali e dittonghi hanno subito uno shift che segue un pattern, tale per cui l'aspetto \u00e8 diverso da quello odierno (ma si pu\u00f2 invertire lo shift gi\u00e0 rispetto al puntonghua con la scoperta del pattern). Esistono delle ricerche che tentano di spiegare questo shift. L'individuazione di questi pattern permette anche una memorizzazione pi\u00f9 veloce della pronuncia in questo dialetto (come anche quella in altri, e.g. il fatto che una nasale in una certa situazione cada a prescindere nasalizzando il nucleo di sillaba). Per capire alcune eccezioni, potrebbe essere utile consultare le pronunce in Primo Cinese Medio. Lo stesso shift vocalico pu\u00f2 aiutare a individuare qualche dato della pronuncia in Primo Cinese Medio di una sillaba del cinese moderno standard e/o qualche irregolarit\u00e0 nascosta in un insieme di regolarit\u00e0 apparenti (e.g. trovare delle vocali anomale in un gruppo di sillabe aventi in putonghua la stessa vocale e una serie di trasformazioni regolari in cantonese ma irregolari in dei punti: in questi punti l'esito irregolare potrebbe derivare dalla pronuncia antica).\nQuanto alla romanizzazione Morrison, qui si traccia una breve introduzione pu\u00f2 essere d'aiuto a chi consulta questo dizionario, che ha i suoi pregi:\nIntroduzione al dialetto shanghainese () e mutazioni/somiglianze dal Primo Cinese Medio.\nLe romanizzazioni dello shanghainese (il pi\u00f9 prestigioso dei dialetti wu) sono principalmente tre: quella di Qian Nairong, professore all'Universit\u00e0 di Shanghai e promotore del dialetto Wu, quella di un dizionario online di dialetto Wu e quella del Wikizionario (Wiktionary). A esse \u00e8 affiancato l'IPA e una spiegazione dei numerosi suoni e dittonghi. La romanizzazione di Qian Nairong \u00e8 una base di partenza insieme al pinyin (che gi\u00e0 di suo \u00e8 un sistema di latinizzazione di suoni cinesi ed \u00e8 riciclabile in altre romanizzazioni), ma non trascrive alcuni stacchi glottali e numerose finali di sillaba. La seconda e la terza invece sono complete, ma solo la terza, quella del Wikizionario, ricicla il pinyin. Con tre lettere doppie, indica una consonante sonora, mentre con l'aggiunta della \"h\" indica l'aspirazione della consonante (il dialetto Wu infatti conserva le doppiette e triplette di suoni ben distinti in Primo Cinese Medio, cio\u00e8 alcuni suoni sordi-sonori oggi non pi\u00f9 distinti e alcuni suoni sonori-sordi-sordi con aspirazione).\nDa un'osservazione dei suoni e di alcuni esempi (a loro volta estendibili tramite ricerche nei dizionari, fanqie e osservazioni di colonne di rimari), si nota innanzitutto che lo shanghainese \u00e8, come appena accennato, un dialetto conservativo riguardo alle consonanti a inizio sillaba, tuttavia non conserva i tre suoni retroflessi *tr-, dr-, trh- e la differenza tra -n e -nr retroflessa. In generale, perde tutti i suoni retroflessi del Primo Cinese Medio, come avviene pure in dialetto Yue. Di contro, restano in parte in putonghua. Contiene anche lui le sonanti, come il cantonese, cio\u00e8 delle consonanti che fungono da vocale e sono intonabili: il cantonese/dialetto Yue ha \"ng\", mentre l'Wu ne ha due: \"mm\" e \"ngg\" secondo la romanizzazione del Wikizionario. Sono entrambi suoni nasali (il sanscrito e lituano possono avere altre tipologie di sonanti, presenti pure in Proto-Germanico e Proto-Indoeuropeo). Il dialetto Wu dopodich\u00e9 non conserva le bilabiali *bj-, pj, phj, contrariamente al vietnamita antico e al coreano, siccome diventano /f/ e /v/. Il suono /v/ non \u00e8 presente n\u00e9 in putonghua n\u00e9 in Primo Cinese Medio (ma \u00e8 presente in Tardo Cinese Medio e si ritrova pure nella pronuncia non-standard del puntonghua di Dalian). Quanto ai suoni velari che in Primo Cinese Medio erano seguiti dalla semivocale */j/-, mentre nelle lingue sino-xeniche sono preservati come pure nel dialetto Yue/cantonese, in dialetto Wu si palatalizzano come avviene anche in putonghua e guanhua. Il suono *ng- resta preservato, ma di fronte a vocali e semivocali anteriori (/i, j/) si palatalizza in ny-, mentre in talune sillabe si trasforma in una sonante siccome cade tutto il resto della sillaba (in cantonese *ng- resta preservato in buona parte delle sillabe). L'antica iniziale palatale *ny- da cui deriva R- in putonghua viene preservata in svariate pronunce colloquiali, ma in quella colta e in alcune in cui non si conserva muta in \"z\" /z/ (il cantonese non la preserva, il coreano la mutava in */z/ con una lettera apposita poi caduta ma rintracciabile in incunaboli e cinquecentine, mentre il vietnamita le preserva. Il giapponese, nelle pronunce go-on molto arcaiche le preserva). Quanto alle sillabe \"ER\" in putonghua, che iniziavano proprio con *ny-, in shanghainese si pronunciano allo stesso modo del putonghua. L'iniziale *mj- si rintraccia ancora in shanghainese siccome \u00e8 \"m\" accompagnata dalla lenizione pi\u00f9 tarda \"v\" (sporadicamente invece muta in una semivocale arrotondata come in putonghua). La /m/ si ritraccia in cantonese, coreano e anche vietnamita e giapponese (insieme a doppie versioni con */w/ &gt; /v/ in vietnamita e /b/ in giapponese). Quanto agli stop senza rilascio udibile di suono *-p, *-t, *-k, essi subiscono la stessa sorte dei dialetti settentrionali e del Primo Mandarino (khanato mongolo): si riducono infatti a uno stacco glottale a fine sillaba, ma sono preservati in vietnamita, coreano, dialetto Yue/cantonese, negli Hokkien (Minnan), in Hakka e sono ricostruibili dai kanji in giapponese.\nIl dittongo *oj, talvolta trascritto \"ai\" nella romanizzazione del MinDict, si trascrive \"e\" e pronuncia /e/ lievemente aperta (questa mutazione ricorda vagamente il francese). Sempre ricordando il francese, il dittongo *au (e.g. gao1 \u9ad8, che in cantonese muta spesso in \"ou\") si contrare in \"au\" /\u0254/. Quanto alle tre codine nasali a fine sillaba *-m, n, ng, la *-m si assimila nelle altre code nasali, che al loro volta si scompigliano unificandosi quasi tutte in -ng o cadendo e dando luogo a una nasalizzazione come in francese (nelle romanizzazioni, le nasalizzazioni si segnalano ortograficamente non con i tildi, ma con lettere come \"n, ng\"). A complicare ulteriormente il quadro, si aggiunge come terza e ultima possibilit\u00e0 una nuova nasale analoga in vietnamita, la -/\u0272/, che in vietnamita sorge per una palatalizzazione di -/\u014b/ in quanto preceduta da vocale anteriore e si scrive con \"nh\" (in shanghainese ha una pronuncia fissa in determinate sillabe, tale per cui una romanizzazione come \"nh\" o \"ny\" non \u00e8 strettamente necessaria, e sorge anch'essa per una palatalizzazione). In shanghainese compaiono solo dittonghi, quindi tutti i trittonghi in cinese antico e moderno si riducono in dittonghi. Dall'evoluzione di dittonghi e trittonghi nascono nuove vocali non presenti in putonghua (un fenomeno simile avviene pure in cantonese). Infine, lo stacco glottale viene segnalato a fine sillaba con una consonante che, siccome appare a fine sillaba, si pronuncia a priori come stacco glottale e pu\u00f2 essere \"k\", \"h\" e \"q\" (quest'ultima \u00e8 presa dalla romanizzazione del Wikizionario). Lo stacco glottale a inizio sillaba (esisteva solo prima di vocale o semivocale) non viene conservato (ma in coreano antico veniva trascritto con una lettera apposita, poi caduta).\nIntroduzione alle mutazioni tra Old Chinese/Primo Cinese Medio e Hokkien.\nL'Hokkien non ha consonanti retroflesse, come avviene anche in shanghainese, cantonese e Hakka (in generale, \u00e8 una caratteristica tipica dei dialetti meridionali). Sono perse dunque tutte le retroflesse in putonghua e in Primo Cinese Medio, in cui per la prima volta sono apparse a partire perlopi\u00f9 da cluster dell'Old Chinese.\nRitiene per\u00f2 *-m come il cantonese, tuttavia in dei casi cade e d\u00e0 luogo a una nasalizzazione (vedi avanti). Ritiene poi i tre stop senza rilascio udibile di suono *-p, *-t e *-k, tranne in dei casi in cui appena dopo la vocale si riducono in degli stacchi glottali (cosa che invece avviene in toto in shanghainese, dialetto di Fuzhou e nelle variet\u00e0 dialettali settentrionali).\nLe palatalizzazioni del cinese moderno standard, influenzato dalla variet\u00e0 di pronuncia del dialetto di Pechino non sono avvenute, come anche in cantonese (in shanghainese avvengono svariate palatalizzazioni, ma conserva bene molti suoni oggi persi insieme alla distinzione sonora-sorda-sorda aspirata).\nLo stacco glottale in Hokkien non deriva solo da uno stop lenito, ma si trova pure dopo le sonanti e vocali nasalizzate, ma questi due casi non vengono qui trattati.\nLe nasalizzazioni in Hokkien avvengono per la caduta della codina nasale in Primo Cinese Medio *-m, *-n e *-ng, ma non avviene in quasi tutte le sillabe, come pure in shanghainese: alcune si nasalizzano e vedono la caduta della codina, ma altre conservano la codina (ma in shanghainese, laddove sono ritenute, danno luogo a un gran numero di assimilazioni, palatalizzazioni e confusioni: il cantonese \u00e8 molto preciso, mentre l'Hokkien \u00e8 meno confusionario). Per dare dei veloci esempi, una sillaba con u\u207f \u00e8 zhang1, con o\u207f \u00e8 weng1, con i\u207f \u00e8 yuan2, con e\u207f \u00e8 sheng1, con a\u207f \u00e8 shan1 (&lt; *-m; ha pure la versione in -m, che \u00e8 letteraria ed \u00e8 conservativa siccome in quella vernacolare avviene la nasalizzazione); o\u0358 /\u0254/, vocale aperta arrotondata, non ha nasalizzazioni.\nQuanto all'odierna sillaba \"ER\" in putonghua, che corrisponde pure in shanghainese, in Primo Cinese Medio deriva da una sillaba che iniziava con *ny- e finiva con /e, i/. In Old Chinese questo suono non esisteva e deriva da una palatalizzazione di *n- (eventuali cluster consonantici sono poi tutti caduti: il Primo Cinese Medio non ne ha). In Hokkien il suono diventa /d\u0361\u0291/ (senza contatto tra organi a Kaohsiung; alla lontana, assomiglia alla */z/ del Tardo Coreano Medio, usata proprio per trascrivere e adattare la consonante *ny-). L'esito in Hokkien \u00e8 identico alle pronunce recenti dei kanji in giapponese (ma nelle pronunce go-on, pi\u00f9 antiche, \u00e8 /n\u02b2/). In Hokkien, sporadicamente come alternativa in delle variet\u00e0 di pronuncia si trova /n/, che invece \u00e8 la pronuncia pi\u00f9 antica e conservativa e da cui si pu\u00f2 ricostruire proprio *ny-. Alcuni esempi sono: j\u012b, j\u00ee h\u012b (j\u00ed\u207f a Zhangzhou e n\u00ed a Quanzhou), n\u00ed (j\u00ed\u207f s Zhangzhou), j\u00ee (pronuncia di Zhangzhou. Iniziava per\u00f2 in *ng- in Old Chinese, quindi si nota una palatalizzazione in Hokkien e Primo Cinese Medio).\nQuanto all'odierna R- in putonghua, deriva anch'essa da *ny- in Primo Cinese Medio, derivata da una palatalizzazione di *n- dall'Old Chinese. a parte le pronunce in cui muta in /l/, per esempio quella di Amoy, Quanzhou e Taipei, in quelle semi-conservative ha nuovamente la variante /d\u0361\u0291/ (a Kaohsiung senza contatto tra organi): si allinea alle sillabe che oggi sono \"ER\" e alla soluzione delle pronunce giapponesi successive alla go-on. In casi sporadici in Hokkien \u00e8 /n/, cio\u00e8 lo stesso suono dell'Old Chinese). Una carrelalta rapida di esempi \u00e8: ji\u030dt (Zhangzhou, Kaohsiung), ji\u030dp, j\u00ee (Zhangzhou) e j\u00fb (Kaohsiung), j\u016bn (Kaohsiung), j\u00een (Zhangzhou, Kaohsiung), j\u00een (Zhangzhou, Kaohsiung), j\u012bm (Zhanghou, Kaohsiung), ji\u00e2n (Zhangzhou, Kaohsiung), ji\u00e2n (Zhangzhou, Kaohsiung), ji\u014dng (Kaohsiung) e ji\u0101ng (Zhangzhou) e straordinariamente ni\u014d\u0358 (Zhangzhou; Tainan a Taiwan), ji\u00f3ng (Kaohsiung) e ji\u00e1ng (variante a Zhangzhou e Taiwan; a Taipei pi\u00f9 di preciso \u00e8 li\u00f3ng), j\u00eang (Zhangzhou, Kaohsiung), ji\u00f4ng (Zhangzhou), n\u0144g (seconda pronuncia a Quanzhou e Amoy) e n\u00fai (seconda pronuncia a Zhangzhou), jio\u030dk (Zhangzhou, Kaohsiung).\nQuanto invece alla /f/ in putonghua, deriva notoriamente dalle bilabiali *bj-, pj-, phj in Primo Cinese Medio, che a loro volta derivano da simili suoni in Old Chinese, in cui non esisteva /f/ (nasce insieme a */v/ durante il Primo Mandarino). Ebbene, le antiche *bj-, pj-, phj- (e simili suoni bilabiali in Old Chinese, non seguiti da semivocale e eventualmente preceduti da un'iniziale blandamente attaccata e poi caduta) in Hokkien si leniscono in /h/ (come in giapponese moderno), ma molti altri caratteri straordinariamente hanno una o pi\u00f9 pronunce alternative che hanno la bilabiale sorda /p/ anche con aspirazione. Tutte queste pronunce sono conservative, si avvicinano al coreano e al vietnamita e sono pronunce vernacolari (l'altra in /h/ \u00e8 letteraria . La stessa separazione in lettura bai e wen, con la prima pi\u00f9 conservativa, \u00e8 presente pure in shanghainese). L'Hokkien non ha il suono e lettera /f/, come in putonghua e cantonese. Dalle pronunce vernacolari dei caratteri con doppia pronuncia pertando si ricostruisce un suono bilabiale. Una carrellata di esempi \u00e8: , hoat; puh / hoa\u030dt / hoat; hui. pe / hui / hoe; p\u00e9ng / p\u00fai\u207f / p\u00e1n / p\u00e1i\u207f / ho\u00e1n; ho\u00e2n / h\u00e2m / ho\u0101n; hng / png / pui\u207f / hong; h\u00f2ng / p\u00e0ng / h\u00e0ng; pun / hun; hong / hoang; phong / hong; h\u00f3\u207f / h\u00f3\u0358 / hi\u00f3; hut; hok; h\u00f9 / p\u00f9.\nQuanto alle sillabe che in Primo Cinese Medio iniziavano in *mj- (e *m- in Old Chinese, sporadicamente preceduto da una consonante), mentre in cantonese restano con il suono /m/, in putonghua si sono lenite per poi culminare in /w/ semivocalica per formare un dittongo. In Hokkien, semi-conservativo, si lenisce e modifica in /b/: b\u0113, b\u012b, bo\u00e1n (pronuncia vernacolare m\u0144g e m\u00fai, pi\u00f9 conservativa), b\u00f4ng, b\u014dng, b\u0101ng e b\u014dng, b\u0101ng. Anche il giapponese, che ha in dei casi la doppia versione, presenta /b/ (mentre in vietnamita presenta /v/ &lt; */w/); la versione conservativa ritiene /m/. Invece lo shanghainese vernacolare, il coreano, il cantonese e l'Hakka sono conservativi (/m/). Il Teochew, un Minnan che ha un altro sistema di romanizzazione (Peng'im), si comporta in modo analogo agli Hokkien e molto sporadicamente presenta pure /m/, da cui si ricostruisce il suono originale, e.g. mung2 /mu\u014b\u2075\u00b2/, mog8 /mok\u031a\u2074/ (se usato come cognome), mung7 /mu\u014b\u00b9\u00b9/, mug4 /muk\u031a\u00b2/.\nQuanto a *ng- in Primo Cinese Medio (deriva dallo stesso suono in Old Chinese/OC o da una /G/ o /q/, cio\u00e8 una \"g\" di gatto sonora pronunciata con la radice della lingua contro il velo palatino/la parte morbida del palato, cio\u00e8 la zona uvulare, e una \"c\" di cane sorda pronunciata alla stessa maniera e come in arabo moderno), da suono nasale diventa /g/ come in giapponese: conserva in parte la presenza di una occlusiva/plosiva /G/ o /q/ oppure, in molti altri casi, sembra essere un'approssimazione di *ng-, la stessa dei giapponesi. In un numero minore di casi, conserva *ng-, specialmente nella variet\u00e0 di Zhangzhou: da questa pronuncia si ricostruisce *ng- antico, presente sicuramente in Primo Cinese Medio. Una carrellata rapida di esempi \u00e8: g\u00ea (Zhangzhou: g\u00e2. OC *m-\u0262\u02e4&lt;r&gt;a), g\u00ea (Zhangzhou: g\u00e2. OC *m-\u0262\u02e4&lt;r&gt;a), g\u00e2n (OC *C.\u014b\u02e4rar), g\u00f3a e alternativa ng\u00f3\u0358 (OC *\u014b\u02e4aj\u0294), g\u014d (Quanzhou: ng\u014d\u0358 . OC *\u014b\u02e4aj-s), ng\u0101i (OC *C.\u014b\u02e4a[t]-s), gi\u00e1n (Taipei: ng\u00e1i. OC *[\u014b]\u02e4e[r]), g\u00fb (pronuncia alternativa di Amoy. OC *[r.\u014b]a), gio\u030dk (Zhangzhou. OC *[\u014b](r)ok), g\u00e2n (Zhangzhou. OC *\u014ba[n], *\u014ba[r]), g\u00fa (Amoy, Taipei. OC *\u014b(r)a\u0294), ngi\u00fb (Zhangzhou. OC *[\u014b]\u02b7\u0259), go\u00e2n (OC *[\u014b]o[r]), go\u00e2n (OC *N-\u0262\u02b7ar), goa\u030dt (OC *[\u014b]\u02b7at), ng\u00f4\u0358 (OC *\u014b\u02b7\u02e4a), (pronuncia alternativa a Zhangzhou e Amoy: ng\u00f3\u0358. OC *C.\u014b\u02e4a\u0294), ng\u00f3\u0358 (Amoy, Zhangzhou. OC *m-q\u02b0\u02e4a\u0294), g\u00f3a (OC *C.\u014b\u02b7\u02e4ra[j]\u0294), g\u014da / g\u014de (OC *[\u014b]\u02b7\u02e4a[t]-s). In Teochew (\u00e8 un Minnan, ma non \u00e8 Hokkien) si trova sia /\u014b/- che /g/- grossomodo in eguale misura (una terza possibilit\u00e0 rara \u00e8 la mutazione in aspirazione /h/, tale per cui non c'\u00e8 nessun contatto con organi, a cui si affianca). Anche il Teochew ha la divisione in pronuncia letteraria e vernacolare. Per esempio, ha hian7 / ngai6 (/h\u0129\u00e3\u00b9\u00b9/, /\u014bai\u00b3\u2075/). La seconda, pi\u00f9 conservativa, \u00e8 quella letteraria (quella vernacolare cio\u00e8 \u00e8 meno conservativa). Un altro esempio di pronuncia doppia in base al registro \u00e8 , ua2 / ngo2 (/ua\u2075\u00b2/, /\u014bo\u2075\u00b2/): la seconda, pi\u00f9 conservativa, \u00e8 sempre quella letteraria, il che lascia presumere una tendenza inversa rispetto allo shanghainese e Hokkien, in cui la pronuncia vernacolare di contro \u00e8 la pi\u00f9 conservativa (tranne nel caso di -m in Hokkien: \u00e8 letteraria ma conservativa).\nSpecchietto di variet\u00e0 di lingua cinese, lingue sinotibetane e lingue sino-xeniche e accenni a altre famiglie di lingue asiatiche.\nLo specchietto contiene un riassunto di variet\u00e0 di cinese antico e lingue sino-xeniche con il nome in lingua straniera. La scansione del vietnamita \u00e8 presa (e in parte ricostruita) dalla classificazione di Henri Maspero in \"\u00c9tudes sur la phon\u00e9tique historique de la langue annamite\", 1912. Le date di da Maspero non contengono secoli di inizio e fine o una scansione basata su anni simbolici, ma indicano un momento temporale, un secolo, o offrono informazioni fugaci da cui ricostruire una scansione rudimentale di periodi. La scansione in periodi \u00e8 stata ricostruita in base ai dati di Maspero e ai dati storici fondamentali aventi la data precisa intrecciati insieme, ma viene rimarcato che \u00e8 approssimata tenendo il tildo. Quanto alle scansioni di coreano, Lee-Ki Moon non introduce ulteriori divisioni in Coreano Moderno e Coreano Contemporaneo, ma si limita a descrivere il \"Coreano Moderno\". Le scansioni delle proto-lingue sono le pi\u00f9 incerte.\nTavola di Radicali Kangxi con pronuncia sino-xenica, Primo Cinese Medio e variazioni in vietnamita e giapponese.\nNella seguente tabella, i Radicali Kangxi sono ordinabili in base al pinyin o alla pronuncia nel dialetto cantonese in base a un pulsante apposito. In pi\u00f9, si possono fare paragoni tra la pronuncia cinese attuale e quella in Primo Cinese Medio in base alla ricostruzione del Guangyun di Baxter (2011), Laddove il carattere \u00e8 assente, non \u00e8 stata indicata la pronuncia. Oltre al Primo Cinese Medio, sono presenti la lettura cinese in lingua coreana, vietnamita e giapponese (con derivazione storica) Go-on e Kan-on (laddove esistono pi\u00f9 pronunce, si \u00e8 optato per scegliere quella pi\u00f9 vicina al cinese medio; per esempio, la pronuncia tarda Tang e Song e le pronunce slang sono state escluse). Quella giapponese \u00e8 affiancata dalla trascrizione in caratteri romani (roomaji) con il sistema Hepburn. Le vocali lunghe sono state trascritte seguendo l'ortografia invece della pronuncia, siccome la -u finale \u00e8 ben distinta (e da essa si risale a un dittongo o a una coda nasale velare in cinese). La pulsantiera si pu\u00f2 usare anche per aiutarsi a fare comparazioni con il Primo Cinese Medio con delle caratteristiche a inizio sillaba e fine sillaba (per le seconde, \u00e8 stata impostata una colonna ad hoc). La romanizzazione in cantonese \u00e8 stata effettuata con il sistema Jyutping. I Radicali Kangxi sono affiancati da tutte le loro variazioni, versioni semplificate e dalle variazioni rintracciabili nei kanji giapponesi e negli Han tu vietnamiti.\nTavola di opere antiche per lo studio fonetico delle lingue sino-xeniche e variet\u00e0 antiche di cinese.\nLa seguente tabella non esaustiva contiene svariate opere per osservare e studiare la pronuncia antica delle lingue sino-xeniche con nome dell'opera, traduzione del nome in inglese (laddove reperibile o eseguibile, siccome molte opere hanno titoli con riferimenti complessi), anno di scrittura e/o pubblicazione/i e le lingue contenute. I dizionari di cinese ottocentesco che non riproducono la pronuncia di Pechino sono classificati ancora sotto \"Mandarino Medio\". La tabella parte dal Primo Cinese Medio e dalle opere nelle lingue sino-xeniche che contengono i sinogrammi e le pronunce. Include anche dei dialetti meridionali conservativi con i primi documenti che li attestano, spesso opere di missionari e/o colonizzatori. Viene interrotta all'anno 1918. Molte delle opere sono state digitalizzate dai musei o da Google Books e sono scaricabili e consultabili online in formato PDF. La digitalizzazione non solo rende questi testi rari e fragili consultabili facilmente per lettori di ogni tipo (da esperti a curiosi), ma permette di farli circolare ampiamente, stimola l'interesse verso di essi e li salva dal deperimento totale siccome sopravvivranno in forma digitale.\nAlcune opere sono escluse, e.g. i diari in coreano e i romanzi vernacolari coreani come il \u6625\u9999\u50b3 (the Tale of Chunhyang. Anche le raccolte coreane di poesie di genere sijo (\u6642\u8abf) sono escluse. Sono pure esclusi lavori che parlano di Idu, come il \u7f85\u9e97\u540f\u8b80 \ub098\ub824\uc774\ub450 (1789), \u5178\u5f8b\u901a\u88dc \uc804\uc728\ud1b5\ubcf4 (fine Settecento) e \u5112\u80e5\u5fc5\u77e5 \uc720\uc11c\ud544\uc9c0 (fine Settecento, anonimo).\nAnche i lavori nella scrittura antica giapponese, come il Man'yooshu, sono esclusi. Anche opere giapponesi come i romanzi e poesie haiku sono esclusi: senza il furigana nell'opera antica, non si ricava la pronuncia.\nLo stesso avviene in vietnamita: solo dall'introduzione dell'alfabeto latino nella variet\u00e0 portoghese da parte dei missionari si hanno informazioni sulla pronuncia grazie ai dizionari dei missionari, eccetto dei dizionari cinesi antichi che danno una resa fonetica approssimata delle parole. Lo stesso \u00e8 avvenuto per la lingua giapponese e coreana.\nSono poi esclusi primi frammenti di scrittura di sinogrammi (ossa oracolari, vasi di bronzo Zhou e simili oggetti) ed \u00e8 escluso allo stesso modo l'Old Chinese \u4e0b\u53e4\u6c49. Dalle opere antiche in Wenyan \u6587\u8a00 si pu\u00f2 comunque studiare la grammatica, si pensi ad esempio allo Shijing \u8bd7\u7ecf, Yijing \u6613\u7ecf, Daodejing \u9053\u5fb7\u7ecf, Lunyu \u8bba\u8bed, Shujing \u4e66\u7ecf, Mengzi \u5b5f\u5b50, Hanfeizi \u97e9\u975e\u5b50, Zhuangzi \u5e84\u5b50, Liezi \u5217\u5b50, Shiji \u53f2\u8bb0, Liji \u793c\u8bb0, Chunqiu \u6625\u79cb, Zhongyong \u4e2d\u5eb8, Daxue \u5927\u5b66, Zuo Zhuan \u5de6\u8f6c, Nvjie (\u5973\u8beb di Ban Zhao), Sunzi (\u5b59\u5b50), Mozi (\u78e8\u5b50), Zhanguo Ce (\u6218\u56fd\u7b56), Hanshu (\u6c49\u4e66); le informazioni sulla pronuncia, siccome i rimari risalgono al Primo Cinese Medio, sono pi\u00f9 problematiche pure se presenti (e.g. nello Shuowen Jiezi) o ricostruibili da alcune opere che mostrano delle presunte rime in dei punti.\nAnche i primissimi dizionari di Old Chinese sono esclusi (e.g. Erya \u5c14\u96c5 che forse intendeva dire \u8fe9\u96c5, Fangyan \u65b9\u8a00 che tratta pure le variet\u00e0 regionali, Shuowen Jiezi \u8bf4\u6587\u89e3\u5b57). Dal Fangyan si ricostruisce il Cinese degli Han Orientali o Tardo Cinese Han (Eastern Han Chinese), intermedio tra Old Chinese e Primo Cinese Medio e su cui hanno lavorato Paul Serruys e Weldon Coblin, ma non viene qui trattato.\nPure le variet\u00e0 pi\u00f9 arcaiche in assoluto di lingua come l'Old Korean, l'Old Japanese e il Vietnamita Arcaico non sono trattate perch\u00e9 non in tema o poco documentate (e.g. tavolette di legno mokkan [giapponesi] e mokgan [coreane] \u6728\u7c21) e difficili da ricostruire.\nBreve appendice sulla scrittura e ricostruzione filologica dei sinogrammi.\nUno studioso di variet\u00e0 storiche di cinese pu\u00f2 avere un qualche interesse nella filologia e paleografia dei sinogrammi sia per lo studio delle stesse variet\u00e0 storiche sia perch\u00e9 \u00e8 un argomento che riguarda la storia e filologia della lingua a tutti gli effetti. Lo stesso cinese medio, essendo scritto con i sinogrammi, presuppone una conoscenza di come funzionino (ma questo presupposto si pu\u00f2 estendere a tutta la lingua cinese e alle lingue sino-xeniche).\nIl cinese antico \u00e8 indissolubilmente legato alla prima attestazione della scrittura cinese (a partire dal 1250 a.C. circa, periodo Shang), ragion per cui la lingua e la scrittura come periodo sono strettamente collegate. I caratteri in origine sono nati per scrivere sulle piastre delle tartarughe e sulle scapole di bue messe a crepare sul fuoco per effettuare predizioni sul futuro pi\u00f9 o meno remoto. Dai primi caratteri attestati nelle ossa oracolari (periodo Shang e Zhou) e nei bronzi Shang e Zhou si vedono le versioni originali di molti caratteri diffusi sia in passato che oggi, da cui si pu\u00f2 ricostruire la composizione (molti altri caratteri, comunque ricostruibili, sono attestati a partire dal periodo degli Stati Combattenti e periodo Qin e Han e in poi). Le versioni originali permettono di capire meglio la loro composizione, il disegno originario, come sono evoluti e, in dei casi, la pronuncia originaria. Pertanto il cinese antico/Old Chinese \u00e8 il periodo da cui si parte a fare filologia dei sinogrammi (perlomeno quelli pi\u00f9 antichi, come i radicali Kangxi), un'attivit\u00e0 direttamente collegata alla paleografia, che a sua volta non \u00e8 una disciplina isolata da altre come l'archeologia.\nQuanto al periodo del Primo Cinese Medio, in questo periodo i sinogrammi assumono grossomodo l'aspetto dei caratteri tradizionali odierni. Questa grafia deriva dall\u2019evoluzione della prima standardizzazione dei caratteri avvenuta durante il periodo Qin (Xu Shen, usando una grafia detta \u201cPiccolo Sigillo\u201d/Xiaozhuan) li descrive nello Shuowen Jiezi. Durante il periodo Tang, le ossa oracolari forse erano state dissotterrate per la prima volta ma i contadini, non capendo cosa fossero e come mai avessero dei segnetti misteriosi incisi sopra, le reinterravano. In un secondo momento, sono state dissotterrate e polverizzate per creare preparati di medicina tradizionale cinese, come avveniva per esempio nel periodo Qing. Il riconoscimento dei caratteri sarebbe avvenuto nel fine Ottocento. L\u2019osservazione delle prime versioni (ossa e bronzi), dell\u2019evoluzione nello stile del Piccolo Sigillo e dell\u2019ulteriore evoluzione nella versione tradizionale (poi eventualmente semplificata nella met\u00e0 Novecento) permette di capire meglio i caratteri e i loro componenti.\nUn'opera da cui si parte a analizzare i caratteri \u00e8 proprio lo Shuowen Jiezi di Xu Shen (100 d.C., scritto in epoca Han, durante il periodo in cui si parlava il Cinese degli Han Orientali, una variet\u00e0 intermedia tra il tardo Old Chinese/tardo cinese antico e il Primo Cinese Medio, fermo restando che il cinese parlato durante la Dinastia Jin, che precede il Primo Cinese Medio, \u00e8 ancora in via di discussione). L'opera va letta con spirito critico siccome Xu Shen descrive perlopi\u00f9 i sinogrammi secondo lo stile del Piccolo Sigillo (Xiaozhuan ) e secondo la prima standardizzazione avvenuta nel periodo Qin. Non ha mai consultato le ossa oracolari del periodo Shang e Zhou (cio\u00e8 le piastre di tartaruga e le scapole di bue incise e trapanate e mese sul fuoco a crepare per effettuare le piromanzie, dette anche plastromanzie e scapulomanzie) e non ha nemmeno consultato i bronzi Shang e Zhou (vasi, bacinelle, piccoli contenitori, specchi, pettini, bracieri...): entrambi non erano stati ancora diseppelliti, quindi i relativi corpora di caratteri ( e ), di cui oggi esistono i dizionari, erano inaccessibili. Pertanto i caratteri analizzati non sono le proto-forme/versioni originali ma sono una standardizzazione che contiene gi\u00e0 delle stilizzazioni fuorvianti, dei componenti aggiunti o delle disposizioni dei componenti alterate rispetto alla disposizione originale. Xu Shen in dei punti commette degli errori nell'interpretazione o nella suddivisione del carattere per indicare il carattere e la chiave di lettura per la pronuncia, che riflette la sua variet\u00e0 di cinese (alcune varianti dei caratteri sono varianti popolari o dei rimaneggiamenti delle chiavi di lettura per riflettere dei cambiamenti nella pronuncia tra la prima fase del cinese antico/Old Chinese e il Cinese degli Han Orientali o le variet\u00e0 del periodo Qin, periodi nei quali peraltro si sono coniati nuovi caratteri). L'opera di Xu Shen \u00e8 stata arricchita con degli ottimi commentari che glossano il testo. Il pi\u00f9 famoso \u00e8 quello di Duan Yucai, scritto nell'arco di oltre 30 anni e pubblicato nel 1815 (periodo Qing) e di ottima qualit\u00e0 nonostante nemmeno lui abbia consultato le ossa e i bronzi. Alcune glosse correggono delle informazioni di Xu Shen o le arricchiscono. In generale, si evince che lo Shuowen Jiezi va letto e consultato con un sano spirito critico, nonostante i suoi pregi indiscussi. Per esempio, va affiancato alle versioni sulle ossa e sui bronzi, ai commentari, alle varianti dei caratteri (in cui abbastanza spesso restano cristallizzati degli elementi antichi o la disposizione originale dei componenti) e a degli studi paleografici e filologici (non etimologia folk o mnemotecnica) che si intrecciano con storia, archeologia e conoscenze basilari per esempio di tecniche di agronomia, se si pensa ad esempio alla coltivazione del grano, del riso e alla loro lavorazione (la derivazione etimologica delle parole a partire dai suffissi e prefissi morfologici dell'Old Chinese \u00e8 un altro tipo di ricostruzione che a volte si pu\u00f2 intrecciare con quella di stampo paleografico, cio\u00e8 incentrata sulla grafia). Altre stilizzazioni trasformano dei componenti dei caratteri in dei falsi amici. A questo si aggiunge il fatto non secondario che i caratteri cinesi hanno subito una semplificazione nella met\u00e0 Novecento, ragion per cui partire ad analizzare i caratteri dalla versione semplificata \u00e8 un errore in partenza, come anche analizzarli basandosi sulla grafia riportata da Xu Shen laddove il carattere \u00e8 attestato da secoli prima ed \u00e8 dotato di una proto-forma. Quest\u2019ultimo comunque riporta i significati originali di ogni carattere, siccome sono evoluti: per esempio, miao4 \u79d2 oggi indica il secondo (unit\u00e0 di tempo), il che rende la presenza del radicale del cereale criptica e insensata. In realt\u00e0, in origine il carattere indicava l\u2019arista, cio\u00e8 un lungo filamento sulla \u201cbuccia\u201d dei chicchi di grano sulle spighe, il che rende il radicale subito comprensibile. Da tutte queste informazioni si pu\u00f2 ricavare una lista di 7 errori da evitare:\nAlcune interpretazioni sono incerte o in fase di discussione ma, se non cadono in nessuno dei 7 errori, semplicemente sono indicatori di un dibattito ancora aperto che pu\u00f2 essere chiuso con l\u2019avanzare delle scoperte in paleografia, in linguistica storica (e.g. la derivazione morfologica in Old Chinese), in storia e in archeologia (le ossa e i bronzi sono infatti reperti archeologici. Pi\u00f9 se ne trovano, pi\u00f9 caratteri attestati e/o varianti antiche emergono, con tutto ci\u00f2 che ne deriva).\nUn ultimo errore diffuso sarebbe da includere come l'ottavo errore se non fosse limitato ai soli radicali Kangxi. Tuttavia, il fatto che i radicali Kangxi come grafia, nome e ricostruzione filologica siano il migliore punto di partenza per l'apprendimento dei sinogrammi, lo rende un errore dalle conseguenze pesanti. L'errore, riportato in disparte, \u00e8 il seguente:\nSi prenda come esempio lampante\u5369 jie2: \u00e8 universalmente noto come \"il sigillo\", in pi\u00f9 come radicale ha il nome proprio in cinese traducibile come \"l'orecchio singolo\". Non solo i nomi propri in cinese indicano perlopi\u00f9 l'apparenza grafica del carattere, ma non danno informazioni per la filologia. Jie2 non rappresenta in nessun modo un orecchio, ragion per cui questi nomi sono utili per richiamare alla mente il radicale in lingua cinese ma sono fuorvianti per la ricostruzione filologica. Quanto al suo significato, anch'esso \u00e8 fuorviante perch\u00e9 a livello di origine non rappresenta in nessun modo un sigillo: \u00e8 un uomo inginocchiato ritratto di profilo. Anche i radicali Kangxi non sono esenti dai 7 errori elencati in precedenza: per esempio, \u5f50 ji4 \u00e8 universalmente noto come \"muso di maiale\" in base alla definizione di Xu Shen, ma in nessun carattere raffigura il muso del maiale, bens\u00ec stilizza una mano solitamente impegnata ad afferrare qualcosa.\nNomi dei principali stili calligrafici cinesi.\nI nomi dei principali stili calligrafici cinesi sono decisamente utili per dare un nome a una particolare grafia e/o nel momento in cui ci si imbatte nel loro nome in un dizionario di calligrafie o in un libro di filologia dei sinogrammi. I primi due nomi non sono stili, ma un'etichetta alle versioni sulle piastre di tartaruga, scapole di bue e sugli oggetti in bronzo. Anche gli ultimi due non sono nomi di stili calligrafici, ma sono importanti da elencare e tenere distinti quando si vede la scrittura di un carattere e/o si fa filologia. Da questi nomi e una loro successione, si pu\u00f2 impostare lo studio della calligrafia base cinese per capire le loro caratteristiche, origini e periodizzazioni (gli stili sono evoluzioni che non partono dall'invenzione di un singolo calligrafo e pi\u00f9 stili e proto-stili possono sovrapporsi).\nCollegamenti esterni.\nSillokwiki (\ud55c\uad6d\ud559\uc911\uc559\uc5f0\uad6c\uc6d0 \ub514\uc9c0\ud138 \uc778\ubb38\ud559 Web Host: Central Research Institute of Korean Studies Digital Humanities Web Host)"}
{"id": "2245476", "revid": "1494169", "url": "https://it.wikipedia.org/wiki?curid=2245476", "title": "Ricky Martin (disambigua)", "text": ""}
{"id": "2245478", "revid": "118622146", "url": "https://it.wikipedia.org/wiki?curid=2245478", "title": "G\u00fcrtel di Vienna", "text": "Il G\u00fcrtel (letteralmente: \"cintura\") di Vienna \u00e8, assieme alla Ringstra\u00dfe e alla cosiddetta Zweierlinie, la terza arteria di traffico a forma di anello della citt\u00e0. Il G\u00fcrtel non \u00e8 solamente la pi\u00f9 trafficata strada dell'Austria ma \u00e8 anche una delle pi\u00f9 frequentate in Europa.\nNell'ambito della numerazione stradale dell'Austria, il G\u00fcrtel assume il numero 221.\nStoria.\nSimilmente alla Ringstra\u00dfe il G\u00fcrtel \u00e8 nato nel 1900 al posto di un sistema difensivo costruito sotto Leopoldo I che circondava la piccola cerchia delle mura di Vienna (dove oggi si trova il Ring).\nNel periodo tra le due guerre mondiali, il periodo della \"Vienna rossa\", soprattutto sul G\u00fcrtel meridionale (Margareteng\u00fcrtel) vennero costruiti palazzi popolari. Questa zona veniva infatti chiamata la \"Ringstra\u00dfe del Proletariato\".\nFino a dopo la Seconda guerra mondiale il G\u00fcrtel divenne una residenza privilegiata della piccola borghesia per le sue zone verdi. \nNella seconda met\u00e0 del XX secolo, tuttavia, l'enorme aumento del traffico (3 corsie per senso di marcia) port\u00f2 a una drastica riduzione della qualit\u00e0 della vita e del prestigio dell'area.\nSono in corso d'opera o in progetto diverse soluzioni di ammodernamento del G\u00fcrtel."}
{"id": "2245483", "revid": "122735537", "url": "https://it.wikipedia.org/wiki?curid=2245483", "title": "Archimede (sommergibile 1939)", "text": "L'Archimede fu un sommergibile della Regia Marina appartenente alla classe Brin. La sua costruzione avvenne nei Cantieri Tosi di Taranto. La scafo venne impostato in varato il 5 marzo 1939 a Taranto, e consegnato alla Regia Marina il 18 aprile dello stesso anno.\nCaratteristiche.\nL'unit\u00e0 a scafo semplice dislocava 1016 tonnellate in superficie e 1266 in immersione. Il battello era armato con otto tubi di lancio per siluri da 533\u00a0mm (con un totale di 12 siluri) ed inizialmente con un cannone da 100/43 installato in coperta su di una piattaforma brandegiabile nella parte poppiera della torretta. Il pezzo venne sostituito con un cannone da 100/47 che per\u00f2 venne montato a proravia della torretta. Completavano l'artiglieria 4 mitragliere da 13,2 mm antiaeree.\nStoria.\nIl Mar Rosso e l'evacuazione dei sommergibili da Massaua.\nAll'inizio della seconda guerra mondiale era inquadrato nella LXXXII Squadriglia Sommergibili con base a Massaua (Eritrea), sul Mar Rosso, al comando del tenente di vascello Mario Signorini, sin dal 29 aprile 1940.\nPart\u00ec per la sua prima missione il 19 giugno 1940 ma dovette rientrare ad Assab dopo una settimana: si erano infatti verificate perdite di cloruro di metile (usato come gas refrigerante) che avevano ucciso quattro uomini e intossicato molti altri (altri due morirono dopo essere stati sbarcati, otto impazzirono e 24 rimasero gravemente intossicati).\nL'apparato di condizionamento fu poi modificato per sostituire il cloruro di metile con il freon; l\u2019\"Archimede\" torn\u00f2 in servizio il 31 agosto.\nA inizio 1941 divenne evidente la prossima caduta dell'Africa Orientale Italiana e quindi i sommergibili furono preparati per il trasferimento a Bordeaux, sede della base atlantica italiana di BETASOM: l\u2019\"Archimede\" part\u00ec il 3 marzo 1941, pass\u00f2 per il Canale del Mozambico, doppi\u00f2 il Capo di Buona Speranza e s'incontr\u00f2 per il rifornimento con la nave cisterna tedesca \"Nordmark\"; transit\u00f2 poi a ovest delle Isole di Capo Verde e delle Azzorre, pass\u00f2 nel Golfo di Biscaglia e raggiunse Bordeaux il 7 maggio 1941.\nL'attivit\u00e0 in Atlantico e la perdita.\nIl sommergibile, dopo alcuni lavori, oper\u00f2 quindi in Atlantico, dapprima al comando del capitano di corvetta Gianfranco Gazzana Priaroggia: il 23 maggio 1942 attacc\u00f2 infruttuosamente l'incrociatore USS \"Milwaukee\" ed il cacciatorpediniere USS \"Moffet\" (lanci\u00f2 due siluri e furono uditi altrettanti scoppi ma non risultano danneggiamenti), il 16 giugno affond\u00f2 con un siluro il piroscafo panamense \"Cardina\" (5586 tsl) sulla rotta Buenos Aires-Trinidad e l'indomani attacc\u00f2 senza esito il piroscafo statunitense \"Columbian\".\nIl 15 settembre 1942 part\u00ec per un'altra missione di agguato nella zona compresa fra Freetown e Capo San Rocco al comando del tenente di vascello Guido Saccardo ed il 9 ottobre immobilizz\u00f2 il transatlantico (usato come trasporto truppe) \"Oronsay\" (20.043 tsl) con due siluri, finendolo poi con altri cinque dopo che l'equipaggio l'ebbe abbandonato sulle scialuppe. Durante la notte attacc\u00f2 un altro grosso piroscafo passeggeri convertito in trasporto truppe, il \"New Hellas\" (16.991 tsl); i siluri colpirono ma non esplosero e la nave, illesa, pot\u00e9 sfuggire alla massima velocit\u00e0. Il 17 novembre l\u2019\"Archimede\" rientr\u00f2 alla base.\nPart\u00ec per un'ulteriore missione il 26 febbraio 1943 e il 15 aprile, mentre navigava alla volta del punto stabilito per l'appuntamento con un sommergibile rifornitore tedesco, fu attaccato da un idrovolante PBY Catalina; l\u2019\"Archimede\" reag\u00ec con le mitragliere danneggiandolo, ma fu colpito da quattro bombe e affond\u00f2 spezzandosi in due al largo dell'isola Fernando de Noronha (a circa 350 miglia da Natal).\nDell'equipaggio, 42 uomini affondarono assieme all\u2019\"Archimede\" mentre 25 (fra cui il comandante Saccardo) furono sbalzati in acqua e salirono su tre canotti lanciati dallo stesso Catalina (ma privi di scorte di viveri).\nNei quindici giorni successivi, 6 uomini morirono di fame e di sete; uno dei canottini, con 7 uomini (incluso Saccardo) scomparve il 1\u00ba maggio nel tentativo di raggiungere una nave avvistata in lontananza; un altro, con 6 uomini, spar\u00ec un paio di giorni dopo; l'ultimo rimasto fu trovato da un peschereccio l'8 maggio 1943 nei pressi di Fernando de Noronha, 27 giorni dopo l'affondamento: l'unico superstite del sommergibile (su 6 uomini che si trovavano nel canotto) fu il sottocapo Giuseppe Lo Cocco.\nL'\"Archimede\" aveva svolto in tutto 7 missioni di guerra, percorrendo 43.847 miglia in superficie e 2058 in immersione.\nVittime.\nNell'affondamento, avvenuto a 3\u00b0 23' di latitudine Sud e 30\u00b0 28' di longitudine Ovest (a circa 140 miglia da Fernando de Noronha), perirono con i 57 sottufficiali e marinai gli ufficiali:"}
