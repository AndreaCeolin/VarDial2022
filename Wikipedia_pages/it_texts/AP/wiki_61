{"id": "2330693", "revid": "287204", "url": "https://it.wikipedia.org/wiki?curid=2330693", "title": "Off-label", "text": "Per off-label si intende l'impiego nella pratica clinica di farmaci somministrati al di fuori delle condizioni autorizzate dagli enti predisposti per patologia, popolazione o posologia.\nUtilizzo dei farmaci off-label.\nGeneralmente l'utilizzo off-label riguarda molecole gi\u00e0 note e utilizzate da tempo, per le quali esistono cospicue evidenze scientifiche che ne permetterebbero l'uso razionale anche in situazioni cliniche e secondo modalit\u00e0 non previste dalla scheda tecnica e nel foglietto illustrativo autorizzati dagli enti regolatori per quel specifico farmaco: ad esempio, il gabapentin, un farmaco approvato in vari paesi per la terapia dell'epilessia, ormai da decenni viene abitualmente prescritto anche per il trattamento di varie forme di neuropatia periferica. La prescrizione off-label si realizza anche quando un farmaco viene somministrato al paziente con modalit\u00e0 di somministrazione diverse da quelle autorizzate (per tempo e quantit\u00e0).\nLa prescrizione in off-label, al di l\u00e0 del rispetto delle leggi che la regolano, rappresenta un problema di ordine etico. Se da un lato la prescrizione in off-label di un farmaco, in alcune situazioni cliniche selezionate, pu\u00f2 rappresentare una preziosa opportunit\u00e0, talvolta questa \u00e8 l'unica terapia possibile del paziente. L'uso diffuso ed indiscriminato del farmaco off-label, per il quale non \u00e8 stata accertata \u201cefficacia\u201d e/o \u201csicurezza\u201d, pu\u00f2 sottoporre inutilmente il paziente a possibili e imprevedibili danni.\nAspetti clinici.\nDiffusione dell'utilizzo off-label.\nStando a quanto pubblicato in uno studio americano sulla prescrizione di farmaci di comune impiego, nel 2001 sarebbero state effettuate 150 milioni di prescrizioni; di queste, ben il 73% non risultava supportato da forti evidenze scientifiche di efficacia e/o sicurezza.\nSecondo le stime presenti in tale studio, l'uso off-label risulterebbe pi\u00f9 comune tra i farmaci per il trattamento del sistema cardiovascolare con il 46% sul totale delle prescrizioni (escludendo gli antidislipidemici e gli antipertensivi) e tra gli anticonvulsivanti (sempre 46% del totale), mentre il Gabapentin con l'83% e amitriptilina cloridrato con l'81% hanno avuto la maggiore percentuale di uso off-label come singolo farmaco. Gli autori sostengono che la maggior parte dei farmaci off-label con il 73% (con un intervallo di confidenza del 95%, pari a 61%-84%) hanno poco o addirittura nessun supporto scientifico.\nLa prescrizione off-label in oncologia.\nIn oncologia \u00e8 stato stimato un uso off-label dei farmaci che raggiungerebbe il 50% (o anche oltre) del totale delle prescrizioni. Risulterebbe particolarmente diffuso nell'ambito dell'oncologia pediatrica.\nIl principale motivo sottostante a tale diffusione potrebbe essere la variet\u00e0 di tipologie di cancro. In linea teorica, ciascun farmaco antitumorale pu\u00f2 essere utile solo in alcuni tipi di tumore. In pratica, per\u00f2, molti farmaci antitumorali di ampia diffusione non hanno ottenuto approvazione per tutte le indicazioni per le quali possono essere efficacemente impiegati; ci\u00f2 accade anche perch\u00e9 spesso quando il brevetto del farmaco \u00e8 scaduto, nessuna societ\u00e0 farmaceutica trover\u00e0 mai interesse a ricercare nuove indicazioni.\nLe patologie rare risultano in generale molto problematiche; riguardo a queste, le aziende farmaceutiche hanno benefici solo se cercano l'approvazione di nuovi farmaci per le malattie rare, i cosiddetti farmaci orfani. In altri termini, gli incentivi economici per le aziende sono garantiti solo se il farmaco \u00e8 approvato.\nNormative nel mondo.\nItalia.\nLe normative che disciplinano la prescrizione dei farmaci off-label sono:\nAttraverso la legge 648/96 (e successive modifiche) venne stilato un elenco di medicinali erogabili a totale carico del SSN, allo scopo di rispondere tempestivamente a situazioni patologiche per le quali non sono disponibili in sede i farmaci approvati per quell'utilizzo specifico. Tale elenco \u00e8 composto da medicinali approvati dopo studi clinici di Fase II e contiene inoltre provvedimenti attraverso le quali vengono indicate quali sono le condizioni e le modalit\u00e0 d'uso dei singoli medicamenti. I medicinali contenuti in questo elenco devono avere le seguenti caratteristiche:\nVenne istituito inoltre un monitoraggio epidemiologico sull'impiego di questi medicinali per quelle patologie che non hanno una valida alternativa terapeutica. L'elenco che contiene questi medicinali \u00e8 periodicamente aggiornato dalla CTS (commissione tecnico scientifica) dell'AIFA (Agenzia italiana del farmaco).\nLa richiesta di inserimento di un farmaco nella lista, pu\u00f2 avvenire per iniziativa dalla stessa CTS o tramite la richiesta da parte di associazioni varie, societ\u00e0 scientifiche, aziende sanitarie, universit\u00e0 e tutte quelle strutture a carattere scientifico. Per richiedere l'inserimento \u00e8 necessario che questi enti facciano pervenire alla CTS dell'AIFA una documentazione articolata, nella quale viene dimostrata la gravit\u00e0 della patologia e l'assenza di valide alternative terapeutiche, la descrizione del piano terapeutico proposto, i dati indicativi del costo del trattamento mensile o per ciclo di terapia per paziente, l'autorizzazione del medicinale in Italia o all'estero e tutta la documentazione scientifica con relativi dati clinici.\nLa dispensazione di questi medicinali \u00e8 a carico del SSN (sistema sanitario nazionale) e pu\u00f2 essere effettuata dal servizio farmaceutico in strutture prescrittrici o dalle ASL di residenza dei pazienti.\nLa legge 94/98, nota anche come \"Legge Di Bella\", afferm\u00f2 il principio in base al quale un medico \u00e8 autorizzato dal Ministro della Salute a prescrivere i medicinali autorizzati per diverse indicazioni terapeutiche, vie e modalit\u00e0 di somministrazione rispetto a quelle ufficialmente previste.\nQuesta norma di legge venne emanata d'urgenza sulla spinta della vicenda del cosiddetto metodo Di Bella nel tentativo di razionalizzare e contenere i possibili effetti sul SSN dell'ampio utilizzo off-label di farmaci attuato da tale cura alternativa. Nell'art. 1 nel comma 3 viene ribadito il concetto di legittimit\u00e0 della prescrizione dei medicinali autorizzati per particolari indicazioni, e nell'art. 3, comma 2, viene espressamente definita la legittimit\u00e0 delle prescrizioni dei farmaci al di l\u00e0 delle indicazioni terapeutiche, delle vie e delle modalit\u00e0 di somministrazione consolidate.\nLo stesso art. 3 Comma 2 stabilisce che in singoli casi il medico pu\u00f2, sotto la propria e diretta responsabilit\u00e0 e previa informazione del paziente e acquisizione del consenso dello stesso, impiegare il medicinale prodotto industrialmente per un'indicazione o via di somministrazione o una modalit\u00e0 di somministrazione o di utilizzazione diversa da quella autorizzata. Tale prescrizione pu\u00f2 avvenire solo ed esclusivamente nei casi in cui l'impiego proposto del farmaco sia documentato e conforme a lavori apparsi su pubblicazioni scientifiche accreditate in campo internazionale. Venne inoltre ammessa la prescrizione dei farmaci non autorizzati a condizione che fossero gi\u00e0 inclusi in un elenco predisposto dalla CTS (commissione tecnico-scientifica) con finalit\u00e0 compassionevoli, in ragione all'assenza di alternative terapeutiche valide. Stando alla legge Di Bella i farmaci prescritti in off-label al di fuori della struttura ospedaliera sono a totale carico del cittadino, mentre sono a carico della azienda sanitaria solo in caso di ricovero ospedaliero.\nIl decreto ministeriale del 18 maggio 2001 n\u00b0279 disciplin\u00f2 le modalit\u00e0 di esenzione alla partecipazione al costo delle malattie rare per le correlate prestazioni di assistenza del Decreto Legislativo 98 n\u00b0124 e altres\u00ec individua le specifiche forme di tutela per i soggetti affetti da malattie rare.\nCon il decreto legislativo dell'8 maggio 2003 venne ribadito il concetto che un prodotto medicinale sottoposto a sperimentazione clinica sul territorio nazionale o estero privo d'autorizzazione, pu\u00f2 essere richiesto alla azienda produttrice per un uso al di fuori della sperimentazione clinica quando non esiste una valida alternativa terapeutica: in modo particolare, per patologie molto gravi, si parla in questo caso di \"uso allargato\" o \"anticipato\" del medicamento.\nL'autorizzazione pu\u00f2 essere rilasciata solo se il medicinale \u00e8 oggetto di studi clinici sperimentali finiti o in corso almeno di una fase III, o in casi particolari di studi clinici gi\u00e0 conclusi in fase II che abbiano dimostrato di possedere un qualche effetto terapeutico in pazienti in pericolo di vita. La fornitura del medicinale pu\u00f2 essere richiesta all'impresa produttrice da parte del medico per uso nominale del singolo paziente o da pi\u00f9 medici operanti in diversi centri o di gruppi collaborativi. Deve essere presentato un protocollo che contenga i dati pertinenti alla relativa efficacia, tollerabilit\u00e0 e all'uso che si intende farne. Il protocollo dovr\u00e0 essere approvato dal Comitato etico dell'azienda ospedaliera o dell'ente dove avviene la sperimentazione. Il medicinale verr\u00e0 fornito gratuitamente dall'impresa autorizzata.\nAltre modifiche sono state apportate alla legge 94/98 con l'articolo 1 della legge finanziaria 2007, lettera Z e della legge finanziaria 2008, che definiscono come ricorrere in maniera diffusa e sistematica a terapie farmacologiche con farmaci off-label a carico del SSN non \u00e8 possibile nell'ambito di strutture pubbliche o nel caso di trattamenti sanitari per la cura di patologie per le quali risultano gi\u00e0 autorizzati dei farmaci efficaci con quella particolare indicazione.\nIl Ministero della salute ha altres\u00ec indicato con una nota del 12 febbraio 2007 la disciplina dell'utilizzo dei medicinali innovativi che sono stati inseriti in un elenco aggiornato periodicamente e per i quali la commercializzazione \u00e8 autorizzata in altri stati ma non sul territorio nazionale, o anche di medicinali non ancora autorizzati ma sottoposti a sperimentazione clinica, e di medicinali (a carico del SSN) destinati a soggetti che hanno una particolare patologia e che non dispongono al momento di una valida alternativa terapeutica.\nResponsabilit\u00e0 amministrative.\nL'eventuale responsabilit\u00e0 amministrativa per danno erariale \u00e8 a capo della regione di riferimento in quanto responsabile della nomina dei direttori sanitari regionali e degli IRCCS, rimanendo comunque impregiudicati i profili di responsabilit\u00e0 del medico prescrittore."}
{"id": "2330702", "revid": "1566286", "url": "https://it.wikipedia.org/wiki?curid=2330702", "title": "Hippolyte Girardot", "text": "Biografia.\nDiplomato alla \"Scuola nazionale di arti decorative\", si dedic\u00f2 all'apprendimento dell'arte drammatica seguendo i corsi di Andr\u00e9as Voutsinas. La sua carriera inizia con la realizzazione di un certo numero di cortometraggi e quindi nel film di Yannick Bellon \"Una donna... una moglie\" (1973). La sua carriera non registrer\u00e0 partecipazioni a pellicole degne di nota fino al 1980.\nHa quattro figli: una figlia, Anna, avuta con Isabel Otero, attrice anch'essa, e tre figli, Lillah, Isaac e Sven con l'attuale compagna. Non ha invece alcuna relazione di parentela con l'attrice francese Annie Girardot."}
{"id": "2330704", "revid": "2028514", "url": "https://it.wikipedia.org/wiki?curid=2330704", "title": "Vivenzio di Blera", "text": "Agiografia.\nIntorno alla figura di Vivenzio sono fiorite numerose leggende per la grande devozione che i blerani hanno sempre portato per questo santo. Ma nessun documento storico aiuta a ricostruire la sua vita. \nSi sa che era un eremita, che dimorava in una grotta non distante da Blera e che fu forse il primo vescovo della citt\u00e0.\nSan Vivenzio \u00e8 il patrono principale di Blera e, secondo una tradizione orale, suo insigne ed amato vescovo dal 457 al 484. Infatti, ad oggi, le ricerche di documenti che potessero attestare \u201cstoricamente\u201d San Vivenzio effettuate da vari studiosi non hanno condotto ad alcun ritrovamento sul nostro Santo.\nE tuttavia la tradizione orale \u00e8 fortissima; ricca di particolari poetici e suggestivi, tale da resistere attraverso i secoli e giungere bene accolta fino a noi. Anche la venerazione del Santo patrono \u00e8 tuttora fortemente sentita e radicata nell'animo dei blerani, che ne celebriamo la festa in ben tre occasioni nel corso dell'anno. La celebrazione \u00e8 fissata per l'11 dicembre, con un prolungamento al giorno 12.\nInoltre, in una serie di documenti di varie epoche si trovano cenni e notizie riguardanti San Vivenzio; andando nello specifico troviamo:\nCulto.\nIl \"Martirologio di Usuardo\" lo cita alla data del 13 gennaio e da l\u00ec \u00e8 passato nel Martirologio Romano alla stessa data. \nSan Vivenzio \u00e8 il Patrono di Blera e viene festeggiato l'11 dicembre ed a lui sono dedicati due pellegrinaggi religiosi con percorso di 28 km tra andata e ritorno. Il pellegrinaggio si svolge da Blera verso il territorio di Cinelli, nel comune di Vetralla, dove si trova la \"grotte\" in cui San Vivenzio stette in ritiro per un periodo della sua vita. Sopra l'antica \"grotte\" \u00e8 stata edificata una piccola chiesa, che ospita le varie messe di omaggio al santo di Blera. Il primo pellegrinaggio si svolge nella giornata di Pasquetta, mentre il secondo la seconda domenica di maggio."}
{"id": "2330709", "revid": "889336", "url": "https://it.wikipedia.org/wiki?curid=2330709", "title": "Abbazia di Neresheim", "text": "L'abbazia di Neresheim o abbazia dei Santi Ulrico e Afra (in tedesco \"Abtei Neresheim\" o \"Abtei der heiligen Ulrich und Afra\") \u00e8 un'abbazia fondata presso il villaggio di Neresheim nel Baden-W\u00fcrttemberg. Attualmente il monastero accoglie una comunit\u00e0 benedettina come parte di quella beuronese.\nStoria.\nL'abbazia di Neresheim venne fondata per la prima volta nel 1095 come un monastero edificato per i canonici agostiniani, ma pass\u00f2 alla comunit\u00e0 benedettina gi\u00e0 dal 1106.\nL'attuale chiesa abbaziale \u00e8 stata eretta tra il 1747 ed il 1792 su progetto del famoso architetto Balthasar Neumann, fregiandosi di apparire anche sulle banconote da 50 marchi tra il 1998 ed il 2002.\nL'abbazia termin\u00f2 la propria esistenza con la mediatizzazione della Germania nel 1803 e venne ceduta al Regno del Wurttemberg che la mantenne tra i propri possedimenti. Dopo il crollo della monarchia, nel 1919 l'abbazia pass\u00f2 nuovamente alla comunit\u00e0 benedettina di Beuron, appoggiata all'abbazia di Emau di Praga.\nQui i monaci hanno stabilito una fervente attivit\u00e0 d'insegnamento che va dalle lettere al canto che \u00e8 stato in particolare promosso dal 2004 con la fondazione di una corale per giovani."}
{"id": "2330711", "revid": "6923", "url": "https://it.wikipedia.org/wiki?curid=2330711", "title": "Brown Brothers Harriman &amp; Co.", "text": ""}
{"id": "2330717", "revid": "2084007", "url": "https://it.wikipedia.org/wiki?curid=2330717", "title": "Max Mara Fashion Group", "text": "Max Mara Fashion Group dal 1980 \u00e8 la holding della famiglia Maramotti e gli Headquarters sono a Reggio Emilia.\nStoria.\nNel 2003, la sede del Gruppo Max Mara si sposta al Campus Max Mara progettato da John McAslan &amp; Partners per Max Mara Fashion Group, lasciando spazio al proposito di Achille Maramotti di costituire una raccolta d\u2019arte contemporanea che diventasse un luogo di fruizione estetica e intellettuale, aperto a un pubblico di appassionati.\nAttualmente, il Gruppo \u00e8 presente in 105 Paesi con pi\u00f9 di 2.500 store monomarca e oltre 10.000 multibrand e 27 lingue parlate al suo interno.\nL\u2019assetto organizzativo si basa su 44 Dipartimenti tra cui Fashion Design, Marketing &amp; Sales, Operations, Retail, ICT, Architecture Design, Economics e BI. Nel 2013 si forma la Digital Division, con l\u2019obiettivo di integrare gli asset digitali dell\u2019azienda, nonch\u00e9 le soluzioni e i servizi relativi all\u2019e-commerce e al marketing digitale.\nMarchi.\nMax Mara Fashion Group comprende 10 brand: Max Mara, Sportmax, Weekend Max Mara, MAX&amp;Co., Pennyblack, Marella, iBlues, Marina Rinaldi, Persona by Marina Rinaldi, Intrend."}
{"id": "2330727", "revid": "1226", "url": "https://it.wikipedia.org/wiki?curid=2330727", "title": "Storia della miniatura", "text": "La miniatura \u00e8 un'arte che ha rivestito una grandissima importanza nella produzione artistica europea e mediorientale. La sua storia, in alcuni casi parallela a quella della pittura, va dall'antichit\u00e0, in particolare per l'Europa dal II secolo d.C., sino al tardo rinascimento, quando la diffusione della stampa permise di creare illustrazioni in serie pi\u00f9 a buon mercato.\nLa miniatura esiste fin dall'epoca del papiro, ma \u00e8 nella tarda antichit\u00e0, con la comparsa del libro, che parole e immagini arrivarono a fondersi in una perfetta convivenza. La miniatura rappresenta per molti secoli la principale fonte per ricostruire l'arte pittorica, essendo quasi completamente perdute o manomesse le testimonianze di affresco, pittura su tavola o su altri supporti dall'antichit\u00e0 fino al II millennio d.C. Inoltre i codici miniati, essendo costosissimi prodotti di lusso, erano spesso legati alla pi\u00f9 alta committenza sia religiosa che laica, preservando traccia del gusto pi\u00f9 raffinato di quelle epoche.\nOrigini.\nI primi manoscritti miniati sono i documenti dell'Antico Egitto, costituiti dai papiri, sotto forma di rotoli pi\u00f9 o meno lunghi. Il \"Libro dei morti di Ani\" (1275 a.C. circa, custodito al British Museum) misura 24 metri, mentre il Papiro di Torino (1290 a.C.\u20131224 a.C.) circa 58.\nNon sono rimaste che poche testimonianze sull'antica decorazione dei papiri in et\u00e0 greco-romana e quindi la ricostruzione delle origini della storia della decorazione dei testi scritti \u00e8 ancora oggetto di incertezza. Si conosce che i papiri avevano la forma di rotuli e poich\u00e9 andavano svolti a poco a poco, le illustrazioni non erano altro che piccole vignette o figurette che interrompevano le colonne del testo. Queste immagini erano solitamente un corredo alle descrizioni scritte o la visualizzazione di episodi narrati, che in ogni caso non modificavano l'impaginazione e la struttura grafica del testo.\nSi conoscono alcuni frammenti di rotuli mediobizantini che sembrerebbero copie antichizzanti di esemplari classici, dove esiste una sequenza di illustrazioni accompagnate da brevi didascalie: anche in questo caso per\u00f2 le immagini non sono integrate col testo, ma lo sostituiscono.\nSecondo le teorie di Weitzmann il cambiamento strutturale dei manoscritti avvenuto tra il I e il III secolo (passaggio dalla forma di rotolo papiraceo a quella di codice pergamenaceo) avrebbe portato ad una diversa organizzazione del testo sulle pagine e posto le basi per uno sviluppo dell'illustrazione del manoscritto.\nMiniatura nella tarda antichit\u00e0.\nIl \"volumen\" era composto da pi\u00f9 fogli ripiegati e si era originato probabilmente dalla forma dei dittici incerati, che erano usati per la scrittura quotidiana. La nuova forma del libro era preferita dai circoli cristiani, in opposizione con la cultura pagana ufficiale allora nemica. Nello stesso periodo si andava diffondendo la pergamena al posto del papiro, sebbene fosse gi\u00e0 conosciuta fin dall'epoca ellenistica e molto pi\u00f9 costosa e complicata da preparare. La pergamena per\u00f2, che non si addiceva alla confezione dei rotuli, assicurava invece una resistenza e una durata maggiore di qualunque altro supporto leggero.\nLe prime miniature tuttora esistenti sono una serie di illustrazioni tagliate via dall'Iliade Ambrosiana (codice F 205 inf. della Biblioteca Ambrosiana di Milano), un manoscritto risalente al III secolo. Sono simili, per stile e tecnica, all'arte pittorica dell'epoca, con un gusto compendiario e naturalistico derivato dalla pittura tardoellenistica e romana. Nonostante alcune imperfezioni, sono ancora assenti le convenzioni di tipo medievale.\nAltre opere di grande valore artistico sono le miniature presenti sul \"Virgilio Vaticano\" (Cod. Vat. lat. 3225) e sul \"Virgilio Romano\" (Cod. Vat. lat. 3867), risalenti ai primi anni del V secolo. Sono in condizioni migliori e di dimensioni maggiori dei frammenti ambrosiani con un disegno ancora in stile classico: si crede che siano una semplice copia di una serie di opere ancora pi\u00f9 antiche. I colori sono opachi e gli incarnati chiari. Il metodo seguito nel comporre le varie scene sulla pagina fornisce molte indicazioni sulle tecniche di pittura usate dagli artisti dei primi secoli: sembra che lo sfondo dell'immagine venisse colorato con una tinta uniforme, coprendo l'intera superficie della pagina; quindi, sopra questo fondo, venivano disegnate le persone e gli oggetti pi\u00f9 grandi, e sopra di loro quelli pi\u00f9 piccoli (questo metodo a strati \u00e8 noto con il nome di \"algoritmo del pittore\"). Inoltre, nel tentativo di mantenere una sorta di visuale prospettica, era adottata una sistemazione scalare per fasce orizzontali delle zone di pittura: quelle in alto contenevano infatti immagini pi\u00f9 piccole di quelle in basso.\nMiniatura bizantina (V-VI secolo).\nFu la scuola bizantina a sviluppare nuove convenzioni artistiche creando un taglio netto con la tradizione precedente. Nei primi esempi delle opere di questo periodo continuano a persistere dei tratti classici, come testimoniano i frammenti della \"Genesi di Cotton\" (MS Cotton Ottone B. VI) e le migliori miniature del Dioscoride di Vienna (codice di Anicia Giuliana, Osterreichische Nationalbibliothek, Gr. 1), dove si registrano gli ultimi, aulici sviluppi del naturalismo ellenistico. Nelle miniature nei manoscritti del tardo Impero bizantino, copiate da esempi precedenti, la riproduzione dei modelli rest\u00f2 fedele all'originale.\nCon i vincoli imposti dall'influenza ecclesiastica, l'arte bizantina divenne sempre pi\u00f9 stereotipata e convenzionale. Il colore usato per dipingere la carnagione si spost\u00f2 verso tinte pi\u00f9 scure, mostrando persone emaciate e irrigidendo i movimenti. Venne fatto un largo uso di tinte marrone, grigio-blu e altre tinte neutre. Troviamo per la prima volta la colorazione della pelle che, in seguito, divenne pratica comune per i miniaturisti italiani cio\u00e8 lo stendere il colore dell'incarnato su di uno strato verde oliva o comunque scuro. Gli sfondi furono trattati in maniera sempre pi\u00f9 convenzionale iniziando quella rimarchevole tradizione di assenza di rappresentazione della natura dal vero che contraddistingue la miniatura medievale.\nSempre in ambito bizantino compaiono sfondi d'oro che, gradualmente, saranno introdotti anche nei manoscritti occidentali.\nMiniatura altomedievale (VIII-X secolo).\nCon la diffusione del monachesimo, i centri della cultura europea divennero i monasteri, nei cui scriptoria si copiavano le opere antiche su pergamene, permettendone la trasmissione alle generazioni future. In queste operazioni di trasferimento si scartavano i libri ritenuti dannosi, che sparirono inevitabilmente, mentre la riproduzione delle opere pi\u00f9 antiche prescindeva l'apparato illustrativo, che veniva trascurato poich\u00e9 troppo difficile da copiare o ormai incomprensibile per chi era legato ormai a una cultura figurativa diversa. Amanuense e miniatore erano spesso due figure distinte, anche se quasi sempre, soprattutto nell'alto medioevo, appartenenti alla medesima comunit\u00e0 religiosa e quindi di analoga formazione e cultura figurativa.\nAnche in Europa occidentale il Cristianesimo port\u00f2 a una perdita di interesse verso la realt\u00e0 percepita dai sensi e, pur senza arrivare alle forme di iconoclastia orientali, si svilupp\u00f2 uno stile figurativo dove ogni elemento acquista valore solo in quanto metafora del mondo trascendente. Ogni figura diventa quindi un simbolo e non ha bisogno di essere realistica anzi, proprio per evidenziare la funzione simbolica, si codificano tutta una serie di stilizzazioni e convenzioni figurative.\nNella miniatura libraria dell'Europa occidentale la capacit\u00e0 di rappresentazione della figura umana quasi scomparve, fungendo da elemento decorativo piuttosto che da realistica rappresentazione del corpo umano, come si riscontra nei manoscritti del periodo dei Merovingi, nella scuola longobarda e franco-longobarda, nei manoscritti visigoti e nelle produzioni di arte insulare dell'arcipelago britannico. Se in epoca tardo-antica i manoscritti pi\u00f9 ricchi di immagini erano state le \"Bibbie\", in questo periodo acquista importanza la decorazione dei \"Vangeli\", dei libri di sacramenti e, pi\u00f9 tardi, i messali e i libri di coro. Si sviluppa una relazione stretta tra testo e immagini, con iniziali figurate (da figure umane o animali) e istoriate (con piccole scene o decori vegetali), bordi decorati, monogrammi a piena pagina per le prime lettere del testo, tavole di canoni, immagini didattiche e mnemoniche. Questo processo venne sicuramente favorito dalla sensibilit\u00e0 lineare e ornamentale.\nMiniatura celtica irlandese.\nNei monasteri irlandesi, tra il VII e il IX secolo, si diffuse un tipo di decorazione raffinatissima basata su intrecci di racemi e figure stilizzate, organizzati in complessi schemi geometrici. In Inghilterra, presso Canterbury e Winchester si svilupp\u00f2 nel X e XI secolo un tipo di miniatura anglosassone che probabilmente deriv\u00f2 il proprio caratteristico disegno a mano libera dai modelli classici romani senza l'influenza bizantina. L'alta qualit\u00e0 delle miniature sta nel fine tratteggio dei contorni che ebbe una lunga influenza sulla miniatura inglese dei secoli successivi, ma che rimase separato dal resto delle correnti artistiche occidentali.\nLa maggior parte delle figurazioni umane, quando presenti, sono di natura antinarrativa e sacrale: crocifissioni, Cristo in Gloria, rappresentazioni della Vergine e dei santi. Queste immagini delle Sacre Scritture, che venivano mostrate al popolo analfabeta durante le pi\u00f9 importanti cerimonie liturgiche, acquistavano un enorme valore simbolico e quasi magico, divenendo il tramite diretto tra il mondo terreno e quello ultraterreno. Per questo la confezione dei libri sacri era curatissima e impiegava i materiali pi\u00f9 preziosi: ad esempio, finch\u00e9 fu possibile trafficare con l'Asia Minore, si tinse la pergamena con la porpora, sopra la quale si scriveva in lettere d'oro e d'argento.\nMiniatura carolingia.\nDurante il periodo della cosiddetta rinascenza carolingia si svilupp\u00f2, probabilmente col supporto dell'autorit\u00e0 di Carlo Magno, una scuola di pittura derivata dai modelli classici, principalmente di tipo bizantino. Se le opere di pittura murale carolinge sono molto scarse, ci sono pervenuti numerosi e splendidi manoscritti miniati dell'epoca, che testimoniano la vitalit\u00e0 artistica dell'epoca nelle arti pittoriche.\nIl libro rivest\u00ec un'importanza fondamentale nell'organizzazione dell'Impero, essendo veicolo delle leggi scritte e del recupero del sapere antico. Per questo gli imperatori stessi furono grandi committenti di opere librarie, che in questo periodo raggiunsero un vertice per qualit\u00e0 e rilevanza, con una svolta stilistica rispetto all'VIII secolo.\nAppaiono contemporaneamente due modelli di illustrazione: \nUna prima fase riguard\u00f2 il monastero di Corbie, a nord di Parigi, in Piccardia, nel quale si iniziarono a produrre codici (come il Salterio di Corbie Ms. 18) caratterizzati da una equilibrata sintesi tra testo e immagini, derivata dalla scuola irlandese, con iniziali ornate da personaggi e mostri fantastici. Una seconda fase si registr\u00f2 con la committenza di Ludovico il Pio, tramite la quale per la prima volta si cerc\u00f2 di penetrare l'arte antica anche riproducendone i caratteri stilistici. Ne sono un esempio gli Evangeli dell'Incoronazione (inizio del IX secolo. Una terza fase \u00e8 rappresentata da un gruppo di codici provenienti forse da Reims (vangeli di Ebbone, ante 823, e il Salterio di Utrecht), dove si riscontra un'innovativa vitalit\u00e0 espressiva, come per esempio nelle vivide figurette dei codici di Ebbone (cacciatori, letterati, scalpellini, animali simbolici, piante, ecc) o nelle scenette del Salterio di Utrecht, dallo stile narrativo efficace.\nMiniatura ottoniana (X-XI secolo).\nAnche in epoca ottoniana, analogamente alla situazione carolingia ci sono pervenuti un gran numero di codici miniati: i pi\u00f9 importanti sono quelli prodotti dallo \"scriptorium\" di Reichenau, da dove proveniva anche il maestro degli affreschi di Oberzell. Il punto di partenza \u00e8 sempre la miniatura carolingia, anche perch\u00e9 in questo periodo si assiste spesso al restauro degli antichi codici con l'aggiunta di nuove scene. Esempio tipico \u00e8 il \"Registrum Gregorii\", una raccolta delle epistole di Gregorio Magno fatto integrare con due miniature a piena pagina nel 983 dall'arcivescovo di Treviri Egberto a un ignoto maestro italiano. Queste due miniature raffigurano \"Ottone in trono circondato dalle province dell'Impero\" e \"San Gregorio ispirato dalla colomba mentre detta allo scriba\". Nella prima vi \u00e8 la solenne frontalit\u00e0 dell'imperatore che \u00e8 movimentata dall'architettura di sfondo che, intuitivamente, crea un gioco di pieni e vuoti con un pacato equilibrio classicheggiante. Nella seconda scena le figure sono incorniciate anche qui da un'architettura, con naturalezza e misura. In entrambe le figure possiedono una fisicit\u00e0 realistica, e i colori sono scelti in maniera da amalgamarsi gradevolmente (nella prima prevalgono i toni rossi, nella seconda quelli blu), con un ampio ricorso alle lumeggiature per evidenziare i volumi.\nUno sviluppo rispetto al \"Registrum Gregorii\" \u00e8 dato dalle miniature della fine del X secolo, come i Vangeli di Ottone III, dove la scena di \"Ottone attorniato dai grandi dell'impero\" richiama fortemente il modello precedente, ma se ne discosta per l'architettura pi\u00f9 stilizzata (da notare per\u00f2 le testine nei capitelli), con due momenti narrativi da leggere in sequenza. Fa parte dello stesso codice la visionaria miniatura con l\"'Evangelista Luca\", dove invece che seduto in cattedra intento a scrivere egli \u00e8 rappresentato in una sorta di trasfigurazione epifanica, con una serie di ruote di fuoco aperte sopra di lui che emanano luce, drammaticamente evidenziati dall'oro di sfondo, e che contengono la rappresentazione di Dio in gloria tra gli angeli e i profeti. In basso i due cerbiatti si abbeverano alla fonte del sapere che sgorga dall'evangelista stesso. Si riscontra qui la tendenza all'allegoria che venne poi ulteriormente sviluppata in epoca romanica.\nAltri importanti codici sono l'Apocalisse di Enrico II (decorato appena dopo il Mille), dove si nota una forte involuzione anticlassica, con una maggiore libert\u00e0 nella disposizione dei soggetti nella superficie e un certo geometrismo accentuato dall'assenza di plasticit\u00e0, o il Codice Aureo di Spira (realizzato ad Echternacht nel 1045-1046), dove un artista probabilmente greco, realizzava architetture vividamente geometriche, come nella scena di \"Enrico II e Cunigonda che offrono il libro alla Vergine\", con clipei nella cornice, dove i volti dei santi o dei donatori, molto schematici, contrastano nettamente con il rilievo plastico del volto della Madonna.\nBasso medioevo (XII-XIV secolo).\nEuropa nord-occidentale.\nCon il risveglio artistico del XII secolo la decorazione dei manoscritti ricevette un nuovo impulso. Gli artisti del tempo eccellevano nella miniatura di margini e iniziali, ma anche nelle figurazioni, caratterizzate da un tratto vigoroso, linee spesse e uno studio attento del drappeggio. Gli artisti migliorarono la rappresentazione delle forme umane e, nonostante resistesse la tendenza a ripetere i soggetti secondo modi convenzionali, gli sforzi individuali produssero in questo secolo numerose miniature di carattere estremamente elegante.\nCon la conquista normanna, l'Inghilterra ricevette l'influsso dell'arte francese del tempo. La fusione stilistica che ne deriv\u00f2 pose le basi dello stile fiammingo che si svilupp\u00f2 nell'Europa nord-occidentale a partire dalla seconda met\u00e0 del XII secolo.\nLa presenza della natura negli sfondi \u00e8 inesistente tranne per la rappresentazione stereotipa di rocce ed alberi. Quindi, a partire dal XII secolo, proprio lo sfondo della miniatura divenne il campo dove mettere in risalto le figure nella scena. Venne ripresa l'usanza di ricoprire tutto lo spazio con un foglio d'oro, spesso brunito: un metodo di esaltazione della luce usato gi\u00e0 nell'arte bizantina. Convenzionalmente i personaggi sacri venivano vestiti con abiti tradizionali dei secoli passati, mentre gli altri personaggi della scena seguivano la moda del tempo.\nLo stile del XII secolo lasci\u00f2 il posto ad immagini di dimensioni ridotte durante il secolo successivo. Le dimensioni dei libri si ridussero notevolmente e aument\u00f2 la loro diffusione. La scrittura dei testi si irrigid\u00ec trasformandosi progressivamente in una nuova tipologia definita gotica in opposizione al modello pi\u00f9 antico della \"minuscola carolina\". Si fece grande uso di contrazioni ed abbreviazioni, quasi tentando di risparmiare spazio.\nLe figure divennero piccole, realizzate con tratti leggeri che sviluppano corpi e membra minuscoli. Gli sfondi, realizzati a foglia d'oro, abbondano di delicati panneggi in oro e colore. Spesso, soprattutto nei manoscritti inglesi, i disegni sono soltanto riempiti con coloranti o con tinte tenui. Le miniature vennero usate in maniera intensiva per le iniziali. Si assiste al graduale passaggio dalle iniziali \"figurate\", la cui forma era almeno in parte costruita o sovrapposta a motivi animali o antropici, a quelle \"istoriate\", dove si riempiva lo spazio bianco delle lettere con piccole scene.\nNel nord Europa esistevano tre principali stili di miniatura: in area inglese si privilegiavano l'armonia delle forme e i motivi erano rappresentati con tinte chiare, particolarmente il verde, la lacca rossa e il grigio-blu; in area francese si predilesse l'accuratezza del disegno e l'uso di ombreggiature profonde, soprattutto blu oltremare; infine in area fiamminga e germanica la miniatura fu caratterizzata da disegni di tratto pi\u00f9 grossolano e dall'uso di pigmenti puri. \nUna caratteristica dei lavori francesi era il color oro ramato delle dorature, dovuto all'uso del bolo armeno come preparazione della pergamena, in forte contrasto con il pallido splendore metallico dell'oro usato in ambito inglese ed olandese dove il bolo armeno non era usato.\nL'arte della miniatura mantenne un'alta qualit\u00e0 durante il XIII secolo, sia per la precisione del disegno che per l'uso del colore. Nel corso del secolo si diffusero particolarmente libri religiosi quali la Bibbia e libri di preghiera come il salterio) decorati di regola con immagini ispirate al contenuto dei testi. Questi diffusi motivi decorativi furono ripetuti dai vari artisti diminuendo la spinta all'innovazione.\nVerso la fine del secolo alcune opere laiche cominciarono a godere di grande popolarit\u00e0 e diedero un nuovo impulso all'arte illustrativa. Con l'inizio del XIV secolo era palpabile la voglia di cambiamento. Si pass\u00f2 a linee pi\u00f9 fluide e vennero abbandonati definitivamente i tratti duri e le linee ogivali tipiche del XII secolo. Le miniature iniziarono a liberarsi dal loro ruolo di membro integrante dello schema decorativo, e tesero a trasformarsi in immagini pittoriche. Questo cambiamento \u00e8 ben visibile dalla nuova posizione che assumono nella pagina, e dall'indipendenza che sviluppano rispetto ai margini e alle iniziali.\nLa miniatura del XIV secolo era caratterizzata dalla grande elasticit\u00e0 del disegno, con uno sviluppo parallelo nella rappresentazione degli sfondi. I panneggi diventano pi\u00f9 elaborati e pi\u00f9 brillanti. La bellezza della foglia d'oro \u00e8 esaltata dai motivi a puntinato che sono spesso realizzati su di essa. Edifici gotici ed altri dettagli architettonici fanno la loro comparsa anche sulle miniature. L'incredibile espansione artistica che ha luogo nel XIV secolo coinvolge anche le miniature, producendo alcune delle migliori opere.\nNella prima parte del secolo il disegno in stile inglese era di ottima qualit\u00e0, le figure erano raffigurate in movimento fluido che, nelle opere pi\u00f9 complesse, raggiungeva l'affettazione. L'arte francese mantenne la sua accuratezza, i colori restano pi\u00f9 vivi dei corrispondenti inglesi e i volti delicatamente realizzati senza volume. La produzione dei Paesi Bassi, mantenendo il tratto marcato che da sempre la rappresentava, appariva pi\u00f9 rozza delle altre. N\u00e9 la miniatura tedesca occupava una posizione migliore, essendo eseguita meccanicamente e rozzamente. Con il passare del tempo, le miniature francesi monopolizzarono il mercato, eccellendo nella brillantezza dei colori, ma perdendo la purezza del tratto, nonostante mantenessero il primato nel settore. La miniatura inglese ebbe un declino dovuto a cause politiche ed alla guerra combattuta contro i francesi. Solo alla fine del secolo vi fu una rinascita, attribuita al legame con il fiorente ambiente di Praga dovuta al matrimonio tra Riccardo II d'Inghilterra e Anna di Boemia avvenuto nel 1382. Il nuovo stile inglese si distinse per la ricchezza dei colori, e per la precisione nella rappresentazione dei visi, ormai al livello dei (leggermente) decaduti francesi. Una rinnovata attenzione ai particolari pervade anche l'ambiente fiammingo e olandese nella prima parte del XV secolo, peculiarit\u00e0 dell'arte di area tedesca che non trova eguali in ambiente francese.\nItalia.\nLa miniatura italiana ebbe un percorso simile a quella inglese, francese ed olandese. Durante il XIII e XIV secolo rest\u00f2 forte l'influenza bizantina, con il vecchio metodo di pittura dell'incarnato che richiedeva l'uso del colore su una base olivastra (o tinte simili), lasciata visibile sulle linee di contorno, ottenendo cos\u00ec un aspetto scuro. I colori usati erano di regola pi\u00f9 opachi di quelli usati nell'Europa settentrionale, e gli artisti tendevano ad usare colori puri piuttosto che insieme all'oro. Una peculiarit\u00e0 degli artisti italiani \u00e8 l'uso del rosso vivo. La rappresentazione del corpo umano \u00e8 meno realistica di quella inglese o francese coeve essendo realizzata con tratti pi\u00f9 spessi. In genere le miniature italiane, prima degli sviluppi del XIV secolo, erano di qualit\u00e0 nettamente inferiore rispetto a quelle settentrionali.\nRinascimento (XV secolo).\nFra il XIV e XV secolo, grazie alle trasformazioni socioculturali ed al diffondersi dell'alfabetizzazione, la produzione dei manoscritti conobbe una diffusione mai sperimentata prima. Oltre ai libri religiosi, come ad esempio il Breviarium cum Calendarium ad usum Ordinis San Agustini di suor Maria Ormani, che raggiungono punte di sfarzo mai toccate prima, si diffusero i libri scientifici anche divulgativi (medicina, botanica, geometria), narrativi, di poesia (come I Trionfi del Petrarca), di viaggio e i classici. Un nuovo tipo di libri votivi furono i libri d'ore, nati per l'uso personale, che contenevano illustrazioni finemente miniate. La decorazione di questi libriccini si separ\u00f2 dai vincoli convenzionali che il carattere religioso dei libri aveva precedentemente imposto. L'utenza a cui erano destinati era la pi\u00f9 disparata, con un evidente scarto in qualit\u00e0 e prezzo. A volte erano gli stessi proprietari ad illustrare i propri esemplari. La produzione minore non \u00e8 ancora stata sufficientemente studiata e catalogata, per cui gli studi propongono oggi nella quasi totalit\u00e0 dei casi i manoscritti di lusso.\nA ogni tipo di testo corrispondeva un diverso tipo di impaginazione: gli erbari o i bestiari avevano illustrazioni a piena pagina, per cogliere l'aspetto non trasmissibile con la parte scritta; i romanzi cavallereschi seguivano una narrazione continua ed analitica; gli scritti simbolici avevano illustrazioni allegoriche; i testi giuridici erano arricchiti dalle glosse figurate. Numerose erano le edizioni illustrate di opere letterarie, dalla \"Divina Commedia\" al \"Decameron\" a altre opere pi\u00f9 frivole.\nAlcuni caratteri fino ad allora specifici della miniatura (gusto ornamentale, bidimensionalit\u00e0, unitariet\u00e0 del foglio) vennero presto superati favorendo un allineamento con la pittura coeva, anzi spesso anticipandone alcune rivoluzioni, come il caso della spazialit\u00e0 nelle miniatura francesi e fiamminghe prima del Rinascimento delle Fiandre.\nIn questi due paesi la produzione miniata tendeva ad esibire grande libert\u00e0 nelle composizioni: la pagina sembrava sfondata dalle costruzioni spaziali pi\u00f9 ardite (\"Libro d'ore di Maria di Borgogna), le illustrazioni diventavano finestre aperte su una scena (\"Demandes \u00e0 Charles VI\" del Maestro di Boucicaut) e i paesaggi raggiungevano una profondit\u00e0 mai vista (\"Tr\u00e8s riches heures du Duc de Berry\" dei Fratelli Limbourg). \"\nLe scene di natura del secondo quarto di secolo divennero pi\u00f9 decise, nonostante presentino errori di prospettiva. Bisogn\u00f2 aspettare un'altra generazione di artisti per trovare l'apprezzamento dell'orizzonte e degli effetti atmosferici.\nLe miniature francesi e fiamminghe fino a quel periodo avevano avuto un'evoluzione parallela, ma dopo la met\u00e0 del secolo caratteristiche nazionali divennero pi\u00f9 marcate e divergenti. La qualit\u00e0 delle opere francesi inizi\u00f2 a peggiorare, nonostante esistano esempi di altissimo livello. La rappresentazione dei corpi divenne carente e la pittura pi\u00f9 dura, senza profondit\u00e0 che invece l'artista cercava di realizzare attraverso un eccesso di ombreggiature dorate.\nLa miniatura fiamminga raggiunse l'apice verso la fine del XV secolo. Le opere raggiunsero un'estrema delicatezza e profondit\u00e0 di colore, come pure la sempre crescente accuratezza del dettaglio, dei panneggi, delle espressioni facciali: il modello del viso della Madonna con la fronte alta \u00e8 tipico. Nelle migliori miniature olandesi del periodo lo stile presenta una grandissima morbidezza e sfavillio di colore. Questi alti livelli non si esaurirono al termine del secolo, ma ebbero seguito ancora per qualche decennio.\nNelle esecuzioni in grisaglia l'assenza di colori invitava ad un maggior impegno nella cura dei dettagli. Questo \u00e8 visibile nelle miniature provenienti dalle Fiandre settentrionali, particolarmente per i drappi disegnati con angoli netti, che suggeriscono collegamenti con l'incisione del legno.\nCon l'avvento del XV secolo, sotto l'influenza del Rinascimento, la miniatura italiana ricevette una spinta artistica che la ripropose sulla ribalta continentale in concorrenza con quella olandese. L'uso di pigmenti pi\u00f9 densi permise ai miniaturisti di ottenere superfici forti e lisce mantenendo per\u00f2 la nitidezza dei contorni, il tutto senza perdere la profondit\u00e0 e la ricchezza dei colori tipici della scuola fiamminga.\nLo stile italiano prese piede anche in Provenza nel XIV e XV secolo. Influenz\u00f2 le correnti artistiche della Francia del nord da cui venne, a sua volta, influenzato. Anche nei manoscritti della Germania meridionale si notano simili influenze, come ben evidenziano le opere di Berthold Furtmeyr.\nNei primi anni del XV secolo, in Inghilterra, furono create opere di eccellente qualit\u00e0, ma la tecnica usata era ancora legata alle convenzioni medievali. L'arte locale raggiunse il suo punto d'arrivo verso la met\u00e0 del secolo, proprio quando un nuovo apprezzamento per la natura stava modificando le vecchie convenzioni continentali sulla rappresentazione dei paesaggi, e le miniature si trasformarono nella pittura moderna. Le miniature prodotte in Inghilterra dopo questo momento furono opera di artisti stranieri o di inglesi che ne copiavano lo stile. La situazione durante la Guerra delle due rose spiega a sufficienza l'abbandono di quest'arte.\nMiniatura europea dopo il XVI secolo.\nCon l'introduzione e il diffondersi della tipografia la miniatura continua per lungo tempo ad essere presente anche se comincia gradualmente a perdere d'importanza proprio all'aumentare della disponibilit\u00e0 di libri.\nIn un primo tempo il nuovo libro stampato si \u201cmimetizza\u201d: in una societ\u00e0 molto tradizionale come quella europea della prima et\u00e0 moderna gli stampatori cercano di presentare i loro prodotti come dei manoscritti piuttosto che come risultato di una nuova tecnologia. \nQuindi non \u00e8 raro trovare negli incunaboli lettere o intere pagine miniate secondo gli stili artistici allora in voga.\nCol passar del tempo comunque la miniatura acquista, anche fisicamente, un aspetto sempre pi\u00f9 marginale e sembra ritirarsi dalle pagine per spostarsi in altre parti del libro, per esempio i tagli, perdendo cos\u00ec la sua caratteristica di decorazione del testo per diventare decorazione del libro.\nLa ragione di questo processo sta quasi certamente nel costo aggiuntivo della decorazione che incise sempre di pi\u00f9 sul prezzo del libro provocando la riduzione del numero delle miniature.\nIn ogni caso l'uso di decorare con immagini i margini dei testi non scomparve mai completamente soprattutto ai livelli di committenza pi\u00f9 ricca che poteva permettersi la preparazione di copie pi\u00f9 lussuose.\nIn ambito documentario, non pi\u00f9 librario quindi, la miniatura trov\u00f2 posto quale elemento accessorio di lusso per indicare l'importanza di un documento emesso e il prestigio dell'autorit\u00e0 emittente. Non sono quindi infrequenti casi di miniature su documenti persino nel XX secolo.\nMiniatura persiana.\nProprio mentre in Europa la miniatura veniva messa da parte, in Persia, con artisti quali Reza Abbasi, essa viveva un periodo di grande vitalit\u00e0 artistica, con una grande attenzione ai soggetti naturalistici. La miniatura persiana, erede di una lunga tradizione, influenz\u00f2 la produzione di manoscritti decorati anche nel mondo ottomano fino al XIX secolo."}
{"id": "2330786", "revid": "1543377", "url": "https://it.wikipedia.org/wiki?curid=2330786", "title": "Abbazia di Ochsenhausen", "text": "L'abbazia di Ochsenhausen o priorato di Ochsenhausen (\"Reichskloster\" o \"Reichsabtei Ochsenhausen\") fu un monastero benedettino con sede a Ochsenhausen nel distretto di Biberach nell'attuale stato del Baden-W\u00fcrttemberg, in Germania.\nStoria.\nLa tradizione vuole che la sua fondazione, assieme ad altri elementi archeologici comprovati, che la fondazione di questa struttura risalga al IX secolo come un monastero femminile che prese il nome di \"Hohenhusen\", che venne abbandonato per\u00f2 al tempo delle invasioni degli ungari nel X secolo.\nLa prima chiesa abbaziale venne costruita nel 1093 ed il complesso prese il nome attuale di Ochsenhausen. Il monastero divenne inizialmente un priorato dell'abbazia di San Biagio alla Foresta Nera, ma nel 1391 divenne un'abbazia indipendente, guadagnandosi solo nel 1495 il titolo di abbazia imperiale concessole dall'imperatore.\nL'abbazia venne secolarizzata nell'ambito della mediatizzazione della Germania nel 1803 e nel 1806 i suoi territori passarono al Regno di W\u00fcrttemberg.\nMolte delle costruzioni originarie continuano ancora oggi a sopravvivere, nella forma giunta a noi dal XVIII secolo quando esse vennero completamente ricostruite in stile barocco molto carico di elementi, a tal punto che l'abbazia venne definita il \"paradiso del barocco\". Attualmente la chiesa abbaziale funge da parrocchia per la citt\u00e0."}
{"id": "2330792", "revid": "36426", "url": "https://it.wikipedia.org/wiki?curid=2330792", "title": "Libro dei Morti di Ani", "text": ""}
{"id": "2330796", "revid": "767487", "url": "https://it.wikipedia.org/wiki?curid=2330796", "title": "Ancora una notte insieme", "text": "Ancora una notte insieme \u00e8 un'antologia del gruppo musicale italiano Pooh. Si tratta dell'ultimo lavoro proposto dal complesso nella formazione pi\u00f9 famosa (Roby, Dodi, Stefano e Red). L'album \u00e8 uscito l'8 maggio 2009 ed \u00e8 stato preceduto dalla programmazione radiofonica dell'unico inedito dal titolo omonimo. L'antologia rimane in testa alle classifiche per 10 settimane consecutive.\nViene ristampata una selezione particolare di canzoni non necessariamente tra le pi\u00f9 famose, dato che si tratta di tutti i brani cantati dai quattro musicisti a quattro voci alternate, nell'impasto che li ha resi famosi, oltre a un inedito scritto proprio pensando al particolare momento. Con questa produzione ed il relativo tour infatti il batterista Stefano D'Orazio si congeda dal gruppo nel quale era entrato nel 1971.\nDopo l'ultimo album di inediti \"Ascolta\", questa uscita prosegue una lunga serie di album antologici, di cover o dal vivo, la quale comprende anche \"La grande festa, Noi con voi\" e \"Beat ReGeneration\".\nVideoclip.\nPer il videoclip dell'inedito, il gruppo ha scelto di adottare una soluzione diversa dal solito e realizzarlo completamente in animazione, comparendo in carne ed ossa solo nell'ultima sequenza dove si allontanano emblematicamente dalla scena di spalle.\nIl videoclip realizzato da Andrea Falbo e Andrea Gianfelice, ha vinto Il Premio Speciale del PVI 2009 quale \u201ctributo alla bellezza estetica dell'opera e all'onest\u00e0 intellettuale della band che ha messo per immagini il suo periodo pi\u00f9 recente e l'ultimo progetto insieme nella storica formazione\u201d. Roby Facchinetti presente in sala allo IULM di Milano con gli autori, ha confermato ulteriormente la volont\u00e0 di andare avanti dei tre membri rimasti: \"sentiamo il peso della nostra storia\"."}
{"id": "2330807", "revid": "254059", "url": "https://it.wikipedia.org/wiki?curid=2330807", "title": "Conti di Emp\u00faries", "text": "Elenco cronologico dei titolari della contea di Emp\u00faries, dalla sua creazione nel 798 ad ora."}
{"id": "2330810", "revid": "144796", "url": "https://it.wikipedia.org/wiki?curid=2330810", "title": "Abbazia di San Biagio alla Foresta Nera", "text": ""}
{"id": "2330814", "revid": "729019", "url": "https://it.wikipedia.org/wiki?curid=2330814", "title": "Francis Haget", "text": "Biografia.\nMilitante in carriera, tra i club maggiori, all'Agen e al Biarritz, con i primi giunse sino alla finale di Coppa di Francia nel 1975; esord\u00ec in Nazionale nel 1974, a Buenos Aires contro l', e disput\u00f2 otto tornei del Cinque Nazioni in due riprese, la prima dal al (a eccezione del 1977) e la seconda dal al , vincendo le ultime due edizioni disputate, una a pari merito con la e l'altra con il Grande Slam.\nDisput\u00f2, infine, il suo ultimo incontro internazionale nel corso della ad Auckland contro la selezione di .\nLa sua carriera internazionale, bench\u00e9 caratterizzata da soli 40 \"test match\", \u00e8 tuttavia la pi\u00f9 lunga del rugby francese, intercorrendo tra la sua prima e la sua ultima partita poco meno di 14 anni (13 anni, 11 mesi e 17 giorni).\nAttualmente gestisce una boutique di abbigliamento sportivo, concessionaria del marchio \"Eden Park\" di Franck Mesnel a Biarritz."}
{"id": "2330842", "revid": "767487", "url": "https://it.wikipedia.org/wiki?curid=2330842", "title": "Serafino Amabile Guastella", "text": "Biografia.\nIl barone Serafino Amabile Guastella nacque in una famiglia dell'aristocrazia di provincia, nell'allora Circondario di Modica, in Provincia di Siracusa.\nA lungo insegn\u00f2 presso il Ginnasio di Modica, poi Liceo classico Tommaso Campailla.\nDa studioso esamin\u00f2 dell'uomo siciliano gli usi, le superstizioni, la miseria, la fatica, le precariet\u00e0, mettendone in risalto la saggezza.\nEsord\u00ec nel 1841 con \"La religione del cuore, romanze e melodie\". Dal 1860 diresse un periodico, \"Fra Rocco \", scritto interamente da lui, ma dopo appena un anno l'esperimento fall\u00ec.\nQuella che si considera l'opera maggiore del Guastella vide la luce nel 1884: si tratta di una raccolta in prosa intitolata \"Le parit\u00e0 e le storie morali dei nostri villani\", definita da Leonardo Sciascia \"ritratto di una condizione umana non indegna di figurare accanto a I Malavoglia\".\nIl complesso dei suoi scritti ha influenzato l'opera di Dario Fo e Italo Calvino "}
{"id": "2330845", "revid": "22356", "url": "https://it.wikipedia.org/wiki?curid=2330845", "title": "Pachyophis", "text": ""}
{"id": "2330848", "revid": "1477363", "url": "https://it.wikipedia.org/wiki?curid=2330848", "title": "Associazione Sportiva Dilettantistica Citt\u00e0 di Cerveteri", "text": "L'Associazione Sportiva Dilettantistica Citt\u00e0 di Cerveteri, fondata nel 1929, \u00e8 una societ\u00e0 calcistica di Cerveteri in provincia di Roma.\nAttualmente militante nel girone A dell'Eccellenza laziale in passato ha militato in Serie C2 nelle stagioni 1991-92, 1992-93 e 1993-94 (quando fu esclusa per problemi finanziari e radiata dalla FIGC).\nGioca le partite interne allo stadio Enrico Galli di Cerveteri, con capienza attuale di 1.320 posti, divisi in due tribune, una pi\u00f9 piccola e con la parte centrale coperta, una pi\u00f9 grande e completamente scoperta.\nIl manto \u00e8 in erba sintetica di ultima generazione, lo stadio inoltre presenta una pista di atletica a 4 corsie."}
{"id": "2330850", "revid": "438678", "url": "https://it.wikipedia.org/wiki?curid=2330850", "title": "Santo protettore", "text": ""}
{"id": "2330851", "revid": "6923", "url": "https://it.wikipedia.org/wiki?curid=2330851", "title": "Oberm\u00fcnster", "text": "Oberm\u00fcnster o abbazia di Oberm\u00fcnster, presso Ratisbona, fu una casa collegiata per monache (\"Frauenstift\") della Baviera, in Germania, seconda solo al monastero di Niederm\u00fcnster in ricchezza e potenza.\nStoria.\nOberm\u00fcnster (\"monastero alto\", in relazione alla posizione geografica, contrapposto a Niederm\u00fcnster, \"monastero basso\"), era dedicata originariamente all'Assunzione della Vergine Maria e venne fondata nel IX secolo dalla casa regnante dei carolingi come abbazia benedettina per monache per complementare l'amministrazione della vicina abbazia di Sant'Emmeram. Essa pass\u00f2 per\u00f2 presto alle dipendenze della diocesi di Ratisbona che a quei tempi detenevano anche il titolo di Abati di Sant'Emmeramo, ma Re Ludovico il Germanico la riebbe in cambio dell'abbazia di Mondsee nell'833. La sua vedova, Hemma, divenne del resto badessa di Oberm\u00fcnster alla morte del marito.\nNei primi anni del X secolo esso divenne un monastero privato della famiglia dei duchi di Baviera e lo stesso monastero, unitamente alla chiesa abbaziale, venne distrutto da un incendio nel 1002 e ricostruito per merito dell'Imperatore Enrico II il Santo che tradizionalmente \u00e8 considerato il suo principale \"rifondatore\" e che gli concesse lo status di abbazia imperiale, ma senza il diretto controllo di un territorio.\nNel 1219 venne posta sotto la protezione della Santa Sede e nel 1315 l'imperatore Ludovico il Bavaro elev\u00f2 la badessa al grado di principessa del Sacro Romano Impero.\nVari tentativi vennero fatti nel corso della storia per cercare di riportare la struttura all'originale utilizzo benedettino, ma il progetto fall\u00ec e nel 1484 Oberm\u00fcnster divenne formalmente una casa collegiata per nobili donne (\"adlige Frauenstift\"), rimanendo tale per oltre 300 anni.\nDurante i secoli XVII e XVIII, la struttura e la chiesa vennero ristrutturate in stile barocco, ricchissimo come del resto in molte altre abbazie tedesche del periodo.\nL'abbazia venne dissolta nel 1810 durante la mediatizzazione della Germania anche se le ultime monache ebbero il permesso di rimanervi sino alla morte dell'ultima di loro, avvenuta nel 1822. Essa pass\u00f2 quindi al Regno di Baviera che vi fond\u00f2 un seminario secolare. Nel 1862 venne stabilito qui il seminario diocesano.\nNel 1944 i bombardamenti distrussero alcune parti della chiesa e delle costruzioni claustrali, mentre si riuscirono a salvare i documenti della preziosa biblioteca dell'abbazia che vennero trasferiti all'archivio diocesano ove ancora oggi si trovano."}
{"id": "2330856", "revid": "123367887", "url": "https://it.wikipedia.org/wiki?curid=2330856", "title": "Dipartimento della sicurezza interna degli Stati Uniti d'America", "text": "Il Dipartimento della sicurezza interna degli Stati Uniti d'America (in inglese \"United States Department of Homeland Security\") \u00e8 un dipartimento del Gabinetto degli Stati Uniti d'America.\nHa il compito di proteggere il territorio degli Stati Uniti d'America da attacchi terroristici e di rispondere in caso di disastri naturali, con funzioni simili a quelle del Ministero dell'interno italiano.\nStoria.\nIn risposta agli attentati dell'11 settembre 2001, il presidente George W. Bush annunci\u00f2 la formazione di un ufficio di sicurezza interna per coordinare gli sforzi della sicurezza. L'ufficio fu guidato dall'ex governatore della Pennsylvania Tom Ridge, che assunse anche il titolo di assistente al presidente per la sicurezza interna. Ridge cominci\u00f2 il suo lavoro all'Ufficio di sicurezza interna l'8 ottobre 2001.\nIl 25 novembre 2002 venne istituito ufficialmente il Dipartimento della Sicurezza Interna in seguito alla promulgazione dell\"'Act of home security\" (legge sulla sicurezza interna) nel 2002. Con la sua istituzione si intese accorpare in un unico ministero tutte quelle organizzazioni governative e agenzie federali, che facevano riferimento alla sicurezza interna.\nIl 1\u00ba marzo 2003 il Dipartimento ha assorbito il vecchio servizio di immigrazione e naturalizzazione, assumendone i poteri.\nFunzioni.\nLa creazione del dipartimento ha rappresentato una significativa riorganizzazione governativa nella storia degli USA, e delle agenzie federali dall\"'Atto di Sicurezza Nazionale\" del 1947, che incardin\u00f2 i differenti dipartimenti militari sotto un segretario alla difesa e cre\u00f2 il Consiglio per la Sicurezza Nazionale e la CIA.\nMentre il Dipartimento della difesa \u00e8 incaricato delle azioni militari all'estero, il Dipartimento della sicurezza interna lavora entro la sfera civile per proteggere gli Stati Uniti all'interno e all'esterno dei suoi confini. L'obiettivo dichiarato \u00e8 quello di prepararsi, prevenire e rispondere a emergenze interne, in particolare quelle legate al terrorismo. Il Dipartimento di Sicurezza Interna rappresenta anche la fusione di diverse funzioni e responsabilit\u00e0 federali, includendo 22 agenzie governative in una singola organizzazione.\nLa polizia di sicurezza interna \u00e8 coordinata alla Casa Bianca dal Consiglio di sicurezza interna.\nAltri dicasteri con un rilevante ruolo di sicurezza interna sono il Dipartimento della salute e dei servizi umani, quello della Giustizia e quello dell'Energia.\nCon pi\u00f9 di 200.000 dipendenti, il Dipartimento della sicurezza interna \u00e8 il terzo dipartimento pi\u00f9 grande del Gabinetto, dopo il Dipartimento della difesa e quello dei Veterani.\nIl livello di attenzione per la Sicurezza interna.\nIl 12 marzo 2002 venne creato il Sistema di identificazione del livello di sicurezza interna, un codice a colori che indica una scala di pericolo terroristico, come risultato di una direttiva presidenziale che potesse fornire un \"comprensibile ed efficace strumento informativo riguardo al rischio di attacchi terroristici al Governo, allo Stato e alle autorit\u00e0 locali e ai cittadini americani.\"\nAgenzie dipendenti.\nIl \"secret service\".\nDal 2003 dipende dal Dipartimento anche l'United States Secret Service che \u00e8 responsabile della protezione del Presidente USA, del vice e degli ex presidenti, ma si occupa anche di frode finanziaria e criminalit\u00e0 informatica."}
{"id": "2330859", "revid": "144796", "url": "https://it.wikipedia.org/wiki?curid=2330859", "title": "Abbazia di Oberm\u00fcnster", "text": ""}
{"id": "2330867", "revid": "1494169", "url": "https://it.wikipedia.org/wiki?curid=2330867", "title": "Rocca Roveresca", "text": ""}
{"id": "2330869", "revid": "183694", "url": "https://it.wikipedia.org/wiki?curid=2330869", "title": "Venere e Adone (Tiziano Los Angeles)", "text": "Venere e Adone \u00e8 un dipinto a olio su tela (160x196 cm) realizzato tra il 1555 e il 1560 dal pittore italiano Tiziano Vecellio e conservato nella Getty Museum di Los Angeles.\nDescrizione e stile.\nIn \"Venere e Adone\", tratto da Ovidio, Tiziano rappresenta il mito alla sua maniera; non \u00e8 pi\u00f9, infatti, il giovane pittore dei \"Baccanali\": una visione pi\u00f9 pessimistica del rapporto tra uomini e dei si fa strada sempre di pi\u00f9 e costituir\u00e0 il \"leit-motive\" di tutte le \u00abpoesie\u00bb eseguite per il committente imperiale. \u00c8 meglio infatti che uomini e dei non abbiano rapporto tra loro, perch\u00e9 comunque \u00e8 l'uomo a rimetterci: come Adone che, innamorato di Venere la lascer\u00e0 per amore della caccia e andr\u00e0 incontro al suo destino, rappresentato da un cinghiale infuriato.\nRispetto alle diverse versioni della tela, questa si situa nel gruppo \u00abPrado\u00bb, pi\u00f9 vicina cio\u00e8 alla prima versione, conservata appunto al Prado di Madrid, in confronto a quelle del gruppo \u00abFarnese\u00bb, dalla perduta tela posseduta da questa famiglia.\nIl dipinto \u00e8 stato acquistato nel 1992 dal Getty Museum, dopo che l'anno precedente era stato battuto all'asta da Christie's di Londra."}
{"id": "2330881", "revid": "339392", "url": "https://it.wikipedia.org/wiki?curid=2330881", "title": "Repubblica di Sakha-Jacuzia", "text": ""}
{"id": "2330884", "revid": "28473614", "url": "https://it.wikipedia.org/wiki?curid=2330884", "title": "Soggetti federali", "text": ""}
{"id": "2330886", "revid": "599013", "url": "https://it.wikipedia.org/wiki?curid=2330886", "title": "Lars Erik Eriksen", "text": "Biografia.\nNel 1978, ai Mondiali di Lahti, ha vinto la sua prima medaglia iridata, nella staffetta dietro Svezia e Finlandia; \u00e8 arrivato 5\u00ba nella 50\u00a0km vinta da Sven-\u00c5ke Lundb\u00e4ck. Ha partecipato ai XIII Giochi olimpici invernali di ottenendo l'argento nella staffetta dietro all'Unione Sovietica, il 4\u00ba posto nella 50\u00a0km vinta da Nikolaj Zimjatov e due decime posizioni, nella 30\u00a0km e nella 15\u00a0km.\nAi Mondiali di Oslo raggiunge il culmine della sua carriera, vincendo l'oro nella staffetta (con Ove Aunli, P\u00e5l Gunnar Mikkelsplass e Oddvar Br\u00e5), l'argento nella 30\u00a0km dietro a Thomas Eriksson e il bronzo nella 50\u00a0km vinta da Thomas Wassberg. Ai XIV Giochi olimpici invernali di \u00e8 stato 4\u00ba nella staffetta, 6\u00b0 nella 30\u00a0km e 11\u00b0 nella 50\u00a0km.\nIn Coppa del Mondo ha esordito il 9 gennaio 1982 nella gara inaugurale della competizione, la 15\u00a0km di Reit im Winkl (18\u00b0), ha ottenuto il primo podio il 12 febbraio 1983 nella 30\u00a0km di Sarajevo (2\u00b0) e l'unica vittoria il 2 marzo 1984 nella 15\u00a0km di Lahti.\nRiconoscimenti.\nNel 1984 ha ricevuto la prestigiosa Medaglia Holmenkollen insieme a Jacob Vaage e Armin Kogler."}
{"id": "2330887", "revid": "729019", "url": "https://it.wikipedia.org/wiki?curid=2330887", "title": "Abbazia di Petershausen", "text": "L'abbazia di Petershausen (Kloster, Reichskloster o Abtei Petershausen) fu un'abbazia benedettina situata nel villaggio di Petershausen, oggi parte della citt\u00e0 di Costanza, nell'attuale stato del Baden-W\u00fcrttemberg, in Germania.\nStoria.\nL'abbazia venne fondata nel 983 dal Vescovo Gebardo di Costanza, e i suoi primi monaci provenivano dall'abbazia di Einsiedeln. Sotto il governo dell'abate Teodorico (1086 - 1116), vennero introdotte le Riforme di Hirsau. Dal momento che essa si schier\u00f2 dalla parte del pontefice nella Lotta per le investiture, l'abbazia venne chiusa per mano dell'imperatore dal 1103 al 1106.\nNel 1159 la struttura venne quasi completamente distrutta da un incendio e venne ricostruita in forme pi\u00f9 allargate tra il 1162 ed il 1180, ottenendo sotto l'Imperatore Federico II lo status di abbazia imperiale. L'abbazia entr\u00f2 in declino tra il XIII ed il XIV secolo e soffr\u00ec fortemente della riforma protestante, pur sopravvivendo sino al 1802.\nIn quell'anno, con la mediatizzazione dei territori tedeschi, l'abbazia venne dissolta e la sua copiosa biblioteca venne acquistata dall'Universit\u00e0 di Heidelberg. La chiesa venne quindi demolita e le parti rimanenti vennero utilizzate per accogliere un ospedale psichiatrico e una caserma. la struttura ospita il museo di archeologia dello stato del Baden-W\u00fcrttemberg."}
{"id": "2330888", "revid": "6923", "url": "https://it.wikipedia.org/wiki?curid=2330888", "title": "Seat Exeo", "text": ""}
{"id": "2330890", "revid": "486946", "url": "https://it.wikipedia.org/wiki?curid=2330890", "title": "Dipartimento della Sicurezza interna degli Stati Uniti", "text": ""}
{"id": "2330892", "revid": "1543377", "url": "https://it.wikipedia.org/wiki?curid=2330892", "title": "Garc\u00ed Manuel de Carbajal", "text": "Biografia.\nCarbajal nacque in Estremadura, Spagna, ed esplor\u00f2 l'odierna Arequipa come emissario del \"conquistador\" spagnolo Francisco Pizarro.\nPoco dopo la cattura ed esecuzione di Atahualpa e dopo che la conquista dell'impero Inca fosse conclusa, Francisco Pizarro invi\u00f2 numerosi delegati in giro per il Per\u00f9, con l'obbiettivo di fondare nuove citt\u00e0 e consolidare il proprio potere nei nuovi territori. Tra queste spedizioni si trovava quella che avrebbe fondato la citt\u00e0 di Arequipa: la delegazione spagnola, guidata da Carbajal, segu\u00ec il suggerimento di Pizarro e si diresse verso il Per\u00f9 meridionale. Durante l'esplorazione, Carbajal ed i suoi uomini raggiunsero la costa di Caman\u00e1, e vi si insediarono per breve tempo. In poco tempo molti uomini iniziarono a soffrire di febbre ed altre malattie, e quindi decisero di cercare un posto pi\u00f9 sano ed ospitale per abitarci.\nDecisero quindi di dirigersi nell'entroterra, raggiungendo il luogo in cui oggi sorge la cattedrale di Arequipa, piantandovi una croce. Altri storici locali ipotizzano che Carbajal abbia scelto questo luogo per la piazza principale a causa della maestosa vista del vulcano sullo sfondo. Carbajal inizi\u00f2 a progettare la rete stradale come chiestogli da Pizarro.\nAltri lavori in citt\u00e0 furono svolti sotto la guida diretta di Carbajal, in consultazione con Pizarro ed i suoi uomini. Alcuni racconti dicono che lo stesso Pizarro fu ad Arequipa nel 1539 con l'intenzione di partecipare alla sua fondazione, ma dovette ripartire immediatamente per sedere al tavolo delle trattative di pace con Manco II a Yucay (30\u00a0km da Machu Picchu). Dello sviluppo di Arequipa negli anni seguenti si conosce poco. Carbajal, nel frattempo, decise di costruirsi un quartiere residenziale che chiam\u00f2 \"La Mansi\u00f3n del Fundador\", situato sulla riva del fiume Socabaya, nella piccola cittadina di Huasacache (a 20\u00a0km dalla \"Plaza de Armas\", quella della cattedrale).\nNel corso dei secoli la casa and\u00f2 in rovina, ma fu restaurata all'inizio del 1980, ed oggi \u00e8 m\u00e8ta turistica dopo essere passata molte volte di propriet\u00e0. Quando Carbajal mor\u00ec, nessuno seppe dove fu sepolto il corpo, anche se le leggende locali parlando di una sepoltura avvenuta sotto alla cattedrale di Plaza de Armas ad Arequipa, proprio come per Francisco Pizarro a Lima."}
{"id": "2330893", "revid": "287204", "url": "https://it.wikipedia.org/wiki?curid=2330893", "title": "Garci Manuel de Carbajal", "text": ""}
{"id": "2330895", "revid": "256896", "url": "https://it.wikipedia.org/wiki?curid=2330895", "title": "Dipartimento degli Stati Uniti per la Sicurezza interna", "text": ""}
{"id": "2330897", "revid": "2091899", "url": "https://it.wikipedia.org/wiki?curid=2330897", "title": "La casa delle belle addormentate", "text": "La casa delle belle addormentate (\u7720\u308c\u308b\u7f8e\u5973, \"Nemureru bijo\") \u00e8 un romanzo dello scrittore giapponese Kawabata Yasunari, premio Nobel per la letteratura nel 1968. Il testo \u00e8 stato tradotto in italiano nel 1972, nel volume omonimo, che contiene anche altri due racconti. Il tema principale dei testi presenti in questa edizione italiana \u00e8 l'alienazione nelle varie forme, nonch\u00e9 la repressione del desiderio.\nNella sua opera, Kawabata \u00e8 un visitatore abituale di quella parte della coscienza dove si incontrano sesso e pulsioni di morte, aspetto che lo ha talvolta trasformato per i lettori occidentali in un autore di raffinato erotismo.\nTrama.\nUn uomo di 67 anni di nome Eguchi Yoshio, ancora sessualmente attivo, si reca su consiglio di un amico in una casa privata nella quale anziani clienti senza pi\u00f9 desiderio pagano per trascorrere la notte a letto, coricati di fianco a giovanissime ragazze vergini, senza il permesso di avere un rapporto sessuale con le fanciulle. Eguchi si domanda se la ragazza, completamente nuda sotto la coperta e cos\u00ec profondamente addormentata da non essersi ancora svegliata il mattino dopo, abbia preso un sonnifero. Si limita a ammirare la bellezza del suo giovane corpo e a recriminare sulla propria decadenza fisica.\nAl mattino considera esaurita l'esperienza, ma quando dopo due settimane la tenutaria della casa gli telefona per invitarlo, ritorna e questa volta si corica con una ragazza nuova. La tentazione del corpo giovane e fresco \u00e8 troppo forte, cerca di svegliarla ma senza riuscire nell'intento. La prima volta Eguchi \u00e8 venuto per misurarsi con la bruttezza della propria vecchiaia, ma ora pensa che la finalit\u00e0 dell'esperienza consista nel rivivere i ricordi prodotti dalla vicinanza delle giovani. Ed \u00e8 cos\u00ec che, data l'impossibilit\u00e0 di comunicare con le belle artificialmente addormentate, Eguchi inconsapevolmente inizia a ricordare la sua vita sentimentale passata, in particolare una donna con cui in giovent\u00f9 tent\u00f2 una fuga d'amore, e che poi fu costretta dai genitori a sposare un altro uomo.\nLa terza visita alla casa delle belle addormentate avviene solo una settimana dopo la seconda. Ogni volta Eguchi si decide all'ultimo momento, senza preavvertire, e la tenutaria si lamenta che in questo modo non pu\u00f2 procurargli la ragazza che desidera. Stavolta la bella addormentata \u00e8 molto pi\u00f9 giovane delle precedenti, e gli ricorda una precedente avventura: una prostituta quattordicenne che gli era stata procurata durante un viaggio di lavoro.\nL'ultima visita nella casa avviene dopo un fatto tragico, la morte di un anziano cliente mentre era in stanza con una ragazza addormentata; per evitare scandali e inchieste, l'uomo era stato trasportato altrove, ma Eguchi l'ha saputo da un amico. Nella stanza lo attendono due ragazze stavolta; come al solito, l'anziano passa la notte a recriminare sulla propria decadenza fisica, malgrado al contrario degli altri frequentatori della casa si consideri sessualmente attivo. Presagi di morte lo attraversano, immagina il proprio cadavere trasportato di nascosto in un altro luogo.\nPurtroppo per\u00f2 al mattino \u00e8 una delle due ragazze che ha smesso di respirare. Eguchi chiama la tenutaria, che prima nega l'evidenza, poi minimizza la tragedia: \u00abNon si dia pensiero inutilmente. Riposi con comodo. Di ragazze ce n'\u00e8 un'altra, no?\u00bb \nCritica.\n\"La casa delle belle addormentate\" trasporta il lettore in dimensioni distanti dall'esperienza comune, che inducono a una inquietudine senza scampo: definito da Goffredo Parise \u201ccapolavoro della vecchiaia\u201d, si potrebbe anche interpretare come capolavoro della morte, dell'amore, della sessualit\u00e0, della memoria.\nLa casa offre agli anziani clienti la possibilit\u00e0 di avvicinarsi all'amore fisico (e nel caso del protagonista, anche alla morte), oggetto di desiderio e di paura, mediante l'attuazione di una delle pi\u00f9 vertiginose fantasie di dominio mai concepite. Il finale \u00e8 quindi un brusco richiamo alla realt\u00e0 per il lettore, e l'indifferenza burocratica della tenutaria alla morte della bella addormentata produce un trauma inatteso:\nIl romanzo fu originariamente pubblicato in Giappone sul mensile \"Shinch\u014d\" in sei puntate da gennaio a giugno 1960, e poi ancora in undici puntate da gennaio a novembre 1961; in questo stesso mese apparve per la prima volta in volume presso la casa editrice Shinch\u014dsha, con la divisione definitiva i cinque capitoli, ognuno dei quali contiene una visita di Eguchi Yoshio nella casa delle belle addormentate.\nAdattamenti.\nL'opera \u00e8 stata adattata per il teatro dal drammaturgo americano David Henry Hwang. Inoltre, ha ispirato \"Memoria delle mie puttane tristi\" di Gabriel Garc\u00eda M\u00e1rquez."}
{"id": "2330910", "revid": "762947", "url": "https://it.wikipedia.org/wiki?curid=2330910", "title": "Accademia Cesarea Leopoldina", "text": "La Accademia Cesarea Leopoldina (in tedesco \"Deutsche Akademie der Naturforscher Leopoldina\", in latino \"Sacri Romani Imperii Academia Caesarea Leopoldino-Carolina Naturae Curiosorum\"), \u00e8 un'accademia istituita nel 1652 ad opera di Iohannes Laurentius Bausch, Iohannes Michael Fehr, Balthasar Metzger e Georgius Balthasar Wohlfahrt e prende il nome dall'Imperatore del Sacro Romano Impero Leopoldo I d'Asburgo. \u00c8 la pi\u00f9 antica societ\u00e0 scientifica e medica nel mondo di lingua tedesca e la pi\u00f9 antica accademia permanente di scienze naturali del mondo.\nInizialmente un istituto privato, a partire dal 2008 \u00e8 diventata un'accademia nazionale e ha il patrocinio del Presidente federale della Germania. L'idea alla base dell'istituzione di un'accademia nazionale era quella di creare un'istituzione pubblica che, indipendentemente dagli interessi economici o politici, si occupasse scientificamente di importanti questioni sociali future, comunicasse i risultati alla politica e al pubblico e rappresentasse tali questioni a livello nazionale e internazionale.\nTra i pi\u00f9 illustri membri si possono annoverare Wilhelm Jacob van Bebber, Marie Curie, Max Planck, Otto Hahn e Albert Einstein.\nAttualmente ha sede ad Halle, in Sassonia."}
{"id": "2330912", "revid": "1782831", "url": "https://it.wikipedia.org/wiki?curid=2330912", "title": "Riconoscimenti accessori al campionato mondiale di calcio Under-20", "text": "Al termine di ogni edizione del campionato mondiale di calcio Under-20 vengono Castegnato \nalcuni premi ai migliori calciatori e squadre a seconda di specifiche categorie.\nAttualmente sono previsti quattro premi:\nPallone d'oro.\nIl Pallone d'oro (\"Pallone d'oro adidas\" per ragioni di sponsorizzazione, in inglese \"adidas Golden Ball\") viene assegnato al miglior giocatore di ogni edizione della Coppa del Mondo Under-20. Il comitato tecnico della FIFA stila una corta lista di candidati dove dei rappresentanti dei \"media\" voteranno il vincitore. Il secondo e terzo classificato in base al numero di voti ricevono rispettivamente il \"Pallone d'argento\" e il \"Pallone di bronzo\".\nScarpa d'oro.\nLa Scarpa d'oro (\"Scarpa d'oro adidas\" per ragioni di sponsorizzazione, in inglese \"adidas Golden Boot\" dal 2011 e \"adidas Golden Shoe\" fino al 2009) viene assegnata al miglior marcatore di ogni fase finale dei Mondiali Under-20.\nNel caso in cui due o pi\u00f9 giocatori segnino lo stesso numero di gol la classifica viene stilata prendendo in considerazione il numero di assist realizzati. In caso di ulteriore pareggio vengono considerato il minor numero di minuti giocati.\nIl secondo e terzo classificato ricevono rispettivamente la \"Scarpa d'argento\" e la \"Scarpa di bronzo\".\nGuanto d'oro.\nIl Guanto d'oro (\"Guanto d'oro adidas\" per ragioni di sponsorizzazione, in inglese \"adidas Golden Glove\") viene assegnato dal 2009 al miglior portiere di ogni fase finale dei Mondiali Under-20.\nPremio FIFA Fair Play.\nIl Premio FIFA Fair Play (in inglese \"FIFA Fair Play Award\") viene assegnato alla squadra pi\u00f9 corretta di ogni fase finale dei Mondiali Under-20 in base ai criteri definiti dal \"FIFA Fair Play Committee\"."}
{"id": "2330917", "revid": "767487", "url": "https://it.wikipedia.org/wiki?curid=2330917", "title": "Il mare (film 1962)", "text": "Il mare \u00e8 un film drammatico del 1962 di Giuseppe Patroni Griffi con Fran\u00e7oise Pr\u00e9vost, Umberto Orsini, Dino Mele.\nTrama.\nIl film narra di una scabrosa tensione amorosa, ambientata a Capri, tra un attore ed una donna in vacanza, quando subentra un giovane del luogo."}
{"id": "2330919", "revid": "149485", "url": "https://it.wikipedia.org/wiki?curid=2330919", "title": "Astronomican", "text": ""}
{"id": "2330924", "revid": "88740", "url": "https://it.wikipedia.org/wiki?curid=2330924", "title": "Watling", "text": ""}
{"id": "2330925", "revid": "22356", "url": "https://it.wikipedia.org/wiki?curid=2330925", "title": "Hatzegopteryx", "text": ""}
{"id": "2330927", "revid": "36426", "url": "https://it.wikipedia.org/wiki?curid=2330927", "title": "Scultura altomedioevale", "text": ""}
{"id": "2330929", "revid": "62004", "url": "https://it.wikipedia.org/wiki?curid=2330929", "title": "G'ol\u00e8! (album)", "text": ""}
{"id": "2330932", "revid": "287204", "url": "https://it.wikipedia.org/wiki?curid=2330932", "title": "Guanahani", "text": ""}
{"id": "2330934", "revid": "1452073", "url": "https://it.wikipedia.org/wiki?curid=2330934", "title": "Processo Weldon", "text": "Il processo Weldon \u00e8 un processo chimico sviluppato nel 1870 da Walter Weldon per riciclare il diossido di manganese usato allora per la fabbricazione del cloro. \nLa reazione del diossido di manganese (MnO2) con acido cloridrico (HCl) produceva uno scarto di cloruro manganoso (MnCl2). Questo veniva trattato con calce, vapore e ossigeno, per formare quello che Weldon chiamava manganito di calcio:\nIl manganito di calcio cos\u00ec ottenuto era fatto reagire con HCl per formare cloro:\nIn questo modo il composto di manganese veniva riciclato, e l'unico sottoprodotto da scartare era CaCl2.\nAttualmente questo processo non \u00e8 pi\u00f9 in uso, e il cloro viene prodotto per via elettrolitica."}
{"id": "2330935", "revid": "93436", "url": "https://it.wikipedia.org/wiki?curid=2330935", "title": "Guanahan\u00ed", "text": ""}
{"id": "2330938", "revid": "339392", "url": "https://it.wikipedia.org/wiki?curid=2330938", "title": "Repubblica federale della Federazione russa", "text": ""}
{"id": "2330943", "revid": "767487", "url": "https://it.wikipedia.org/wiki?curid=2330943", "title": "Comunit\u00e0 montana del Casentino", "text": "La Comunit\u00e0 montana del Casentino \u00e8 un organo istituzionale che raggruppa al suo interno 12 comuni della Provincia di Arezzo che costituisco una delle 4 vallate aretine, il Casentino. La sede istituzionale dell'organo \u00e8 a Poppi in localit\u00e0 Ponte a Poppi, via Roma 203."}
{"id": "2330944", "revid": "1543377", "url": "https://it.wikipedia.org/wiki?curid=2330944", "title": "Japanese slipper", "text": "Il Japanese slipper \u00e8 un cocktail creato nel 1984 da Jean-Paul Bourguignon a Melbourne. Questo cocktail dal colore verdastro, dovuto alla presenza di Midori e limone, viene bevuto solitamente come digestivo.\nPreparazione.\nGli ingredienti vengono versati e agitati nello shaker. Viene servito in una coppetta da cocktail precedentemente raffreddata. "}
{"id": "2330950", "revid": "287204", "url": "https://it.wikipedia.org/wiki?curid=2330950", "title": "Jean-Emile Charon", "text": ""}
{"id": "2330953", "revid": "1318658", "url": "https://it.wikipedia.org/wiki?curid=2330953", "title": "Abbazia di Quedlinburg", "text": "L'abbazia di Quedlinburg fu un'abbazia tedesca con sede nell'omonima citt\u00e0. L'abbazia \u00e8 inserita nell'itinerario Culturale del Consiglio d'Europa Transromanica.\nStoria.\nL'abbazia, ex castello carolingio, venne fondata nel 936 su un territorio di propriet\u00e0 della Regina Matilde, passato poi a suo figlio Ottone I, divenuto imperatore ed essa comprendeva il castello di e la montagna di Quedlinburg. Fu probabilmente questa origine come monastero istituito dalla famiglia imperiale che fece s\u00ec che l'abbazia crescesse velocemente ed in breve tempo, godendo di molte ricchezze. Enrico I di Sassonia \u00e8 sepolto nella sua cripta.\nAll'abbazia venne concesso il titolo di abbazia imperiale e di lei si sa che era sede di una comunit\u00e0 di figlie non maritate dell'aristocrazia tedesca anche se non viene indicato l'ordine di appartenenza. Esistevano gi\u00e0 a quel tempo altre grandi abbazie femminili in Germania come quella di Herford o di Gandersheim, ma la stessa regina Matilde volle privilegiare questa struttura divenendone badessa alla morte del marito.\nL'abbazia divenne nota nel Medioevo per i numerosi prodotti d'artigianato che si sviluppavano qui grazie appunto alle monache che vi risiedevano, oltre alla redazione degli Annali, divenuti, tra l\u2019altro, celebri e per le numerose saghe cui si fa riferimento e perch\u00e9 viene citato per la prima volta il nome Lituania. Dopo alcune discussioni tra la citt\u00e0 di Quedlinburg e la locale Diocesi di Halberstadt, il vescovo di quest'ultima decise di concedere alla casata reale di Sassonia il patrocinio su questa abbazia, grazie anche all'influenza della badessa di quel tempo, Edvige, sorella di Ernesto ed Alberto di Sassonia, reggenti di quelle terre (1477).\nNel 1697 queste terre, comprensive dell'abbazia, passarono sotto il dominio del Brandeburgo e dal 30 gennaio del 1698 passarono alla Prussia.\nDopo la secolarizzazione, tra il 1802 ed il 1803, l'abbazia entr\u00f2 nei possedimenti del Principato di Quedlinburg, creato dalla Prussia, per poi passare dal 1807 al 1814 al Regno di Vestfalia, di stampo napoleonico. Successivamente fece ritorno entro i confini del Regno di Prussia.\nLa chiesa abbaziale, dedicata ai Santi Dionigi e Servazio, \u00e8 ancora oggi presente e si slancia come un'architettura di stampo romanico e venne costruita a partire dal 997, per poi essere terminata nel 1021.\nA partire dal 1540 l'abbazia assunse i connotati di un luogo di culto luterano. L'ultima badessa fu Sofia Albertina, principessa di Svezia."}
{"id": "2330955", "revid": "15756", "url": "https://it.wikipedia.org/wiki?curid=2330955", "title": "Diocesi di Halberstadt", "text": "La diocesi di Halberstadt () \u00e8 una sede soppressa della Chiesa cattolica in Germania.\nTerritorio.\nLa diocesi era situata nel territorio dell'odierno land tedesco della Sassonia-Anhalt. Si estendeva a nord fino alle vallate dell'Aller e dell'Ohre, ad est fino all'Elba e alla Saale, ad ovest fino al fiume Oker, a sud-ovest fino alle terre bagnate dai fiumi Unstrut, Helme e Wipper, e a sud fino a Merseburg e Zeitz.\nLa diocesi comprendeva gli antichi gau sassoni di Balsamgau, Derlingau, Harzgau, Schwabengau e Hassegau, e la parte occidentale di Nordth\u00fcringgau. Confinava a nord con le diocesi di Verden e di Havelberg, ad est con quelle di Brandeburgo, di Magdeburgo e di Merseburg, a sud con la diocesi di Naumburg e l'arcidiocesi di Magonza, e ad ovest con la diocesi di Hildesheim.\nSede episcopale era la citt\u00e0 di Halberstadt, dove fungeva da cattedrale la chiesa dei Santi Stefano e Sisto.\nA partire dal XIII secolo, il territorio diocesano era suddiviso in 13 arcidiaconati, saliti a 37 alla fine del Quattrocento.\nAbbazie.\nLa diocesi comprendeva numerose abbazie, che furono per lo pi\u00f9 soppresse o secolarizzate durante la riforma protestante. Tra queste si ricordano:\nStoria.\nDopo trent'anni di guerra per sottomettere i Sassoni, Carlo Magno dette avvio all'opera di cristianizzazione e di evangelizzazione del popolo ancora pagano. Attorno agli anni 780-781 fu istituito un centro missionario, per l'area a nord dello Harz, a Seligenstadt, l'odierna Osterwieck. Qui, attorno all'804, l'attivit\u00e0 missionaria fu affidata a Hildegrim, vescovo di Ch\u00e2lons, e al fratello Ludgero, abate di Werden. Hildegrim \u00e8 riconosciuto dalla tradizione come primo vescovo di Halberstadt.\nLa diocesi \u00e8 menzionata per la prima volta in un diploma del 2 settembre 814, nel quale l'imperatore Ludovico il Pio conferm\u00f2 il trasferimento del centro missionario da Seligenstadt ad Halberstadt, gi\u00e0 deciso da Carlo Magno, sottomettendo la nuova diocesi alla provincia ecclesiastica di Magonza. La diocesi gioc\u00f2 un ruolo importante nella politica imperiale di germanizzazione di queste terre, fino a quando nel 968 fu eretta l'arcidiocesi di Magdeburgo, con territorio ricavato da quello di Halberstadt. Nello stesso tempo cedette un'altra porzione di territorio a vantaggio dell'erezione della diocesi di Merseburg.\nTra X e XI secolo la citt\u00e0 ottenne i diritti cittadini ed i vescovi acquisirono sempre pi\u00f9 poteri amministrativi e giudiziari, all'origine del principato ecclesiastico, formatosi pienamente all'epoca del vescovo Ulrich (\u2020 1181).\nL'attuale cattedrale, in stile gotico, fu iniziata a partire dal 1236 e venne consacrata nel 1491.\nGebhard von Hoym, dimessosi nel 1479, fu l'ultimo vescovo di Halberstadt. In seguito la sede fu data in amministrazione agli arcivescovi di Magdeburgo, che per lo pi\u00f9 erano principi, alcuni dei quali non ricevettero mai gli ordini sacri. La diocesi di fatto era governata spiritualmente dai vescovi ausiliari.\nA partire dal 1521 si diffuse anche nella diocesi di Halberstadt la riforma luterana, nella quale ebbe causa indiretta il principe-vescovo Alberto di Hohenzollern: gi\u00e0 arcivescovo di Magdeburgo e vescovo di Halberstadt, nel 1514 ottenne anche l'elezione ad arcivescovo elettore di Magonza: la vendita di indulgenze promossa per pagare alla Sede Apostolica i diritti dovuti, suscit\u00f2 forte indignazione e caus\u00f2 la pubblicazione delle 95 tesi da parte di Martin Lutero. La riforma si diffuse tuttavia lentamente nella diocesi di Halberstadt; la prima parrocchia luterana nella citt\u00e0 episcopale risale agli anni 40 del XVI secolo\nNel 1566 mor\u00ec Sigismondo di Brandeburgo, l'ultimo prelato di Magdeburgo ad amministrare la diocesi. In seguito il capitolo elesse amministratore Enrico Giulio di Brunswick-L\u00fcneburg, che aveva solo 2 anni. Raggiunta la maggiore et\u00e0 nel 1591 pass\u00f2 al luteranesimo e impose in tutta la diocesi la riforma protestante. Successivamente il capitolo elesse come amministratori altri principi protestanti, che non vennero riconosciuti dalla Santa Sede. La riforma non fece per\u00f2 grandi progressi: restarono cattolici la maggioranza dei canonici del capitolo e dei fedeli di Halberstadt; i gesuiti pensarono addirittura di aprirvi una comunit\u00e0.\nL'ultimo amministratore cattolico fu Leopoldo Guglielmo d'Austria, eletto nel 1627 e confermato nel 1635; cerc\u00f2 invano di imporre la controriforma cattolica nella diocesi. Tuttavia gi\u00e0 con la morte di Sigismondo di Brandeburgo la diocesi \"de facto\" non esisteva pi\u00f9; il principato vescovile fu soppresso con la pace di Vestfalia nel 1648.\nI cattolici tuttavia non scomparirono completamente e fu garantita la situazione esistente al 1624: la presenza di cattolici all'interno del capitolo della cattedrale e nei capitoli delle altre collegiate dell'antica diocesi; la sopravvivenza di 11 conventi e monasteri cattolici; diverse piccole comunit\u00e0 della diaspora cattolica. Tutte queste realt\u00e0 furono sottomesse, a partire dal 1667, all'autorit\u00e0 dei vicari apostolici della Germania settentrionale."}
{"id": "2330956", "revid": "22356", "url": "https://it.wikipedia.org/wiki?curid=2330956", "title": "Jeholopterus", "text": ""}
{"id": "2330957", "revid": "111325", "url": "https://it.wikipedia.org/wiki?curid=2330957", "title": "Criminali", "text": ""}
{"id": "2330960", "revid": "339392", "url": "https://it.wikipedia.org/wiki?curid=2330960", "title": "Repubbliche autonome della Federazione Russa", "text": ""}
{"id": "2330962", "revid": "17654", "url": "https://it.wikipedia.org/wiki?curid=2330962", "title": "Patriziato", "text": ""}
{"id": "2330963", "revid": "6923", "url": "https://it.wikipedia.org/wiki?curid=2330963", "title": "Scot Racing", "text": "Scot Racing \u00e8 stata una squadra motociclistica che competeva nelle gare del motomondiale.\nHa preso parte a molte edizioni del motomondiale con diverse denominazioni dovute a varie sponsorizzazioni. Nel 2002 e nel 2003 partecipa alla classe 125 con il nome di \"Team Scot\", nel 2004 si iscrive come \"Kopron Team Scot\" sempre in 125cc, nel 2005 si sposta in 250cc riprendendo la denominazione di \"Team Scot\", nel 2006 partecipa sia alla 125cc che alla 250cc con il nome di \"Humangest Racing\", nel 2007 ancora nelle stesse due classi, ritorna alla denominazione \"Kopron Team Scot\", nel 2008 per iscriversi alla MotoGP decide di fondersi con il team JiR cambiando nome in JiR Team Scot MotoGP, nel 2009 ritorna ad essere un team autonomo scindendosi dal team JiR ma continuando comunque in MotoGP, nel 2010 come \"RSM Team Scot\" \u00e8 iscritto solo alla Moto2.\nStoria.\nLa nascita del team risale al 1992 e dal 1994 partecipa alle competizioni del motomondiale, sempre utilizzando modelli Honda nelle varie categorie.\nDal 2002 al 2008 annovera tra le sue file Andrea Dovizioso che viene fatto debuttare nella classe 125 e, dopo aver conquistato il titolo mondiale del 2004, viene portato alla categoria superiore della classe 250 fino al 2007.\nAll'inizio del motomondiale 2008 si fonde con il team JiR e fa gareggiare sempre Dovizioso nella MotoGP ma, al termine della stagione, si divide nuovamente e ritorna ad essere un team indipendente.\nNel 2009 schiera Y\u016bki Takahashi nella classe MotoGP ed Hiroshi Aoyama e Raffaele De Rosa nella classe 250. Dal GP di Catalogna una seconda RC212V, nella classe MotoGP, viene affidata a G\u00e1bor Talm\u00e1csi.\nIl 2 luglio 2009, con un comunicato stampa annuncia che, per problematiche economiche, dal GP degli Stati Uniti d'America l'unico pilota in MotoGP resta G\u00e1bor Talm\u00e1csi.\nNel 2010 partecipa alla Moto2 con la propria moto, la Scot Force GP210, e con la coppia di piloti formata da Alex De Angelis e Niccol\u00f2 Canepa, ma si ritira nel corso della stagione per problemi finanziari.\nNel 2011 la Force srl, societ\u00e0 di propriet\u00e0 di Cirano Mularoni che controllava il team, viene posta in liquidazione a causa di insolvenza con le banche, costringendo la squadra alla chiusura.\nRisultati in MotoGP.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\""}
{"id": "2330966", "revid": "641453", "url": "https://it.wikipedia.org/wiki?curid=2330966", "title": "Adriano Gerlin da Silva", "text": "Carriera.\nClub.\nAstro nascente del calcio brasiliano nei primi anni novanta, gioc\u00f2 in Svizzera, nel Neuchatel Xamax, che lo aveva notato nel Guarani a 18 anni. Successivamente torn\u00f2 in Brasile, dove gioc\u00f2 per squadre come N\u00e1utico, Sport e San Paolo.\nNel 2005 fond\u00f2, insieme al fratello Juliano, il club dell'Oeste Paulista Futebol Clube, con sede a Presidente Prudente, nel quale ricopre il doppio incarico di presidente e giocatore.\nNazionale.\nCon la Nazionale di calcio del Brasile ha giocato e vinto il , premiato anche come miglior giocatore del torneo. Ha anche partecipato al campionato mondiale di calcio Under-17 1991, chiudendo la competizione come miglior marcatore."}
{"id": "2330969", "revid": "599013", "url": "https://it.wikipedia.org/wiki?curid=2330969", "title": "Marcus Williams", "text": ""}
{"id": "2330976", "revid": "767487", "url": "https://it.wikipedia.org/wiki?curid=2330976", "title": "Detestor", "text": "I Detestor sono una band death metal proveniente da Genova, Italia.\nBiografia.\nIl gruppo nasce come band thrashcore nel 1986 per iniziativa di Rigel, successivamente batterista degli Antropofagus. Dopo l'uscita del primo demo \"I Detest You\" la formazione viene rivoluzionata ed il gruppo si orienta verso sonorit\u00e0 death metal.\nIl secondo demo \"Wasted Soul\"\" esce nel maggio del '92.\nInizia un periodo in cui il gruppo si fa conoscere sempre maggiormente e, dopo la partecipazione al CD compilation \"Nightpieces 3\" della Dracma Records, suonano in diverse occasioni e sui palchi di tutta Italia con gruppi quali Sadist, Extrema, e molti altri.\nNel 1994 esce il terzo demo, \"Dark Reality\" e nel novembre dell'anno successivo vede la luce per la Dracma Records, il primo album \"In the Circle of Time\" che ottenne un buon successo di critica. Dopo un tour italiano, i Detestor si esibiscono in giro per l'Europa di supporto a Malevolent Creation e Vader.\nNel febbraio del 1997 esce il secondo album intitolato \"Red Sand\". Segue il tour italiano denominato \"Italian Assault 2\", cui prendono parte anche Sadist e Necromass.\nPer sopravvenute divergenze stilistiche, tre componenti escono dalla band per formare un nuovo gruppo orientato verso il crossover, mentre il batterista Rigel ed il cantante Jaiko decidono di riprendere in mano le sonorit\u00e0 di \"In the Circle of Time\" riadottando il vecchio logo e ricostituendo la formazione. Il lavoro della band cos\u00ec ristrutturata si concretizza con la pubblicazione dell'Ep \"Ego\" nel 1999, promosso con un tour in Italia.\nNel 2001, quando erano gi\u00e0 cominciate le lavorazioni al nuovo album dal titolo \"Fulgor\", la band si scioglie.\nDopo una pausa di alcuni anni, nel 2008 la Dracma Records contatta la band per invitarla a riunirsi in occasione del ventennale della label torinese celebrato con un concerto a cui partecipano tutte le band che hanno segnato la storia della casa discografica. A due anni da quest'esperienza, nel 2010 Loris e Ale P., rispettivamente chitarrista e bassista nell'ultima formazione del 2001, promuovono una nuova riunione del gruppo con l'obiettivo di portare a termine le registrazioni di Fulgor. Nella nuova formazione Jaiko e Niki si alternano alla voce, mentre la batteria registrata in studio da Rigel \u00e8 suonata dal vivo dal nuovo batterista L.O.Fog. Prodotto da Buil2kill records, \"Fulgor\" vede la luce nel giugno del 2011."}
{"id": "2330977", "revid": "28592", "url": "https://it.wikipedia.org/wiki?curid=2330977", "title": "Lingua Iranica", "text": ""}
{"id": "2330981", "revid": "1117982", "url": "https://it.wikipedia.org/wiki?curid=2330981", "title": "Eubulo (commediografo)", "text": "Biografia.\nEubulo, ateniese del demo di Cetto, viene ricordato da \"Suda\" come autore di passaggio tra la commedia antica e la commedia di mezzo. Inoltre, da fonti epigrafiche risulta vincitore sei volte alle Lenee, probabilmente per la prima volta a partire dal 376 a.C. circa.\nCommedie.\nDi Eubulo restano una cinquantina di titoli e 150 frammenti:\nUna notizia, peraltro abbastanza confusa, in uno scolio a Platone sembra suggerire che alcuni dei suoi drammi fossero prodotti da Filippo, figlio di Aristofane. Inoltre, l'attacco personale non era risparmiato da Eubulo, che, a quanto emerge dai frammenti, critic\u00f2 Filocrate, Callimedonte, Cidia e Dionisio I di Siracusa."}
{"id": "2330985", "revid": "287204", "url": "https://it.wikipedia.org/wiki?curid=2330985", "title": "Giuseppe Cino", "text": "Fu uno dei massimi esponenti del Barocco leccese.\nDiscendente dalla famiglia nobiliare dei Cino, contribu\u00ec alla diffusione dello stile barocco anche fuori dall'Urbe.\nOpere.\nA Lecce progett\u00f2, a partire dalla met\u00e0 del XVII secolo (e continuando sulla ricerca stilistica di Giuseppe Zimbalo), la chiesa di Santa Chiara, il cui disegno gli \u00e8 stato attribuito. \nAlla prima met\u00e0 del XVIII secolo risalgono anche la chiesa delle Alcantarine e la chiesa del Carmine, sulle quali lavor\u00f2 fino alla sua morte. Successe allo Zimbalo nell'edificazione del Palazzo dei Celestini alla fine del Seicento e tra il 1694 e il 1709 progett\u00f2 il Seminario su commissione di Antonio Pignatelli, all'epoca vescovo di Lecce.\nAttivo anche al di fuori del principale centro salentino, il Cino \u00e8 il probabile autore della Chiesa di Sant'Anna (1683-1699) a Mesagne (BR).\nFu autore di \"Memorie\", libro di trattazione cronistica su fatti accaduti dal 1656 al 1719 a Lecce."}
{"id": "2330990", "revid": "111325", "url": "https://it.wikipedia.org/wiki?curid=2330990", "title": "Il mistero della pietra azzurra", "text": ""}
{"id": "2331003", "revid": "4106", "url": "https://it.wikipedia.org/wiki?curid=2331003", "title": "Fromesta", "text": ""}
{"id": "2331007", "revid": "986213", "url": "https://it.wikipedia.org/wiki?curid=2331007", "title": "Garc\u00eda Guerra", "text": "Biografia.\nVest\u00ec gli abiti dei domenicani nel monastero spagnolo di San Pablo de Valladolid, dove fu priore e capo della provincia. Nel 1607 Filippo III lo nomin\u00f2 arcivescovo di Citt\u00e0 del Messico.\nNel 1611 una lettera spedita dalla Spagna ordinava al vicer\u00e9, Luis de Velasco di tornare in patria per occuparsi del Consiglio delle Indie, e nominava Garc\u00eda Guerra al ruolo di vicer\u00e9. La lettera precisava che Velasco sarebbe rimasto vicer\u00e9 fino al momento esatto della sua partenza, che avvenne il 10 giugno, mentre l'arcivescovo Guerra si ritir\u00f2 a Tacubaya ad attendere notizie dell'avvenuta partenza per Veracruz.\nLa notizia giunse il 18 giugno, ed il giorno seguente Guerra fece l'entrata solenne nella capitale. Fu caricato su un carro regale, sotto un baldacchino i cui pali erano portati dai consiglieri cittadini, a piedi e vestiti con velluti porpora. Ad accompagnare l'arcivescovo c'erano i membri della Audiencia e dei tribunali, gli ufficiali reali, ed i residenti nobili e ricchi della colonia. La processione fece una prima sosta presso la cattedrale, dove fu suonato un solenne Te Deum, e quindi prosegu\u00ec verso il palazzo vicereale, dove Guerra assunse l'incarico.\nCome vicer\u00e9, si sforz\u00f2 di recuperare i fondi necessari al miglioramento del sistema di drenaggio di Citt\u00e0 del Messico, e di convincere i nativi spagnoli a restituire le terre agli indiani. Non ebbe successo nel primo compito. Ricevette un resoconto scientifico dal famoso matematico Ildefonso Arias, secondo cui il progetto non avrebbe mai funzionato a causa dei condotti sotterranei che si collegavano al R\u00edo Acolhuac\u00e1n. Anche il secondo obbiettivo non ebbe successo, a causa del poco tempo a disposizione e della forte resistenza dei proprietari delle encomienda e dei latifundio.\nIl 20 agosto 1611 un terremoto provoc\u00f2 molti danni alla capitale, ed alcuni nelle province. Molti edifici furono distrutti.\nNon molto tempo dopo essere diventato vicer\u00e9, Guerra pat\u00ec un infortunio scendendo dalla propria carrozza. Fu operato senza successo, e mor\u00ec nel 1612. Fu sepolto con una maestosa cerimonia nella cattedrale di Citt\u00e0 del Messico. In seguito alla sua morte l'Audiencia assunse il governo, fino all'arrivo di un sostituto. Pochi giorni dopo l'Audiencia sed\u00f2 una cospirazione dei neri, impiccando ventinove uomini e quattro donne.\nSuccessione apostolica.\nLa successione apostolica \u00e8:"}
{"id": "2331008", "revid": "287204", "url": "https://it.wikipedia.org/wiki?curid=2331008", "title": "Garcia Guerra", "text": ""}
{"id": "2331010", "revid": "1833487", "url": "https://it.wikipedia.org/wiki?curid=2331010", "title": "Ryan (Oklahoma)", "text": "Ryan \u00e8 un comune (\"town\") degli Stati Uniti d'America della contea di Jefferson nello Stato dell'Oklahoma. La popolazione era di 816 abitanti al censimento del 2010.\nGeografia fisica.\nRyan \u00e8 situata a (34.021679, -97.954300).\nSecondo lo United States Census Bureau, ha un'area totale di .\nLa comunit\u00e0 incorporata di Ryan si trova nella parte sud-occidentale della contea di Jefferson e si trova circa due miglia a nord del Red River all'incrocio tra l'U.S. Route 81 e la State Highway 32. La citt\u00e0 si trova 11 miglia a sud di Waurika e 115 miglia a sud da sud-ovest da Oklahoma City.\nStoria.\nLa citt\u00e0 prende questo nome in onore del rancher Stephen W. Ryan, un nativo dell'Arkansas che si stabil\u00ec vicino alla presente Ryan nel 1875.\nCome risultato del suo matrimonio con una donna della trib\u00f9 dei Chickasaw, Ryan acquis\u00ec vasti terreni nell'attuale contea di Jefferson, poi una parte della contea di Pickens, Nazione Chickasaw, Territorio indiano. Quando la Chicago, Rock Island and Pacific Railroad costru\u00ec una stazione sulla terra di Ryan nel 1892, pianific\u00f2 il sito della citt\u00e0 e gli diede questo nome. Nel giugno 1890, fu creato un ufficio postale in questa localit\u00e0, e la sua casa, costruita intorno al 1877, fu la prima abitazione della comunit\u00e0.\nI delegati presenti alla convenzione costituzionale del 1906 scelsero Ryan come capoluogo della contea di Jefferson. La citt\u00e0 perse questa distinzione nel febbraio 1912 quando gli elettori della contea scelsero Waurika come capoluogo della contea. Ryan si svilupp\u00f2 come comunit\u00e0 agricola e di ranch. I rancher locali allevavano bovini e maiali e gli agricoltori producevano cotone, mais e grano. L'industria della frutta era un'impresa prosperosa, con pere, pesche, mele, prugne e fragole che erano coltivate in abbondanza.\nUn incendio distrusse quasi tutta Ryan nel dicembre del 1895. Gli abitanti ricostruirono la citt\u00e0 e nel 1908 la comunit\u00e0 possedeva 30 aziende, tra cui due banche, un hotel, una sgranatrice di cotone, due depositi di legname, un mulino di cereali e un mulino ad olio di cotone. Nel 1930, gli abitanti godevano di un miglio di strade asfaltate, due scuole, trecento collegamenti telefonici e una linea di autobus.\nNel 1907, Ryan possedeva 1,115 abitanti. La popolazione della citt\u00e0 raggiunse i 1,379 abitanti nel 1920 e poi scese. I censimenti del 1940 e del 1950 riportarono rispettivamente una popolazione di 1,115 e 1,019 abitanti. La popolazione scese a 978 abitanti nel 1960. Nel 1980, la citt\u00e0 possedeva 1,083 abitanti, e scese a 894 abitanti nel 2000.\nMentre Ryan entr\u00f2 nel XXI secolo, quattro chiese protestanti e una chiesa cattolica, e due scuole elementari e secondarie erano a disposizione del pubblico. Le scuole pubbliche di Ryan e la Ryan Nursing Home erano i principali datori di lavoro della citt\u00e0. Il settimanale \"Ryan Leader\", l'unico giornale della comunit\u00e0 nel 2003, nacque come \"Ryan Record\" nel 1894.\nSociet\u00e0.\nEvoluzione demografica.\nSecondo il censimento del 2010, la popolazione era di 816 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'85,29% di bianchi, lo 0,74% di afroamericani, il 2,94% di nativi americani, lo 0,12% di asiatici, il 6,37% di altre razze, e il 4,53% di due o pi\u00f9 etnie. Ispanici o latinos di qualunque razza erano il 14,83% della popolazione."}
{"id": "2331012", "revid": "256896", "url": "https://it.wikipedia.org/wiki?curid=2331012", "title": "Studenti FIDAE", "text": ""}
{"id": "2331013", "revid": "2056951", "url": "https://it.wikipedia.org/wiki?curid=2331013", "title": "Barbaro dominio", "text": "Barbaro dominio (noto anche con il sottotitolo Processo a 500 parole esotiche) \u00e8 un libro scritto da Paolo Monelli e pubblicato da Hoepli nel 1933, che raccoglie in un volume gli articoli della rubrica \"Una parola al giorno\", apparsi quotidianamente sul giornale torinese \"la Gazzetta del Popolo\" dal marzo del 1932 al marzo del 1933.\nGli articoli sono dedicati al rigetto (motivato da ragioni fonetiche, etimologiche o moralistiche) di singoli forestierismi che minacciavano all'epoca la \"pulizia\" della lingua italiana. Ma il tono non \u00e8 mai serioso, bens\u00ec brillante e caratterizzato da un \u00abpiglio ironico\u00bb. Questo atteggiamento trovava pieno appoggio nella politica nazionalista perseguita dal Regime fascista, cui l'autore ostenta una piena adesione:\nTuttavia la censura dei barbarismi non era cominciata con il fascismo: infatti l'opera di Monelli si inserisce nel solco di una secolare tradizione lessicografica di repertori rivolti a combattere e a tentare di surrogare i forestierismi e i neologismi. Per l'Ottocento si ricordano il \"Vocabolario di parole e di modi errati\" di Filippo Ugolini (Firenze, 1855); il \"Lessico della corrotta italianit\u00e0\" di Fanfani e Arl\u00eca (Milano, 1877); i \"Neologismi buoni e cattivi\" di Rigutini (Roma, 1886), poi aggiornato e ripubblicato da Cappuccini nel 1926. Nel 1939 \"Barbaro dominio\" sar\u00e0 seguito dal \"Dizionario di esotismi\" di Antonio J\u00e0cono (Firenze, 1939).\nIl titolo dell'opera fa riferimento al \u00abbarbaro dominio\u00bb degli stranieri sull'Italia stigmatizzato da Niccol\u00f2 Machiavelli in calce al suo \"Principe\". La citazione da Machiavelli richiama per intertestualit\u00e0 la teoria sui forestierismi esposta dal segretario fiorentino nel \"Discorso o dialogo intorno alla nostra lingua\" (1524-5). Secondo Machiavelli:\nIn effetti, il principale bersaglio di Monelli fu l'uso di prestiti linguistici non adattati.\nMonelli rielabor\u00f2 \"Barbaro dominio\" durante la Campagna del Nordafrica (1940-1943), a cui partecip\u00f2 come tenente e poi maggiore degli Alpini. Nel 1943, dopo il congedo dal servizio militare, il testo fu pubblicato in una seconda edizione, riveduta e ampliata, dal titolo: \"Barbaro dominio. 650 esotismi esaminati, combattuti e banditi dalla lingua con antichi e nuovi argomenti\". Sempre per i tipi della Hoepli di Milano, nel 1957 fu impressa una terza edizione."}
{"id": "2331015", "revid": "93556", "url": "https://it.wikipedia.org/wiki?curid=2331015", "title": "La fiera per il campo", "text": "La fiera per il campo (\"The field bazaar\") \u00e8 un racconto breve del ciclo di Sherlock Holmes, scritto e pubblicato da Arthur Conan Doyle nel 1896. \u00c8 un racconto poco conosciuto, ma fa parte integrante del canone di Sherlock Holmes. \nFra il 1894 (anno in cui Doyle decide di \"sbarazzarsi\" del suo personaggio, facendolo \"morire\") e il 1902 (anno in cui Doyle \u00e8 costretto dai lettori a far \"resuscitare\" Holmes per renderlo protagonista di nuove avventure), questo \u00e8 l'unico racconto pubblicato da Doyle, avente come protagonista Sherlock Holmes.\nIl racconto \u00e8 quasi un \"divertissement\", un dialogo ameno fra Holmes e Watson; fu pubblicato, quasi in sordina, senza pubblicit\u00e0, sulla rivista dell'Universit\u00e0 di Edimburgo \"The Student\", in occasione di una raccolta di fondi.\nNella storia Watson riceve una lettera con una richiesta analoga e Holmes leggendola deduce correttamente sia alcune informazioni sul mittente che sui pensieri di Watson. Oltre che sulle miracolose doti di Holmes, il racconto gioca anche sulla \"scena della colazione\" che apre molti fra i racconti brevi di Sherlock Holmes.\nEdizioni.\nArthur Conan Doyle, La fiera di beneficenza, in: \"Sherlock Holmes, un uomo un metodo\", Rogas edizioni, 2016"}
{"id": "2331024", "revid": "80598", "url": "https://it.wikipedia.org/wiki?curid=2331024", "title": "Marshmallow World", "text": "Marshmallow World (lett. \"Mondo di caramella\") - conosciuta anche come A Marshmallow World o It's a Marshmallow World - \u00e8 una celebre canzone natalizia statunitense, scritta nel 1949 da Carl Sigman (autore del testo) e da Peter DeRose (autore delle musiche).\nLa prima incisione in assoluto fu ad opera di Bing Crosby nel 1950. Tra le prime versioni, degne di nota furono anche quelle di Ray Anthony (1950), di Vic Damone (1951); popolari furono anche le versioni di Darlene Love (contenuta nell'album di Phil Spector del 1963 \"A Christmas Gift for You from Phil Spector\") e di Dean Martin (\"The Dean Martin Christmas Album\", 1966).\nTesto.\nIl testo, composto da 6 strofe, descrive la stagione natalizia o invernale in cui il mondo - per via della neve - viene definito \"morbido\" come una caramella gommosa (\"marshmallow\").\nVersioni discografiche varie.\nOltre alle citate versioni di Bing Crosby, Ray Anthony, Vic Damone, Darlene Love e Dean Martin, il brano \u00e8 stato anche inciso, tra gli altri da.: The Cheetah Girls (\"Cheetah-licious Christmas\", 2005), The Duprees, Fireside Singers, Ella Fitzgerald, Brenda Lee, John Mathis, Emile Pandolfi, Frank Sinatra, Kim Stockwood."}
{"id": "2331025", "revid": "599013", "url": "https://it.wikipedia.org/wiki?curid=2331025", "title": "Oratorio di Nostra Signora Assunta (Portofino)", "text": "L'oratorio di Nostra Signora Assunta \u00e8 un luogo di culto cattolico situato nel comune di Portofino, in via Roma, nella citt\u00e0 metropolitana di Genova.\nStoria e descrizione.\nL'oratorio, intitolato all'Assunta e sede della confraternita, fu fondata dalla stessa comunit\u00e0 dei Disciplinanti nel XIV secolo. Nel corso del XV secolo sub\u00ec diverse modifiche strutturali che ne modificarono ampiamente l'aspetto originario trecentesco.\nAll'esterno presenta, sulla entrata principale, un portale in ardesia risalente al rinascimento e sormontato da una lunetta del 1555; tale lunetta rappresenta in un bassorilievo la Madonna col Bambino circondata dai confratelli della locale confraternita.\nAll'interno sono collocati due grandi crocifissioni processionali - uno bianco e uno nero - i quali pesano rispettivamente 105 e 115 chilogrammi; ancora oggi vengono portati in processione in occasione della festa patronale di san Giorgio."}
{"id": "2331028", "revid": "406204", "url": "https://it.wikipedia.org/wiki?curid=2331028", "title": "Banditismo sociale", "text": ""}
{"id": "2331029", "revid": "729019", "url": "https://it.wikipedia.org/wiki?curid=2331029", "title": "Campagna del Caucaso", "text": "La campagna del Caucaso comprende l'insieme degli eventi accaduti sul fronte del Caucaso durante la prima guerra mondiale, eventi che coinvolsero in primo luogo dapprima l'Impero ottomano e l'Impero russo, e poi, dopo la dissoluzione dell'impero russo nel 1917, anche la Prima Repubblica di Armenia, la Dittatura Centrocaspiana e l'Impero britannico. La campagna del Caucaso pu\u00f2 essere considerata sia come una parte del teatro di guerra del Medio Oriente sia, in alternativa, come parte del fronte del Caucaso.\nLo svolgimento della campagna interess\u00f2 un'area molto vasta che si estendeva dalla catena del Caucaso all'Anatolia Orientale, un'area che comprendeva anche Trebisonda, Bitlis, Mu\u015f e Van. Accanto al conflitto principale, combattuto su terra, vi furono anche attacchi della Marina Russa nella regione del Mar Nero dell'Impero Ottomano.\nDurante il 1915 ed il 1916 i russi avanzarono in profondit\u00e0 nel territorio ottomano, ma le offensive russe sul Caucaso terminarono a causa degli eventi legati alla Rivoluzione russa, cominciata il 3 febbraio 1917, visto che i reparti dell'Armata del Caucaso abbandonarono le posizioni sul fronte. Le truppe ottomane, pesantemente logorate da oltre due anni di guerra, inizialmente non furono in grado di approfittare del vuoto lasciato dai russi.\nLa fine dell'Impero Russo port\u00f2 con s\u00e9 la nascita di nuove entit\u00e0 politiche indipendenti nei territori della ex Transcaucasia Russa, dapprima il Comitato speciale per la Transcaucasia e poi la Repubblica Federale Democratica Transcaucasica, che ebbe breve vita e si divise in tre repubbliche democratiche indipendenti (Armenia, Georgia e Azerbaigian).\nIl conflitto con gli ottomani non era tuttavia terminato, pertanto, al fine di contrastare la probabile controffensiva del nemico, furono create dalle unit\u00e0 militari appartenenti agli stati di nuova formazione, unit\u00e0 che comprendevano anche gli irregolari ed i volontari armeni, veterani della campagna del Caucaso. Durante il 1918 dal caos politico-militare che stava sconvolgendo la Russia sorsero anche altri stati indipendenti, fra cui la Dittatura Centrocaspiana e la Repubblica dell'Armenia montanara.\nInoltre cambiarono le alleanze sul campo di battaglia e giunsero nella regione forze militari schierate dalle grandi potenze i cui interessi strategici passavano per il Caucaso, per esempio la Dunsterforce britannica.\nNon esiste una data unica per la fine della campagna: il conflitto fra l'Impero Ottomano e l'Impero Russo, si concluse con il trattato di Brest-Litovsk del 3 marzo 1918, mentre lo scontro fra l'Impero Ottomano e la Prima Repubblica di Armenia termin\u00f2 con il trattato di Batumi del 4 giugno 1918. Anche le altre repubbliche indipendenti firmarono dei trattati di pace con gli ottomani.\nLe forze turche rimasero impegnate nella guerra contro la Dittatura centrocaspiana, la Repubblica dell'Armenia montanara e la Dunsterforce britannica fino alla firma dell'armistizio di Mudros del 30 ottobre 1918.\nContesto politico-economico.\nImpero Ottomano e Germania.\nL'Impero ottomano si un\u00ec agli Imperi centrali nell'ottobre - novembre 1914 dopo la firma del trattato segreto con la Germania.\nUn successo degli ottomani avrebbe comportato lo spostamento in questa regione di un numero significativo di forze russe operanti sul fronte polacco e galiziano, pertanto una efficace campagna turca sul Caucaso era vista con gran favore dai consiglieri militari tedeschi.\nA tale scopo, fin dallo scoppio delle ostilit\u00e0, i tedeschi fornirono le risorse necessarie per rinforzare la Terza armata ottomana, schierata sul fronte del Caucaso, in modo tale che si potesse mettere in pratica questa \"strategia di distrazione\".\nIl ministro della guerra Enver Pasci\u00e0 sperava inoltre che un immediato successo degli ottomani avrebbe dapprima aperto la strada verso Tbilisi e poi sarebbe stato da innesco per la rivolta dei popoli musulmani del Caucaso.\nAltro fattore strategico di grande importanza, soprattutto per i tedeschi, era la possibilit\u00e0 di avere libero accesso alle enormi risorse di idrocarburi nell'area del mar Caspio\nImpero Russo.\nLa Russia aveva conquistato nel 1877 la citt\u00e0 fortezza di Kars durante la guerra russo-turca e temeva una campagna degli ottomani sul Caucaso che puntasse alla riconquista di Kars e del porto di Batumi. Il 4 marzo 1915, durante un incontro con l'ambasciatore britannico George Buchanan e con l'ambasciatore francese Maurice Pal\u00e9ologue, il ministro degli esteri russo Sergej Dmitrievi\u010d Sazonov, dichiar\u00f2 che un durevole accordo per il dopo-guerra avrebbe dovuto contemplare il passaggio ai russi di Costantinopoli, dello stretto del Bosforo e dei Dardanelli, del mar di Marmara, della Tracia meridionale fino alla linea Enos-Midia e di parte della regione costiera turca sul mar Nero fra il Bosforo, il fiume Sakarya ed un punto da determinarsi vicino alla Baia di \u0130zmit. Il piano del governo zarista prevedeva inoltre la sostituzione della popolazione musulmana dell'Anatolia settentrionale e di Istanbul con i pi\u00f9 affidabili coloni cosacchi\nArmenia.\nAllo scoppio della prima guerra mondiale all'interno dell'Impero ottomano viveva una grande comunit\u00e0 armena, diffusa su gran parte del territorio, ma concentrata soprattutto nella regione di confine con la Russia. Fra i numerosi popoli che abitavano la regione del Caucaso, il popolo armeno fu quello che ebbe certamente il ruolo pi\u00f9 attivo durante la grande guerra.\nFin gi\u00e0 dal 1915, nei territori ottomani conquistati dai russi e abitati da una popolazione in maggioranza armena, come forma di governo provvisorio fu costituita l'Amministrazione dell'Armenia occidentale.\nIl Movimento di Liberazione Nazionale dell'Armenia aveva come obiettivo finale la costituzione di una repubblica in Armenia. La Federazione Rivoluzionaria Armena, storico partito politico armeno, raggiunse l'obiettivo quando venne riconosciuta a livello internazionale la nuova Prima Repubblica di Armenia nel maggio 1918, dopo il collasso dell'Impero russo e i caotici eventi seguiti alla rivoluzione.\nFra gli altri stati formatisi nella regione alla fine del conflitto vi furono la Dittatura Centrocaspiana, costituita nel 1918 anche con la partecipazione degli armeni, e la Repubblica dell'Armenia montanara (giugno-ottobre 1918), guidata dal generale Andranik Ozanian.\nImpero Britannico.\nAlla fine della guerra i britannici si trovarono a cooperare con i rivoluzionari russi per impedire il piano di Enver per una Transcaucasia indipendente. Per quanto riguarda il fattore economico, la sfera di attivit\u00e0 esclusiva della Anglo-Persian Oil Company si trovava sulla direttrice delle ambizioni ottomane, dato che la compagnia possedeva il diritto esclusivo di sfruttamento dei giacimenti petroliferi dell'Impero Persiano, tranne le province dell'Azerbaigian, di Ghilan, di Mazendaran, di Asdrabad e di Khorasan. Nel 1914, prima dell'inizio della guerra, il governo britannico aveva firmato un contratto con la compagnia per il rifornimento di carburante delle navi della Royal Navy.\nGli schieramenti militari.\nAll'inizio della guerra gli ottomani avevano una sola armata, la Terza, schierata nella regione del Caucaso, pertanto il numero di truppe effettivamente disponibili al combattimento in quest'area pu\u00f2 essere stimato fra 100.000 e 190.000, anche se il livello di equipaggiamento era in larga parte poco adatto. Nel 1916 lo stato maggiore ottomano decise il ridispiegamento di un'altra armata, la Seconda armata ottomana, sul fronte del Caucaso. L'efficienza della struttura di comando e controllo delle forze armate ottomane era notevolmente inferiore rispetto allo standard degli alleati\nFin da prima dello scoppio della guerra la Russia schierava sul confine con l'impero ottomano l'Armata del Caucaso, forte di circa 100.000 uomini sotto il comando del governatore generale e vicer\u00e9 del Caucaso Illarion Voroncov-Da\u0161kov e del generale Nikolaj Judeni\u010d, capo di stato maggiore. Tuttavia, subito dopo l'inizio della campagna del Caucaso, i russi furono costretti a spostare circa la met\u00e0 delle forze sul fronte prussiano, a causa delle pesanti sconfitte subite contro i tedeschi nella battaglia di Tannenberg e nella Prima battaglia dei laghi Masuri, lasciando cos\u00ec un solo Corpo d'armata (circa 60.000 uomini) a fronteggiare gli ottomani. L'Armata russa del Caucaso si dissolse nel 1917, quando tutti i reggimenti regolari russi disertarono e abbandonarono il fronte a seguito dell'inizio della rivoluzione russa.\nFin dall'estate del 1914 erano state create delle unit\u00e0 di volontari armeni a supporto delle forze regolari russe. Visto che i coscritti russi di nazionalit\u00e0 armena erano gi\u00e0 stati arruolati e mandati sul fronte europeo, queste nuove unit\u00e0 furono formate esclusivamente da armeni non di cittadinanza russa o non obbligati a servire nell'esercito. \nUn'altra organizzazione militari che partecip\u00f2 al conflitto furono i \"fedayyin\" armeni (in lingua armena \u0556\u0567\u057f\u0561\u0575\u056b), controllati dal Movimento di Liberazione Nazionale dell'Armenia. I \"fedayyin\" erano forze composte da civili e coordinate da famosi leader quali Murad di Sebastia (in armeno \u054d\u0565\u0562\u0561\u057d\u057f\u0561\u0581\u056b \u0544\u0578\u0582\u0580\u0561\u057f); il termine utilizzato per distinguere queste forze era milizia armena, irregolari armeni, oppure distaccamenti di guerriglia partigiana. \nDopo la dissoluzione dell'Impero Russo, nel dicembre 1917, il Dashnak, uno dei partiti appartenenti al Movimento di Liberazione Nazionale dell'Armenia che aveva aderito anche al Congresso degli armeni orientali, organizz\u00f2 una nuova forza militare sotto il comando del generale Tovmas Nazarbekian, gi\u00e0 appartenente all'armata russa, e la supervisione del commissario civile Drastamat Kanayan.\nSul campo di battaglia, il territorio fra Van ed Erzincan, furono schierate tre divisioni poste sotto il comando di Movses Silikyan, Andranik Ozanian e Mikhail Areshian; al colonnello Korganian fu assegnata un'altra unit\u00e0 regolare.\nDopo la proclamazione della Prima Repubblica di Armenia (28 maggio 1918) Nazarbekian divenne il comandante in capo dello stato armeno.\nAnche milizie curde parteciparono alla campagna del Caucaso, alcune a fianco degli ottomani, altre invece combatterono per i russi.\nPer quanto riguarda la partecipazione militare sul teatro del Caucaso di truppe dell'impero britannico, a Lionel Dunsterville fu assegnato nel 1917 il comando di una forza di spedizione alleata formata da circa 1000 veterani (australiani, britannici, canadesi e neozelandesi) supportati da autoblindo.\nLa campagna.\nPreludio.\nNel corso del mese di luglio del 1914, vi furono negoziati fra il Comitato di Unione e Progresso (CUP) e i rappresentanti degli armeni durante il Congresso Armeno di Erzurum. La conclusione pubblica del congresso fu di \"portare avanti in modo pacifico e con mezzi legittimi le aspirazioni degli armeni\". Il CUP consider\u00f2 il risultato del congresso come un via libera alla insurrezione. Lo storico Erikson ritiene che dopo questo incontro il CUP si convinse di un forte legame fra armeni e russi con piani dettagliati finalizzati alla secessione del territorio armeno dall'impero ottomano.\n1914.\nInizio delle ostilit\u00e0.\n cominci\u00f2 l'offensiva Bergmann, . I russi attraversarono il confine con l'obiettivo di conquistare Do\u011fubeyaz\u0131t e K\u00f6pr\u00fck\u00f6y. L'insieme di forze assegnate all'operazione era composto da 25 battaglioni di fanteria, 37 unit\u00e0 di cavalleria e 120 pezzi di artiglieria ed era diviso in due ali. Sull'ala destra il I Corpo Russo mosse da Sar\u0131kam\u0131\u015f in direzione di K\u00f6pr\u00fck\u00f6y, che fu raggiunta il 4 novembre. \nIl 7 novembre la Terza Armata Ottomana cominci\u00f2 la controffensiva, alla quale parteciparono il IX Corpo e tutte le unit\u00e0 di cavalleria supportate dai reggimenti tribali curdi. La cavalleria non riusc\u00ec ad eseguire l'aggiramento, mentre i curdi si dimostrarono poco affidabili. L'unica area di successo per i russi fu sul settore meridionale dell'offensiva, dove i volontari armeni si dimostrarono una forza efficace e conquistarono Karak\u00f6se e Do\u011fubeyaz\u0131t. Do\u011fubeyaz\u0131t si trovava nella parte settentrionale della provincia di Van. Alla fine di novembre il fronte si stabilizz\u00f2 con i russi che controllavano un saliente di 25\u00a0km nel territorio turco lungo l'asse Erzurum-Sar\u0131kam\u0131\u015f. Le perdite ottomane furono elevate: 9.000 morti, 3.000 prigionieri e 2.800 disertori.\nL'offensiva invernale di Enver.\nIl 22 dicembre gli ottomani presero l'iniziativa per una grande offensiva su tutto il fronte, offensiva che si sarebbe conclusa con la battaglia di Sar\u0131kam\u0131\u015f. Secondo il piano ideato dal ministro della guerra Enver Pasci\u00e0, la manovra aggirante condotta sul lato nord da due corpi (il IX ed il X) avrebbe consentito di tagliare le linee delle unit\u00e0 russe impegnate dall'attacco del XI Corpo. Il 1\u00ba gennaio 1915 la Stanke Bey, uno dei reparti della Terza Armata entr\u00f2 ad Ardahan.\nIl parere degli ufficiali tedeschi appartenenti alla Missione Militare era contrario ad un'operazione offensiva di queste proporzioni durante il periodo invernale, dato che l'esercito tedesco avrebbe potuto fornire un supporto pi\u00f9 efficace durante la primavera e l'estate.\nEnver Pasci\u00e0 prese direttamente il comando della Terza Armata e guid\u00f2 le truppe durante la campagna contro i russi. Il risultato finale fu una terribile disfatta per le truppe ottomane: solo il 10% degli uomini che parteciparono all'offensiva ritornarono sulle posizioni iniziali, ed anche Enver rinunci\u00f2 per il resto della guerra al comando diretto sul campo di battaglia.\nLe unit\u00e0 di volontari armeni svolsero un ruolo non secondario nella vittoria ottenuta dai russi, dato che condussero numerose e continuate azioni di disturbo dei movimenti nemici, e \"il ritardo [delle truppe ottomane] permise all'Armata del Caucaso di concentrare un numero sufficiente di forze attorno Sar\u0131kam\u0131\u015f\".\nEnver, dopo essere ritornato a Costantinopoli, addoss\u00f2 la colpa della disfatta agli armeni-ottomani che vivevano nella regione in quanto attivamente impegnati in azioni a favore della Russia.\nLa Stanke Bey.\nIl 25 dicembre 1914, al termine della battaglia di Ardahan, la divisione Stanke Bey del tenente colonnello tedesco August Stange conquist\u00f2 la citt\u00e0 di Ardahan mettendo in pericolo la linea Sar\u0131kam\u0131\u015f-Kars vitale per le forze russe; a causa degli sviluppi sul settore principale dell'offensiva Enver modific\u00f2 il piano originale in modo che la Stanke Bey desse maggiore supporto alle unit\u00e0 impegnate nell'attacco a Sar\u0131kam\u0131\u015f.\nLa Stanke Bey lasci\u00f2 le sue posizioni il 18 gennaio 1915 e il primo marzo ritorn\u00f2 sulle posizioni iniziali, dopo essere riuscita a resistere alle forze russe per due mesi, nonostante l'inferiorit\u00e0 numerica.\n1915.\nDopo Sar\u0131kam\u0131\u015f.\n. Il 12 febbraio Haf\u0131z Hakk\u0131, comandante della Terza Armata mor\u00ec di tifo e fu sostituito dal brigadier generale Mahmut Kamil Pasci\u00e0. Compito di Kamil era rimettere l'armata in condizioni di combattere. Lo stato maggiore ottomano temeva la possibilit\u00e0 di una grande avanzata russa in territorio turco dopo la disastrosa battaglia di Sar\u0131kam\u0131\u015f. Le operazioni navali nel mar Nero diedero l'opportunit\u00e0 di rinforzare le forze russe. Inoltre la Campagna di Gallipoli, che aveva come obiettivo la conquista di Istanbul, serv\u00ec come manovra diversiva in supporto ai russi impegnati nel fronte del Caucaso.\nNel marzo 1915 la Terza Armata, quasi completamente annientata dall'offensiva invernale, ricevette rinforzi dalla Prima e dalla Seconda Armata, anche se questi ammontavano in totale all'incirca a una divisione, infatti lo sforzo per la Campagna di Gallipoli richiedeva quasi tutte le risorse ottomane. Sul fronte del Caucaso nel mese di marzo la situazione strategica rimaneva stabile: i russi occupavano le citt\u00e0 turche di Ele\u015fkirt, A\u011fr\u0131 e Do\u011fubeyaz\u0131t nella parte sud; ci furono solo piccoli scontri e gli ottomani non avevano abbastanza forze per mettere al riparo la regione dell'Anatolia orientale da un eventuale attacco russo.\nLa resistenza di Van.\nIl 20 aprile cominci\u00f2 la resistenza di Van, dove in quel periodo si trovavano 30.000 residenti e 15.000 rifugiati. I difensori armeni della citt\u00e0 di Van erano circa 1.500 uomini, scarsamente armati, dato che disponevano solo di 300 fucili, 1.000 pistole ed altre armi antiche. Il conflitto con gli ottomani prosegu\u00ec fino a che il generale Judeni\u010d decise di andare in soccorso. L'offensiva di Judeni\u010d cominci\u00f2 il 6 maggio secondo due direzioni principali: un'ala dell'attacco prese la direzione del lago di Van, mentre una brigata di cosacchi della regione Trans-Baikal comandata dal generale Trukhin, affiancata da unit\u00e0 di volontari armeni punt\u00f2 su Van.\nIl 21 maggio il generale Judeni\u010d arriv\u00f2 a Van, ricevette le chiavi della citt\u00e0 e della cittadella, conferm\u00f2 in carica il governo provvisorio armeno, con Aram Manougian come governatore. Le unit\u00e0 di irregolari armeni (i \"fedayyin\") lasciarono il controllo militare della citt\u00e0 ai russi. Una volta che Van era stata messa in sicurezza, i combattimenti per il resto dell'estate si spostarono pi\u00f9 ad ovest.\nIl 27 maggio 1915, durante l'offensiva russa, il parlamento ottomano approv\u00f2 la legge Tehcir ed il ministro degli interni Talat Pasci\u00e0 ordin\u00f2 la deportazione forzata di tutti gli armeni dalla regione di Van verso il sud (la Siria e la regione di Mosul). Talat Pasci\u00e0, attraverso la circolare del 24 aprile 1915 (data ricordata dagli armeni come la domenica rossa), affermava che gli armeni della regione del Caucaso si erano organizzati sotto il comando dei russi e si erano ribellati contro il legittimo governo ottomano, come dimostrato dal loro comportamento a Van. La circolare dava il via libera a una serie di arresti contro 270 leader della comunit\u00e0 armena a Costantinopoli, mentre i ribelli armeni della regione di Van venivano risparmiati in quanto si trovavano al di l\u00e0 delle linee russe.\nL'offensiva estiva dei russi.\n Nel settore meridionale del fronte le forze turche invece non ottennero lo stesso successo. Malazgirt fu conquistata l'11 maggio, il 17 maggio i russi occuparono Van e continuarono a spingere indietro le unit\u00e0 turche. Le linee di rifornimento dei turchi erano continuamente a rischio, visto che le rivolte degli armeni causavano numerosi problemi dietro la linea del fronte. La regione montagnosa a sud del lago di Van poteva essere occupata dai russi senza difficolt\u00e0: i turchi dovevano difendere una linea di oltre 600\u00a0km con solo 50.000 uomini e 130 pezzi di artiglieria, mentre i numeri del nemico erano di gran lunga superiori.\nSul piano militare il 13 giugno i russi si trovavano di nuovo sulla loro linea di partenza. Ritenendo che gli ottomani fossero sempre in condizioni di inferiorit\u00e0, Judeni\u010d decise per una nuova offensiva, assegnata al IV Corpo del Caucaso, che era stato appena formato.\nL'offensiva estiva si inizi\u00f2 il 19 giugno, questa volta nella regione a nord-est del lago di Van, dove i russi, comandati da Oganovski, attaccarono sulle alture ad ovest di Malazgirt. I russi avevano sottostimato le forze militari turche nella zona, in grado di lanciare una massiccia controffensiva.\nLe unit\u00e0 russe mossero da Malazgirt verso Mu\u015f, per\u00f2 non erano a conoscenza del fatto che anche il IX Corpo turco, affiancato dalla 17\u00aa e dalla 18\u00aa divisione stava muovendo verso il settore di Mu\u015f.\nSebbene dovessero affrontare condizioni estremamente difficili, i turchi stavano portando a termine un'operazione di riorganizzazione molto efficiente: furono create due Forze di Spedizione, la 1\u00aa e la 5\u00aa, che furono schierate a sud delle posizioni degli attaccanti russi, inoltre fu organizzato il \"Gruppo dell'Ala Destra\" posto sotto il comando del brigadier generale Abd\u00fclkerim Pasci\u00e0. Questo Gruppo era indipendente dalla Terza Armata e Abd\u00fclkerim Pasci\u00e0 riportava direttamente ad Ismail Enver. Il nuovo schieramento dei turchi consentiva loro di affrontare gli attacchi dei russi e reagire con maggiore prontezza.\nIl granduca Nikolaj.\nIl 24 settembre il granduca Nikolaj Romanov assunse il ruolo di comandante in capo di tutte le forze russe nel Caucaso in sostituzione del generale Voroncov-Da\u0161kov; in realt\u00e0 il granduca era stato appena rimosso dall'incarico di comandante supremo di tutte le forze armate russe e assegnato a questo \"fronte secondario\". Sul campo il ruolo di comandante dell'Armata del Caucaso rimaneva sempre al generale Judeni\u010d. Il fronte rimase tranquillo da ottobre fino alla fine dell'anno. Judeni\u010d impieg\u00f2 questo tempo per rioganizzare le forze russe: all'inizio del 1916 l'Armata del Caucaso contava circa 200.000 effettivi e 380 pezzi di artiglieria.\nNel campo avversario la situazione era molto differente, dato che lo Stato Maggiore ottomano non era riuscito a compensare le perdite subite nel corso dell'anno, mentre la campagna di Gallipoli assorbiva gran parte delle risorse e dei rinforzi.\nI tre corpi della Terza Armata Ottomana, il IX, il X e l'XI, non ricevettero rinforzi, mentre le due forze di spedizione, la 1\u00aa e la 5\u00aa, furono ridispiegate sul fronte della Mesopotamia. Il ministro Enver, dopo non essere riuscito l'anno precedente ad ottenere i risultati sperati con l'offensiva invernale, considerando pi\u00f9 a rischio gli altri fronti aveva deciso che il Caucaso era un settore di importanza secondaria.\nAll'inizio del 1916 gli ottomani potevano contare su 126.000 uomini, ma i combattenti effettivi erano solo 50.000; gli armamenti ammontavano a 74.057 fucili, 77 mitragliatrici e 180 pezzi di artiglieria. Pertanto la forza ottomana era grande solo sulla carta non sul terreno e l'alto comando dava erroneamente per scontato che i russi non avrebbero attaccato ancora.\n1916.\nLa grande offensiva invernale.\n All'inizio di gennaio del nuovo anno le truppe comandate dal generale Judeni\u010d lasciarono a sorpresa i loro quartieri invernali per muovere verso la fortezza ottomana di Erzurum. Furono assegnati all'offensiva il I Corpo del Caucaso ed il II Corpo del Turkistan, che si sarebbero mossi sull'asse Kars-Erzurum, proprio dove le difese ottomane dovevano essere pi\u00f9 forti. La Terza Armata ottomana era sempre composta da tre Corpi (il IX, il X e l'XI) a ranghi ridotti, pertanto era in forte svantaggio numerico rispetto ai russi.\nL'inverno non \u00e8 la stagione adatta per una campagna militare nella regione del Caucaso: l'anno precedente le temperature, le condizioni atmosferiche e lo stato delle vie di comunicazione contribuirono al disastro che annient\u00f2 la Terza Armata guidata da Ismail Enver. Lanciando a sua volta un'offensiva invernale, Judeni\u010d riteneva di poter cogliere impreparate le difese ottomane. L'effetto sorpresa consent\u00ec infatti ai russi durante la battaglia di K\u00f6pr\u00fck\u00f6y (10-18 gennaio 1916) di distruggere una divisione ottomana che si trovava nei suoi quartieri invernali. Inoltre le perdite complessive subite dagli ottomani avevano ridotto gli effettivi della Terza Armata in quel settore del fronte a soli 50.000 uomini.\nDopo una settimana di combattimenti gli ottomani si ritirarono verso la fortezza di Erzurum, ritenuta inespugnabile, la seconda fortezza in ordine di importanza nell'impero ottomano dopo quella di Adrianopoli. Sulla base anche di questo erroneo convincimento l'alto comando ottomano non mand\u00f2 i rinforzi attesi in supporto della Terza Armata, gi\u00e0 decimata dalla battaglia di Koprukoy. L'11 febbraio i russi attaccarono le linee ottomane a difesa di Erzurum, impiegando 250 pezzi di artiglieria per costringere alla resa la fortezza.\nIl 16 febbraio Mahmut Kamil diede ordine ai reparti della Terza Armata di ritirarsi da Erzurum, visto il vantaggio numerico (3 a 1) che le forze di Judeni\u010d avevano rispetto agli ottomani. L'assalto ad Erzurum, che era stata sede del quartier generale della terza Armata, era costato agli ottomani la perdita di 25.000 soldati, 327 pezzi di artiglieria e rifornimenti in gran quantit\u00e0.\nKemal sul Caucaso.\nVista la situazione sul campo quasi totalmente compromessa, l'alto comando ottomano cominci\u00f2 a rendersi conto del pericolo di una sconfitta totale nel settore del Caucaso e decise pertanto a marzo di schierare la Seconda Armata sul fianco destro - ossia a sud - della Terza Armata. A capo della nuova armata era posto Ahmet \u0130zzet Pasci\u00e0. La Seconda Armata era formata da 4 corpi: il II Corpo, il III Corpo, il IV Corpo ed il XVI Corpo, quest'ultimo sotto il comando del brillante generale Mustafa Kemal Pasci\u00e0.\nAd aprile l'Armata del Caucaso proseguiva l'offensiva, puntando da Erzurum in due direzioni: pi\u00f9 a nord sul settore del mar Nero, i russi conquistavano la citt\u00e0 di Trebisonda il 16 aprile, mentre altre unit\u00e0 avanzavano a sud verso Mu\u015f e Bitlis.\nL'antica Trebisonda, Trabzon per i turchi, era l'unico grande porto a disposizione degli ottomani, che si ritrovavano pertanto in condizioni di grave svantaggio, non potendo contare su una rete efficiente di comunicazioni stradali e ferroviarie. L'unica buona notizia per la Terza Armata era l'arrivo come rinforzo del V Corpo, formato da reparti di veterani che avevano combattuto nella vittoriosa campagna di Gallipoli contro gli alleati occidentali.\nL'offensiva russa a sud costrinse la Seconda Armata a ripiegare verso l'interno dell'Anatolia, mentre i russi conquistavano dopo due battaglie sia Mu\u015f sia Bitlis (2 marzo - 24 agosto). Bitlis era l'ultima piazzaforte ottomana che potesse impedire ai russi di invadere l'Anatolia centrale e la Mesopotamia.\nNel settore nord Judeni\u010d, in risposta ai tentativi ottomani di riconquistare Trebisonda, supportato dai volontari armeni di Murad di Sebastia, ingaggi\u00f2 il nemico nella battaglia di Erzincan (2-25 luglio), che port\u00f2 alla conquista russa di quell'importante centro di comunicazione. Ad agosto il XVI Corpo di Kemal riconquist\u00f2 Mu\u015f e Bitlis.\nIsmail Enver assegn\u00f2 alla Seconda Armata e ad al XVI Corpo di Mustafa Kemal il compito di organizzare le operazioni ottomane nella zona di Mu\u015f e Bitlis, appena conquistate dai russi. Ahmet \u0130zzet Pasci\u00e0 lanci\u00f2 la controffensiva sul settore meridionale il 2 agosto, e i combattimenti attorno al lago di Van proseguirono per il resto dell'estate. Kemal riusc\u00ec a riconquistare Mu\u015f e Bitlis il 15 agosto.\nEssendo la Terza Armata a nord non pi\u00f9 in grado di creare problemi, Judeni\u010d pot\u00e9 spostare uomini e risorse per contrastare la controffensiva di Ahmet \u0130zzet.\nLa Seconda Armata, oltre a dover affrontare sul campo parte dell'Armata del Caucaso, comandata dal generale Tovmas Nazarbekian, ed i volontari armeni controllati da Andranik Ozanian, doveva confrontarsi anche con la ribellione della popolazione armena. Il successo iniziale di Kemal non port\u00f2 a una vittoria decisiva; la Seconda Armata ebbe grandi difficolt\u00e0 dal punto di vista logistico e per i rifornimenti. Il 26 settembre l'offensiva di Ahmet \u0130zzet era conclusa, Mu\u015f e Bitli erano state riconquistate dai russi e gli ottomani avevano perso circa 30.000 soldati fra morti e feriti, a fronte di un'avanzata ridotta sul campo.\nL'offensiva della Seconda Armata non aveva ottenuto i risultati attesi: i russi avevano preso le opportune contromisure rafforzando le proprie linee, ed entro la met\u00e0 di agosto erano in grado di rispondere con una controffensiva.\nDal punto di vista strategico la marina russa continuava a dominare sul mar Nero. Gli ottomani impiegarono il resto dell'anno 1916 per portare a termine le necessarie modifiche alla struttura operativa ed organizzativa sul fronte del Caucaso, mentre, per loro fortuna, i russi rimasero inattivi per tutto il periodo. L'inverno 1916-17 fu molto duro, fatto che rese i combattimenti impossibili.\n1917.\nCambiamenti in Russia.\nLa situazione militare non cambi\u00f2 durante la primavera del 1917, ma i piani russi per una nuova offensiva non furono messi in pratica. La Russia infatti si trovava coinvolta in una grave agitazione politica e sociale che influenzava anche i ranghi dell'esercito. In seguito alla rivoluzione del febbraio 1917, si fermarono le operazioni militari russe e le unit\u00e0 militari iniziarono a ritirarsi dalle posizioni sul fronte.\nIl malcontento provocato dalla guerra era diffuso sia nel popolo russo sia fra i soldati; l'esercito russo inizi\u00f2 lentamente a disintegrarsi fino al punto che alla fine del 1917 non c'era pi\u00f9 alcuna forza militare russa nel Caucaso. Gli ottomani non erano in grado di approfittare della situazione, vista il pessimo stato delle loro unit\u00e0. Enver spost\u00f2 5 divisioni da questo settore verso la Palestina e la Mesopotamia per contrastare la pressione dei britannici.\nIl 9 marzo 1917, secondo le direttive del Governo Provvisorio,\nl'amministrazione civile russa del Caucaso venne trasformata con la fondazione del Comitato speciale per la Transcaucasia, presieduto dal membro della Duma di Stato Vasilij Akimovi\u010d Charlamov che sostituiva il vicer\u00e9 nominato dallo zar, il granduca Nikolaj il giovane. Il nuovo governo inoltre decise il trasferimento nell'Asia Centrale del generale Judeni\u010d, che un mese dopo rassegn\u00f2 le dimissioni dall'esercito.\nSviluppi in Transcaucasia.\nDurante l'estate l'Amministrazione per l'Armenia occidentale riteneva indispensabile una conferenza che decidesse misure di emergenza e adottasse un piano per formare entro il mese di dicembre una milizia di 25.000 uomini sotto il comando di Andranik.\nLa divisione armena di Andranik era formata da 3 brigate: la I era formata dai reggimenti di Erzincan e di Erzurum, la II era composta dai reggimenti di Khnus e di Alashkert, la III brigata comprendeva il reggimento di Van ed il reggimento a cavallo di Zeytoun. Il commissario civile Hakob Zavriev promosse Adrianik a maggiore generale.\nNel novembre 1917 fu creato a Tbilisi il primo governo della Transcaucasia indipendente, quando il Commissariato Transcaucasico o \"Sejm\" della Transcaucasia prima affianc\u00f2 e poi sostitu\u00ec il Comitato speciale per la Transcaucasia, in seguito alla presa del potere dei bolscevichi a San Pietroburgo. Il Commissariato era guidato dal menscevico georgiano Nikolaj Sem\u00ebnovi\u010d \u010ccheidze.\nNello stesso periodo a Erevan i leader dell'Armenia Orientale costituivano il Corpo dell'esercito armeno, al cui comando veniva posto il generale Nazarbekov.\nIl Corpo armeno era suddiviso in due divisioni:\nIl capo di stato maggiore del Corpo armeno era il generale Vickinski; ognuna delle due divisioni era suddivisa in quattro reggimenti, oltre ai reggimenti di truppe regolari vi era un reggimento di deposito. La forza totale del Corpo armeno era di 32.000 uomini. A parte le truppe regolari, erano stati armati anche i civili in grado di combattere: fu formata una milizia di civili che comprendeva fra 40.000 e 50.000 uomini. L'armamento delle truppe proveniva dall'arsenale russo; un certo numero di ausiliari, addetti ai servizi medici e di supporto e le unit\u00e0 di guarnigione completavano la struttura di questa nuova forza armata.\nIl 5 dicembre 1917 ottomani e russi firmarono l'armistizio di Erzincan (l'accordo di cessate il fuoco di Erzincan), che segn\u00f2 la fine del conflitto fra la Russia e l'Impero ottomano.\nTra la data dell'armistizio ed il 7 febbraio 1918 i reggimenti del Corpo armeno furono rapidamente ridispiegati sul fronte.\nQuesta mobilitazione cre\u00f2 una sorta di grande stupore fra i soldati russi che abbandonavano la prima linea per fare ritorno a casa, visto che i loro ex compagni d'arme invece si stavano muovendo verso la linea del fronte.\n1918.\nLa riconquista ottomana.\nIl 1\u00ba gennaio 1918 gli unionisti turchi \"Ittihad\" si mossero per ottenere l'amicizia dei bolscevichi. Nel momento in cui l'armata russa era scomparsa, i vasti territori del sud della Russia erano rimasti senza protezione militare. Nel territorio armeno le divisioni di Nazarbekian entro la fine di gennaio erano andate ad occupare i principali nodi strategici fra Erevan, Van ed Erzincan.\nVehib Pasci\u00e0 si confrontava con il Congresso degli Armeni Orientali. In febbraio Tovmas Nazarbekian era il comandante del fronte del Caucaso mentre Andranik Toros Ozanian prese il comando delle forze armene all'interno dell'Impero Ottomano.\nNonostante la mobilitazione, le forze armene nel Caucaso ammontavano a poche migliaia di uomini e circa 200 ufficiali. L'offensiva della Terza Armata guidata da Vehib Pasci\u00e0 cominci\u00f2 il 5 febbraio 1918, le forze ottomane avanzarono verso est attraverso il fronte fra Tirebolu e Bitlis. I territori che erano stati persi contro i russi furono ripresi agli armeni.\nNumerose citt\u00e0 furono liberate in pochi giorni: Kelkit (7 febbraio), Erzincan (13 febbraio), Bayburt (19 febbraio) e Tercan (22 febbraio). Il fondamentale snodo strategico di Trebisonda sul mar Nero fu ripreso il 25 febbraio, consentendo cos\u00ec di far arrivare rapidamente altri rinforzi via mare. Gli armeni provarono a resistere per tenere la citt\u00e0 di Erzurum, ma il I Corpo Turco del Caucaso la conquist\u00f2 il 12 marzo. Malazgirt, H\u0131n\u0131s, Oltu, K\u00f6pr\u00fck\u00f6y e Tortum caddero nelle mani dei turchi entro le due settimane seguenti.\nIl trattato di Brest-Litovsk.\nIl 3 marzo il gran visir Mehmed Talat Pasci\u00e0 firm\u00f2 con la nuova repubblica sovietica russa il trattato di Brest-Litovsk, con il quale la Russia bolscevica cedeva agli ottomani anche ex territori russi comprendenti le citt\u00e0 di Batumi, Kars e Ardahan, vale a dire i territori che erano stati annessi alla Russia dopo la guerra russo-turca del 1877-78. Il trattato inoltre prevedeva l'istituzione dello stato indipendente della Transcaucasia e, come clausola segreta, l'obbligo per i russi di smobilitare le forze militari armene.\nIl 14 marzo 1918 cominci\u00f2 la conferenza di pace di Trebisonda, alla quale parteciparono inviati dell'Impero Ottomano e una delegazione della dieta della Transcaucasia (Sejm della Transcaucasia). Enver Pasci\u00e0 offr\u00ec la rinuncia ottomana a tutte le pretese nel Caucaso in cambio del riconoscimento della riacquisizione delle province dell'Anatolia Orientale, come previsto dal Trattato di Brest-Litovsk.\nIl 5 aprile 1918 il capo della delegazione della Transcaucasia Akaki Chkhenkeli accett\u00f2 il trattato di Brest-Litovsk come base per i negoziati ed inform\u00f2 le autorit\u00e0 governative sulla necessit\u00e0 di accettare tale posizione.\nIl sentimento prevalente a Tbilisi era ben diverso, visto che i georgiani si consideravano in stato di guerra con l'Impero Ottomano.\nL'11 maggio si inizi\u00f2 una nuova conferenza di pace a Batumi; durante la conferenza gli ottomani allargarono le loro richieste, che includevano adesso anche Tbilisi, Alessandropoli ed Echmiadzin, in previsione della costruzione di una linea ferroviaria fra Kars e Julfa verso Baku.\nI membri georgiani ed armeni della delegazione della Transcaucasia iniziarono a temporeggiare, ma il 21 maggio l'armata ottomana si rimise in movimento. Il conflitto riprese e furono combattute tre nuove battaglie: la battaglia di Sardarapat (21-29 maggio), la battaglia di Kara Killisse (24-28 maggio) e la battaglia di Bash Abaran (21-24 maggio).\nLa conferenza di pace fra ottomani e i governi della Transcaucasia con la mediazione tedesca si chiudeva senza risultati il 24 maggio.\nSebbene gli armeni fossero riusciti a sconfiggere il nemico nella battaglia di Sardarapat, gli ottomani vinsero nella seguente battaglia e dispersero l'armata armena.\nIl 26 maggio la Georgia abbandonava la federazione della Transcaucasia e proclamava una repubblica indipendente, secondo le direttive della missione tedesca guidata da Friedrich Freiherr Kress von Kressenstein e Friedrich-Werner Graf von der Schulenburg. Alla proclamazione della Repubblica Democratica di Georgia segu\u00ec la firma del trattato di Poti il 28 maggio. Dichiararono la propria indipendenza anche la Repubblica Democratica dell'Azerbaigian e la Prima Repubblica di Armenia, costretta a firmare il trattato di Batumi il 4 giugno.\nNonostante la firma del trattato di Batumi non tutti gli armeni si rassegnarono alle annessioni dei turchi: nella regione del Karabakh gli armeni comandati da Andranik Ozanian resistettero alla Terza Armata durante l'estate del 1918 e fondarono la Repubblica dell'Armenia montanara.\nLo scontro con i tedeschi.\nA giugno l'arrivo di truppe tedesche in Georgia diede il via a una crescente rivalit\u00e0 fra ottomani e tedeschi per la corsa alle risorse della regione, in modo particolare i pozzi di petrolio di Baku.\nFin dall'inizio di giugno, l'armata ottomana comandata da Vehip Pasha aveva rinnovato la sua offensiva lungo la strada principale per Tbilisi, confrontandosi con una forza congiunta tedesco-georgiana. Il 10 giugno la Terza Armata aveva attaccato e preso molti prigionieri, provocando l'immediata reazione del governo tedesco che aveva minacciato di ritirare le proprie truppe ed il proprio supporto agli ottomani. Il governo ottomano fu costretto a cedere alle pressioni dei tedeschi e decise di sospendere l'avanzata in Georgia, riorientando la propria offensiva militare verso l'Azerbaigian e l'Iran.\nLa missione militare tedesca part\u00ec per Constan\u0163a, portando con s\u00e9 una delegazione georgiana composta da Chkhenkeli, Zurab Avalishvili e Niko Nikoladze, che erano stati incaricati dal governo della Georgia di portare avanti i negoziati per un trattato conclusivo da firmarsi a Berlino. La disfatta militare subita dai tedeschi nel novembre 1918 rese comunque inutili questi negoziati.\nLa visione strategica di Enver Pasci\u00e0 si fece molto pi\u00f9 ambiziosa e l'obiettivo non era la semplice riconquista dei territori persi 40 anni prima. A marzo Enver aveva ordinato la creazione di una nuova forza militare, chiamata l'Esercito islamico del Caucaso. In realt\u00e0 questa forza non aveva neanche la dimensione di un Corpo, comprendendo fra 14.000 e 25.000 uomini, tutti musulmani e di lingua turca.\nLa fine della campagna.\nNel mese di luglio Enver ordin\u00f2 all'Armata dell'Islam di muovere verso le regioni controllate dalla Dittatura Centrocaspiana, con l'obiettivo di prendere Baku sul mar Caspio. Questa nuova offensiva era contrastata dai tedeschi, in quanto tutta la Russia meridionale era considerata dalla Germania zona di conquista esclusiva. L'Armata dell'Islam marci\u00f2 verso la Repubblica Democratica dell'Azerbaigian e quindi su Baku. Nel settembre del 1918, dopo una vittoriosa battaglia l'Armata obblig\u00f2 la Dunsterforce britannica ad abbandonare la citt\u00e0.\nIn ottobre il nuovo obiettivo delle truppe ottomane era il generale armeno Andranik, che aveva stabilito la sua area di resistenza fra le montagne del Karabakh e Zangzeur. Un distaccamento di 5000 soldati della Terza Armata ingaggi\u00f2 in combattimento le milizie di Andranik a Shishi.\nLo scontro fu duro, per\u00f2 non risult\u00f2 decisivo. La milizia armena di Andranik riusc\u00ec a decimare un'unit\u00e0 ottomana che stava provando ad avanzare verso il fiume Varanda. Il conflitto fra armeni e ottomani prosegu\u00ec fino all'armistizio di Mudros del 30 ottobre 1918, la fine ufficiale della campagna del Caucaso.\nDopo l'armistizio le forze ottomane iniziarono a ripiegare mentre gli armeni di Andranik misero sotto controllo la regione del Nagorno Karabakh. L'armistizio inoltre diede al generale Andranik la possibilit\u00e0 di stabilire una base per una successiva espansione verso oriente e di creare un corridoio in direzione di Nakhichevan.\nL'impero ottomano arrivava alla fine della prima guerra mondiale dopo aver perso la campagna di Persia, la campagna del Sinai e della Palestina e la campagna di Mesopotamia, tuttavia sul Caucaso aveva ottenuto un grande successo, riconquistando dalla Russia tutti i territori che aveva perso nell'Anatolia Orientale.\nConseguenze.\nL'Impero Ottomano era stato sconfitto dagli alleati, per\u00f2 i nuovi confini sul Caucaso non erano stati stabiliti. Due anni dopo l'armistizio, il 10 agosto 1920 fu firmato a S\u00e8vres il trattato di pace fra Alleati, Potenze Associate ed Impero Ottomano.\nDispute territoriali.\nL'armistizio non port\u00f2 un'immediata pace nel Caucaso: subito dopo la fine del conflitto principale cominci\u00f2 la guerra georgiano-armena del 1918, un'altra guerra coinvolse Armenia e Azerbaigian, mentre sull'altro fronte era in corso la guerra d'indipendenza turca, condotta dal Movimento Nazionale Turco guidato da Mustafa Kemal.\nAl termine della guerra con gli armeni (24 settembre - 2 dicembre 1920), il trattato di Alessandropoli consent\u00ec ai turchi di acquisire gran parte dei territori armeni a cui avevano rinunciato col trattato di S\u00e8vres.\nSovietizzazione del Caucaso.\nIl 27 aprile 1920 il governo della Repubblica Democratica dell'Azerbaigian fu informato che forze sovietiche, dopo aver sconfitto le truppe bianche di Anton Ivanovi\u010d Denikin, stavano per attraversare il confine settentrionale ed invadere il paese. Ad ovest gli armeni stavano ancora occupando ampie zone dell'Azerbaigian, mentre ad est i comunisti azeri erano in rivolta contro il governo.\nLa Repubblica Azera si arrese ai sovietici, per\u00f2 molti ufficiali e truppe della milizia azera provarono a resistere all'avanzata delle forze sovietiche, e ci volle tempo prima che i sovietici stabilizzassero la nuova Repubblica Socialista Sovietica Azera.\nIl governo della Prima Repubblica di Armenia si arrese ai sovietici il 4 dicembre 1920. Il 5 dicembre il Comitato Rivoluzionario Armeno (\"Revkom\"), formato in larga parte di armeni provenienti dalla repubblica sovietica azera, entr\u00f2 nella capitale Erevan. Il 6 dicembre anche la polizia segreta di Feliks \u0116dmundovi\u010d Dzer\u017einskij, la \u010ceka, si install\u00f2 in citt\u00e0 chiudendo ufficialmente la storia della Prima Repubblica di Armenia. Fu proclamata Repubblica Socialista Sovietica Armena, guidata da Aleksandr Miasnikyan.\nIl 25 febbraio 1921, a pochi giorni dall'inizio dell'invasione del paese, le truppe sovietiche entravano a Tbilisi, capitale della Georgia. Il 23 ottobre, con la firma del trattato di Kars che faceva seguito al precedente trattato di Mosca del marzo 1921, cessavano le ostilit\u00e0.\nIl trattato di Kars, ratificato a Erevan l'11 settembre 1922, era un trattato fra la Grande Assemblea Nazionale della Turchia - che avrebbe proclamato la repubblica di Turchia nel 1923 - ed i rappresentanti della Russia bolscevica, dell'Armenia sovietica, dell'Azerbaigian sovietico e della Georgia sovietica. Tutte le 4 repubbliche sovietiche erano entrate a far parte dell'Unione Sovietica con la firma del trattato di unione del 21 dicembre 1921."}
{"id": "2331030", "revid": "37401", "url": "https://it.wikipedia.org/wiki?curid=2331030", "title": "Ritratto del conte duca di Olivares a cavallo", "text": ""}
{"id": "2331032", "revid": "37401", "url": "https://it.wikipedia.org/wiki?curid=2331032", "title": "Ritratto del conte duca di Olivares", "text": ""}
{"id": "2331034", "revid": "19933", "url": "https://it.wikipedia.org/wiki?curid=2331034", "title": "Latifundio", "text": ""}
{"id": "2331035", "revid": "22356", "url": "https://it.wikipedia.org/wiki?curid=2331035", "title": "Zhejiangopterus", "text": ""}
{"id": "2331036", "revid": "23386279", "url": "https://it.wikipedia.org/wiki?curid=2331036", "title": "Autorit\u00e0 statale", "text": ""}
{"id": "2331041", "revid": "23386395", "url": "https://it.wikipedia.org/wiki?curid=2331041", "title": "Salvacondotti", "text": ""}
{"id": "2331049", "revid": "1543377", "url": "https://it.wikipedia.org/wiki?curid=2331049", "title": "Holloway Road (metropolitana di Londra)", "text": "La stazione di Holloway Road \u00e8 una stazione della linea Piccadilly della metropolitana di Londra.\nStoria.\nLa stazione fu costruita dalla \"Great Northern, Piccadilly and Brompton Railway\", oggi la linea Piccadilly, e apr\u00ec il 15 dicembre 1906. Fu costruita con due pozzi per l'ascensore, ma solo uno fu effettivamente usato allo scopo. Il secondo pozzo fu occupato da una scala mobile a spirale sperimentale, costruita dall'inventore statunitense Jesse Reno. L'esperimento non ebbe successo e non fu mai usato dal pubblico. Negli anni '90 i resti della scala mobile furono estratti dalla base del pozzo. Oggi sono conservati nel deposito del London Transport Museum ad Acton. Dai binari, si pu\u00f2 vedere una seconda uscita non pi\u00f9 utilizzata. Questa uscita porta al retro dell'ex pozzo.\nL'edificio della stazione fu progettato dall'architetto Leslie Green. Dal 17 maggio 1994 \u00e8 un monumento classificato di grado II.\nLa stazione si trova vicino al nuovo Emirates Stadium, il nuovo campo della squadra calcistica dell'. Parte degli oneri di urbanizzazione, 5 milioni di sterline, avrebbero dovuto essere spesi per l'espansione dell'attuale stazione in modo da reggere l'aumento del numero dei passeggeri in occasione delle partite. Tuttavia, studi successivi mostrarono che perch\u00e9 la stazione potesse reggere l'aumento di traffico gli ascensori avrebbero dovuto essere sostituiti da scale mobili per un costo di 60 milioni. Di conseguenza i piani di rinnovo furono bloccati ed attualmente in occasione delle partite la stazione \u00e8 chiusa, o solo per passeggeri in discesa.\nAll'inizio di luglio 2007 iniziarono i lavori di ammodernamento della stazione, come parte del programma di miglioria delle stazioni 2007-8. La stazione fu chiusa al pubblico nel weekend del 13-14 ottobre ed anche la domenica successiva (21 ottobre), il 27-28 ottobre, il 10-11 ed il 17 novembre. Altre chiusure si ebbero all'inizio del 2008, anche se in questo caso non corrisposero con partite di calcio all'Emirates Stadium.\nLe opere di ammodernamento riguardarono l'installazione di un nuovo servizio di attenzione al cliente, la sostituzione dei pannelli informativi obsoleti, ed altri cambi estetici per migliorare l'aspetto e la sicurezza della stazione. In particolare si migliorarono l'illuminazione ed il numero di telecamere a circuito chiuso."}
{"id": "2331050", "revid": "486946", "url": "https://it.wikipedia.org/wiki?curid=2331050", "title": "Holloway Road tube station", "text": ""}
{"id": "2331051", "revid": "12109", "url": "https://it.wikipedia.org/wiki?curid=2331051", "title": "Air Force Intelligence, Surveillance and Reconnaissance Agency", "text": "L'Air Force Intelligence, Surveillance and Reconnaissance Agency, AF ISRA (precedentemente conosciuta come Air Intelligence Agency, AIA) \u00e8 stata un'agenzia di \"intelligence\" dell'aeronautica militare degli Stati Uniti d'America, con quartier generale nella Lackland Air Force Base in Texas. Nata l'8 giugno 2007, \u00e8 stata riorganizzata nell'attuale 25\u00aa Air Force (Twenty-Fifth Air Force, 25 AF) il 1\u00ba ottobre 2014.\nHa in organico 17.000 addetti dislocati in 65 localit\u00e0 nel mondo."}
{"id": "2331053", "revid": "131145", "url": "https://it.wikipedia.org/wiki?curid=2331053", "title": "Air Intelligence Agency", "text": ""}
{"id": "2331055", "revid": "1488558", "url": "https://it.wikipedia.org/wiki?curid=2331055", "title": "Marina di Ginosa", "text": "Marina di Ginosa, detta anche \"Ginosa Marina\", \u00e8 una localit\u00e0 balneare dell'arco ionico tarantino, frazione del comune di Ginosa (in provincia di Taranto). I suoi abitanti sono denominati \"marinesi\", come distinzione dai \"ginosini\", abitanti di Ginosa citt\u00e0.\nGeografia fisica.\nPer la qualit\u00e0 del mare e delle spiagge sabbiose la FEE ha riconosciuto a Marina di Ginosa la Bandiera Blu numerose volte: la prima nel 1995, poi nel 1997 e nel 1998, negli anni dal 1999 al 2001 ed ininterrottamente dal 2004 al 2021. Ha inoltre ricevuto, per la stagione estiva 2009, le 3 Vele Blu da Legambiente.\nCaratteristica predominante delle spiagge di Marina di Ginosa \u00e8 la pineta di arbusti di macchia mediterranea che incornicia per chilometri tutto il litorale. Tali Pinete rientrano nell'area naturale protetta \"Pinete dell'Arco Ionico\".\n\u00c8 presente un piccolo lago, il lago Salinella, che si trova a circa 5\u00a0km dall'abitato sulla strada per Metaponto, che \u00e8 destinato a diventare un'oasi naturale. Sulla riva del Lago Salinella \u00e8 presente un'antica torre costiera, risalente al XVI secolo, costruita a difesa delle coste ioniche dalle incursioni turche nell'Italia meridionale: \"Torre Mattoni\". Ad ovest dell'abitato scorre il Torrente del fiume Galaso.\nStoria.\nLa localit\u00e0 era originariamente denominata \"Ginosa Scalo\" per la presenza della stazione ferroviaria della ferrovia ionica. Veniva anche denominata \"Stornara\" per gli storni che numerosi vi fanno ritorno in autunno. Altro nome identificativo della zona per gli abitanti delle aree limitrofe era \"Venticinque\", in riferimento al numero del casello ferroviario, numero che coincide anche per l'ubicazione al Km 25 della strada provinciale ex SS 580, ovvero alla fine della stessa.\nNel 1957 il Ministro dell'Agricoltura e delle Foreste Emilio Colombo inaugur\u00f2 la nuova borgata rurale.\nNel 1958 venne attribuita alla borgata la denominazione ufficiale di \"Marina di Ginosa\" dall'allora Presidente della Repubblica Giovanni Gronchi.\nCultura.\nIl comune di Ginosa ha istituito un sistema bibliotecario dotando Marina di Ginosa della Biblioteca civica Marinese.\nMonumenti e luoghi d'interesse.\nIl principale luogo di interesse di Marina di Ginosa \u00e8 il Lago Salinella, lago costiero retrodunale al confine tra la Puglia e la Basilicata, occupante il tratto terminale dell'antico alveo del fiume Bradano; il lago \u00e8 un importante luogo dove sostano numerose specie migratorie dove \u00e8 possibile dedicarsi al birdwatching. Sono inoltre da visitare:\nFestivit\u00e0.\nLa festa patronale di Sant'Antonio di Padova si tiene il 12 e il 13 giugno. \nAltra ricorrenza sentita dall'intera comunit\u00e0 \u00e8 il Carnevale Marinese che, con i suoi carri allegorici e la partecipazione di ospiti nazionalpopolari, si svolge sia in inverno che in estate (l'ultima domenica di Agosto) partendo da Viale Ionio e concludendosi a Piazza Croce Rossa, anche detta \"Piazza Eventi\".\nPartecipata \u00e8 anche la festa di San Giuseppe, che ogni anno ripropone il suo tradizionale fal\u00f2 dei marinesi.\nSport.\nCalcio.\nLa squadra di calcio di riferimento \u00e8 il Ginosa, ma dal 1979 al 1997 la frazione ha avuto una compagine calcistica propria chiamata Stella Maris, che ha disputato 15 campionati di Terza Categoria e 2 campionati di Seconda Categoria.\nGi\u00e0 nel 1971 erano state fondate due societ\u00e0 di livello amatoriale: la Stella Marina 74025 e la Polisportiva Maris, che nel 1979 si fusero in un'unica societ\u00e0 ribattezzata Stella Maris di Marina di Ginosa e affiliata con la FIGC per disputare i campionati dilettantistici. La prerogativa iniziale della squadra era quella di schierare soli calciatori residenti a Ginosa Marina. Nell'anno di esordio 1979-1980 la compagine marinese vince il suo primo campionato. La seconda promozione \u00e8 quella del 1996-1997 con la squadra bianco-stellata che vince tutte le partite in calendario. La societ\u00e0 si scioglie l'anno successivo, nel 1997-98, a conclusione di un torneo negativo che la vede retrocedere nuovamente in Terza Categoria.\nTennis.\nNel 1969 fu fondato il Tennis Club \"Pro Loco\" Marina di Ginosa che a distanza di oltre quarant'anni continua la propria attivit\u00e0 con la scuola avviamento tennis e con il tradizionale torneo nazionale di tennis di 3\u00aa e 4\u00aa Categoria. Dal 2013 viene organizzato il regolare torneo open.\nInfrastrutture e trasporti.\nMarina di Ginosa dispone di una stazione ferroviaria, che funge da principale collegamento tra la provincia di Taranto e la provincia di Matera."}
{"id": "2331056", "revid": "34392", "url": "https://it.wikipedia.org/wiki?curid=2331056", "title": "Museo dell'Hermitage", "text": ""}
{"id": "2331057", "revid": "1543377", "url": "https://it.wikipedia.org/wiki?curid=2331057", "title": "Abbazia di Roth", "text": "L'abbazia di Roth (detta anche abbazia di \"Rot an der Rot\", \"M\u00fcnchroth\", \"M\u00fcnchenroth\", \"M\u00f6nchroth\" o \"M\u00f6nchsroth\") fu un monastero premonstratense, con sede nella citt\u00e0 di Rot an der Rot nell'Alta Svevia (Baden-W\u00fcrttemberg, Germania). Esso fu il primo monastero premonstratense dell'intera Svevia. La struttura \u00e8 oggi come allora situata su un'altura tra le valli e i fiumi Rot ed Haslach. La chiesa del monastero, dedicata a Santa Verena, e le costruzioni del convento sono un'importante tappa della \"Strada barocca dell'Alta Svevia\".\nStoria.\n\"Rot an der Rot\" venne in un primo tempo menzionata come \"Rota\" in una donazione di Adalberto di Wolfertschwenden che avvenne nel 1100. Assieme alla chiesa il villaggio interno and\u00f2 a costituire il primo nucleo fortificato dell'area.\nSecondo la tradizione locale, il monastero venne fondato nel 1126 con il nome di \"M\u00f6nchroth\" da Hemma von Wildenberg con l'attiva partecipazione di Norberto di Pr\u00e9montr\u00e9 e questa fondazione sembra essere confermata dagli annali dell'abbazia di Altenmarkt. I primi monaci che vi giunsero erano premonstratensi francesi e presumibilmente dalla sua fondazione il monastero era sottoposto all'autorit\u00e0 della Santa Sede. Attorno al 1140 vi venne aggiunto anche un convento femminile sempre del medesimo ordine ecclesiastico e queste monache godevano della cura pastorale del monastero stesso, tradizione che si protrasse sino alla met\u00e0 del XIV secolo quando il monastero femminile venne chiuso.\nIl primo priore dell'abbazia fu Burcardo, inviato da Norberto di Zante dalla casa madre di Pr\u00e9montr\u00e9 presso Laon, nella Francia settentrionale, assieme a 12 monaci. Il lavoro di questo primo priore fu talmente lodevole che gi\u00e0 dal 1137 pot\u00e9 fondare una nuova istituzione filiale a Wilten, presso Innsbruck, a seguito della richiesta esplicita del Vescovo Reginberto di Bressanone. Il successore di Burcardo, Ottino (1140-1182), guid\u00f2 il monastero che contava gi\u00e0 200 monaci, e diede inizio ad un periodo di prosperit\u00e0 che port\u00f2 alla fondazione di altre filiali (tra il 1145 ed il 1171), tra cui spiccavano le abbazie di Weissenau, Schussenried, Steingaden, Kaiserslautern e Marchtal. Nel 1182 i possedimenti dell'abbazia si estendevano anche alla vicina valle dell'Iller, ma acquis\u00ec anche possedimenti nell'area del Giura, presso Lindau, attorno a H\u00fcttisheim, a Steinbach ed a Untermoorweiler.\nNel 1179 su interessamento dell'Imperatore Federico I si dichiar\u00f2 personalmente protettore dell'abbazia e le concesse il titolo di abbazia imperiale.\nNel 1182 un terremoto devast\u00f2 l'originaria fondazione assieme all'archivio contenente anche il documento originale con la concessione dei privilegi imperiali. Per questo motivo, papa Lucio III con una bolla pubblicata quello stesso anno, rimpiazz\u00f2 il documento imperiale andando a dichiarare la fondazione risalente all'epoca di Hemma von Wildenberg ed affidandone il protettorato ai di lei eredi.\nDal 1182 il villaggio di Rot divenne propriet\u00e0 del monastero oltre ad essere un grande centro pastorale con la sua attiva parrocchia, al punto da doversi dotare di una struttura intera per accogliere l'economato abbaziale. Con acquisizioni e donazioni, l'abbazia riusc\u00ec a realizzare un vasto corollario di territori che comprendeva l'area da Rot a Haslach, guadagnando ulteriori fondi per i propri scopi.\nNel 1338 l'abbazia ricevette un'esenzione dalla giurisdizione dei tribunali secolari e dopo la peste nera del 1348 molti abitanti aderirono spontaneamente al sodalizio dell'abbazia dal momento che ogni altra attivit\u00e0 era divenuta difficilmente praticabile dati i terribili risvolti dell'epidemia. Inizi\u00f2 per\u00f2 cos\u00ec anche un periodo di crisi per l'abbazia che nel 1391 vantava appena tre monaci in quanto gli altri avevano dovuto abbandonarla a causa della crisi economica della regione.\nL'abate dell'Abbazia di Weissenau (struttura originariamente filiale di quella di Roth), prese il controllo dell'abbazia e nel 1407 il Re Roberto install\u00f2 il proprio siniscalco Giovanni II di Waldburg quale governatore dell'abbazia.\nIl ritorno della fortuna dell'abbazia di Roth inizi\u00f2 con l'abate Henrich Merk (1417-1420) e continu\u00f2 col suo successore Martin Hesser (1420-1457). A Costanza nel 1425 venne stretta un'alleanza con altri abati svevi per difendere i diritti dei monasteri contro l'intervento delle famiglie dei monaci nobili che in essi albergavano. Martin Hesser diede nuova vita monastica e la restituzione del monastero alla sua et\u00e0 dell'oro incominci\u00f2 con la ristrutturazione della struttura. Dal 1458 l'abbazia inizi\u00f2 anche delle attivit\u00e0 lucrative che consentirono una sempre maggior crescita dell'area con l'incorporazione di chiese e monasteri dell'area tra i propri possedimenti.\nNel 1481 un incendio distrusse gran parte del monastero e la ricostruzione venne portata avanti sino al 1509, anno in cui fu anche ridedicata la chiesa abbaziale.\nL'Imperatore Massimiliano I elev\u00f2 l'abbazia al grado di Abbazia Imperiale nel 1497 e l'abate ottenne un seggio al Reichstag oltre al titolo principesco. Ad ogni modo, durante la guerra dei contadini del 1525 la fortuna dell'abbazia declin\u00f2 nuovamente e questa crisi venne bloccata solo dalla prontezza delle riforme dell'abate Martin Ehrmann (1560-1589).\nLo status di abbazia imperiale venne rafforzato nel 1619 per merito dell'Arciduca Leopoldo V del Tirolo il quale concesse il diritto di giudicare con l'alta giustizia da parte del monastero, fornendo anche personali contributi all'abbazia, e tali privilegi divennero fondamentali per lo schieramento politico dell'entit\u00e0 religiosa locale durante la Guerra di Successione austriaca.\nDurante una visita del 1601 Roth viene considerata in perfetto stato, ma gi\u00e0 con la Guerra dei Trent'anni apprendiamo amaramente che l'abbazia era gi\u00e0 stata saccheggiata e riparata 200 volte. Alla fine dello scontro, vi fu un periodo di consolidamento sotto l'abate Martin Erde (1672-1711) il quale ristabil\u00ec la corretta disciplina religiosa tra i chierici e aument\u00f2 le strutture economiche del monastero. L'abbazia venne distrutta da un incendio nel 1681 e perci\u00f2 il monastero venne ricostruito in stile barocco con una serie di lavori che perdurarono sino al 1698.\nAttualmente ad esso \u00e8 affiancata la neoclassica chiesa di Santa Varena che venne ricostruita tra il 1777 ed il 1786 su idea dell'abate Mauritius Moritz che aveva demolito l'antica chiesa contro il volere dei monaci. L'architetto Johann Baptist Laub venne chiamato al completamento della nuova chiesa per merito dell'abate Willebold Held (1782-1789). Dopo la posa della prima pietra della seconda parte nel 1783 gran parte del lavoro venne svolto dai canonici stessi. L'interno venne decorato con dipinti e stucchi ad opera di Meinrad von Ow, Januarius Zick e Franz Xaver Feuchtmayer. Fu questa anche l'epoca in cui venne impiantato il maestoso organo ad opera di Johann Nepomuk Holzhey che venne iniziato nel 1792 e terminato l'anno seguente.\nL'ultimo abate di Roth fu Nikolaus Betscher (1789-1803), valente musicista le cui composizioni musicali erano reminiscenze dei contemporanei Joseph Haydn e Wolfgang Amadeus Mozart.\nDal 1725 venne inoltre costituita una grande biblioteca che i registri del 1796 dicono essere stata di 7000 volumi che andarono per la maggior parte dispersi dopo la dissoluzione.\nLa dissoluzione.\nNel 1803 l'abbazia venne dissolta nel corso della mediatizzazione della Germania e i monaci vennero invitati ad abbandonare la struttura. Le 2871 persone soggette ai domini dell'Abbazia passarono dapprima sotto il dominio dei Conti di Wartenberg in compensazione dei territori da loro persi lungo il Reno. Nel 1806 il monastero ed il villaggio di Rot an der Rot vennero incorporati nel Regno di W\u00fcrttemberg. Nel 1808 l'abbazia venne ereditata dai Conti di Erbach-Erbach che fecero demolire due ale del monastero e la biblioteca.\nNel 1947 i premonstratensi riacquistarono la struttura nel tentativo di riportare in vita l'antica tradizione monastica ma questo tentativo fall\u00ec e nel 1959 la struttura pass\u00f2 alla Diocesi di Rottenburg-Stoccarda.\nAttualmente il monastero accoglie una casa di rieducazione dedicata a San Norberto e gestita da quegli stessi monaci premonstratensi che l'avevano fondata."}
{"id": "2331064", "revid": "1573940", "url": "https://it.wikipedia.org/wiki?curid=2331064", "title": "Chiesa di Santo Stefano (Castel Frentano)", "text": "La chiesa arcipresbiteriale di Santo Stefano Protomartire \u00e8 la chiesa madre di Castel Frentano, in provincia di Chieti. Venne ricostruita nella seconda met\u00e0 del Settecento su una chiesa edificata probabilmente tra la fine del XIII secolo e gli inizi del XIV secolo, divenuta troppo piccola per contenere il numeroso popolo ed ormai malridotta. Fin dal XVI secolo, la chiesa \u00e8 arcipretura, di cui fu primo arciprete don Camillo Savino.\nStoria.\nIl primo luogo di culto.\nLa prima chiesa madre di Santo Stefano \u00e8 di incerta origine, presumibilmente edificata tra la fine del XIII secolo e gli inizi del XIV secolo. Possedeva un quadretto della pace in bassorilievo d'argento, realizzato forse da Nicola da Guardiagrele (1385-1462 circa), oggi scomparso, come si apprende dallo storico Anton Ludovico Antinori. Dopo essere stata governata per qualche secolo da un rettore, nel XVI secolo la chiesa fu elevata al rango di arcipretura (probabilmente in concomitanza con l'erezione della diocesi di Lanciano, nel 1515), privilegio concesso ad una parrocchia molto estesa ricca di popolo e di clero, dando cos\u00ec modo all'Universit\u00e0 di Castel Nuovo (cos\u00ec infatti si chiamava allora Castel Frentano) di eleggere il suo arciprete. Il primo arciprete di cui si conosce il nome \u00e8 don Camillo Savino. Di questo periodo, si conserva un fonte battesimale ligneo del 1500 circa, restaurato negli anni sessanta del XX secolo, l'unica opera della chiesa antica sopravvissuta fino ai giorni nostri. Nel 1616 la chiesa di Santo Stefano e le altre del paese furono luogo di visita da parte di mons. Lorenzo Monzon\u00eds Galatina, arcivescovo di Lanciano. Dalla quella visita pastorale si apprende che a quell'epoca la parrocchia era molto pi\u00f9 ricca di opere artistiche rispetto all'attuale tempio. L'altare maggiore infatti era arricchito da un tabernacolo ligneo, da statue raffiguranti Santo Stefano e San Giovanni e vi si trovava un quadro dell'Annunciazione. Nella navata c'erano ben 11 altari laterali, mantenuti dalle famiglie benestanti dell'epoca; erano dedicati a San Salvatore, ai Santi Andrea, Elisabetta e Biagio, ai Santi Antonio Abate e Tommaso apostolo, a San Sebastiano, alla Nativit\u00e0 di Maria, al Santissimo Rosario (quello dell'omonima Arciconfraternita del loco), ai Santissimi Angeli, a San Francesco, a Santa Caterina, a San Pantaleone e all'Annunciazione. Oggi, gli altari, le loro tele, statue e sacre suppellettili sono scomparsi.\nA causa dell'incremento della popolazione, nel 1620, su proposta dell'allora arciprete don Giulio Di Scipio, la chiesa fu oggetto di notevoli lavori di ampliamento. Con il passare del tempo lo splendore della chiesa venne perso, a causa della crescita demografica e all'abbandono del tempio. Castel Nuovo infatti nel corso del Settecento conobbe un notevole benessere economico e demografico, grazie alla signoria dei Caracciolo, mettendo la chiesa di Santo Stefano in condizione di non riuscire pi\u00f9 a contenere il numeroso popolo; si rese quindi necessaria la costruzione di una nuova chiesa.\nLa nuova chiesa.\nIl problema della vecchia chiesa trov\u00f2 risposta nella risoluzione del Parlamento dell'Universit\u00e0, adottata il 16 novembre 1749:\n\"la matrice chiesa sotto il titolo di Santo Stefano Protomartire essendo incapace per il popolo cresciuto, oltre esser mal ridotta avendo forma piuttosto di fenile che di chiesa, vi sarebbe un benefattore il quale vorrebbe contribuire nella spesa, assistenza ed altro, purch\u00e9 codesta Universit\u00e0 ed i di lui cittadini contribuissero nella cava delle pietre, trasporto di esse, trasporto de mattoni, calce, arena, travi, acqua, con prestare anche la dovuta assistenza, essendosi anche provveduto da perito prattico alla considerazione della spesa per il lavoro faciendo e per il materiale vi vuole\"...[] \"Onde essendo, utile a questo publico offerta data, di avanzo all onor di Dio e di commodo a ciaschedun cittadino\"...[] \"essendo ogni filio obligato ad aggiutare la propria madre\"...[] \"risolvino le Signorie Vostre se intendono di quella abbellire ed ingrandire\"...[].\nQuando finalmente si trovarono i fondi, iniziarono i lavori per la costruzione della nuova casa di culto. Secondo la tradizione popolare, i cittadini, spinti dalla voglia di vedere realizzato un nuovo tempio, contribuirono formando una catena umana per trasportare mattoni dall'attuale contrada Crocetta (dove probabilmente allora vi era una fornace di mattoni) fino al paese. Al riguardo gli storici sostengono che ci fu un celebre architetto, la tradizione sostiene essere il Vanvitelli. Si suppone invece che si tratti di Mario Gioffredo, allievo del Vanvitelli, in quegli anni stava costruendo la chiesa del Carmine a Vasto. La costruzione si protrasse per molti anni fino alla riconsacrazione da mons. Domenico Gervasoni e all'apertura al culto nel 1780, come confermato dal portale. Tra il 1978 e il 1981 fu oggetto di interventi di restauro su commissione del parroco don Costantino Parente, in cui venne ricostruito il tetto, il pavimento e ritinteggiato l'edificio, nelle sembianze di come si presenta oggi.\nDescrizione.\nLa chiesa presenta uno stile che precorre al classicismo. L'unico elemento barocco \u00e8 rappresentato dal portale in pietra; si ipotizza quindi che possa essere stato riutilizzato dal vecchio edificio di culto. La cupola di cui \u00e8 dotata la chiesa poggia su quattro arconi del transtetto. Questo posizionamento \u00e8 ritenuto un tocco di maestosit\u00e0.\nL'interno.\nDato che l'edificazione della chiesa nuova fu molto dispendiosa, fu abbandonato il progetto di dotarla di pitture, a causa di una spesa di 300 ducati, ritenuta eccessiva. Venne invece decorata agli inizi dell'Ottocento con sobri stucchi, attribuiti al Ciampoli. L'interno, a navata unica, possiede sei altari laterali del periodo della ricostruzione, ornati da pale d'altare attribuite a Giuliano Crognale (1770-1862), pittore castellino. Queste ultime rappresentano rispettivamente la Madonna Immacolata, San Michele arcangelo, Sant'Anna che educa Maria, l'incredulit\u00e0 di san Tommaso apostolo, Maria Santissima del Rosario e Maria Santissima del Suffragio (Questa tela \u00e8 stata per anni in stato di degrado ma nell'estate del 2018 \u00e8 stata ricollocota sul suo corrispettivo altare dopo un restauro fortemente voluto dall'associazione culturale Ripensiamo il centro storico). Le ultime due sono posizionate nelle cappelle delle due confraternite. Nel XIX secolo l'arciprete don Luigi Di Guglielmo della famiglia Silveri, fece aggiungere l'altare maggiore e la sua balaustra (1847), in contrasto per\u00f2 con la chiesa e con lo stupendo organo, opera di Quirico Gennari di Lanciano, tuttora conservato in cantoria anche se non funzionante. Sull'altare maggiore era posta una tela settecentesca raffigurante Santo Stefano, ora conservata solo in parte. Nel 1926 l'arciprete Francesco Gaetani fece restaurare l'altare maggiore. I quattro evangelisti in pietra vennero aggiunti alla cupola negli anni sessanta dall'arciprete don Francesco Memmo, che fece inoltre restaurare la settecentesca statua di san Rocco, l'ottocentesca statua di sant'Antonio, tuttora poste alla venerazione. Nel 2011 \u00e8 stato consacrato il nuovo altare utilizzando la scelta alquanto discutibile di riutilizzare i marmi dell'antico altare Maggiore.\nCappelle del SS.mo Rosario, e di San Giorgio, o del Monte dei Morti.\nLa prima cappella dedicata al Santissimo Rosario si trova sul sagrato della chiesa, con un lato rivolto su piazza Caporali. Si tratta di una chiesetta del XVII-XVIII secolo annessa alla parrocchiale, con una facciata assai semplice, caratterizzata da due finestre laterali e un portale in pietra, con timpano semicircolare. Il campanile a torretta \u00e8 in mattoni rossi a vista.\nL'interno a navata unica \u00e8 stato restaurato nel 2008, per pericoli statici, successivamente nel 2017 \u00e8 stato effettuato un restauro conservativo grazie al quale \u00e8 stato possibile salvare un ciclo di affreschi di Giuliano Crognale (1770-1862) situato sulla volta. L'altare monumentale \u00e8 in scagliola realizzata dai Fratelli Terzani nei primi quarti del Settecento.\nLa cappella di San Giorgio o del Monte dei Morti, dal nome della confraternita ivi situata, \u00e8 il rimanente dell'antica chiesa madre di Castelfrentano, affacciata da una parte su via Garibaldi, dall'altra, dove si vede l'attaccamento all'abside della parrocchia di Santo Stefano, su via Torrione.\nGli atti testimoniano nella chiesa la presenza della confraternita del Suffragio dei Morti, sino dalla seconda met\u00e0 del XVII secolo, nel 1665 era citata come sede del Suffragio, nel 1691 come Confraternita del Monte dei Morti, situata nella cappella di Maria SS.ma del Suffragio. Nel 1719 fu formalmente riconosciuta, nel catasto del 1752 dove veniva denominata anche \"del Purgatorio\".\nLa chiesa \u00e8 anche \"cripta\" della parrocchiale, accessibile da via Torrione, manca di una facciata vera e propria, \u00e8 caratterizzata infatti dalla presenza di una torre campanaria rettangolare, simile alla torre della cappella della Madonna del Rosario, su piazza Caporali, che dal fianco nord della parrocchia di Santo Stefano prospetta sulla piazza. L'interno a navata unica \u00e8 decorato da stucchi, una volta a botte con finta calotta centrale, e un altare dedicato alla Madonna del Suffragio.\nLa primitiva chiesetta del Suffragio si trovava invece fuori le mura, ma gi\u00e0 nella visita pastorale di Monsignor Alfonso Alvarez Barba, vescovo di Lanciano, nel 1671 era descritta come in rovina, e fu nuovamente eretta accanto alla chiesa madre di Castelfrentano, con la realizzazione di un succorpo per la sepoltura all'interno dei morti."}
{"id": "2331068", "revid": "1149807", "url": "https://it.wikipedia.org/wiki?curid=2331068", "title": "Evil Crash", "text": ""}
{"id": "2331069", "revid": "228587", "url": "https://it.wikipedia.org/wiki?curid=2331069", "title": "Elena Teodorini", "text": "Biografia.\nElena Teodorini, \u00e8 stata una delle principali cantanti d'opera rumene e la prima di esse ad aver calcato il palcoscenico del Teatro alla Scala di Milano.\nEra nipote degli attori Ion Vladicescu e Raluca Stavrescu nonch\u00e9 cugina di Aristizza Romanescu. \nInizi\u00f2 a studiare musica e pianoforte a sei anni ed a 14 fugg\u00ec in Italia dove venne ammessa al Conservatorio di Milano, nella classe di canto e pianoforte. Dopo tre anni di studio inizi\u00f2 a cantare come solista in una citt\u00e0 di provincia, e dopo poco tempo debutt\u00f2 come soprano drammatico alla Scala di Milano.\nIl \"Dizionario dell'opera lirica\" di Harold Rosenthal e John Warack, nella versione francese del 1986, pubblicato da Edition Fayard, scrive di Elena Teodorini: \"\u00c8 l'ultima grande artista del XIX secolo, dotata di una autentica voce di mezzosoprano, che ha cantato con la stessa abilit\u00e0 e con grande successo ruoli che sarebbero per tessiture di soprano o soprano falcon, effetto caratteristico della sua qualit\u00e0 di soprano sfogato.\nIl New Grove Dictionary of Music la definisce una voce inconfondibile, altrettanto preziosa nei ruoli da mezzosoprano come in quelli da soprano lirico e drammatico.\nDal 1881 si dedic\u00f2 in particolare al repertorio da soprano. Ella \u00e8 stata la prima cantante rumena a cantare alla Scala di Milano, ricevendo un applauso ininterrotto di 15 minuti. Ha cantato in Romania, Italia, Francia, Spagna, Portogallo, Russia, Austria, e America Latina.\nDurante la sua vita ha intrecciato il suo cammino con un numero incredibile di personaggi: Giuseppe Verdi, Jules Massenet, Arrigo Boito, Amilcare Ponchielli, Enrico Caruso, Giuseppe De Luca, Mattia Battistini, Franco Faccio, Sarah Bernhardt, Ion Luca Caragiale, Vasile Alecsandri, George Steph\u0103nescu, Carl Theodore Wagner, ecc. \nIl famoso soprano Bidu Say\u00e3o, prima solista al Metropolitan Opera tra il 1937 - 1952 ha studiato con Elena Teodorini prima in Brasile e poi in Romania. \nAnche sua sorella, Aura Teodorini, \u00e8 stata una famosa cantante."}
{"id": "2331075", "revid": "62748", "url": "https://it.wikipedia.org/wiki?curid=2331075", "title": "John Sutter", "text": "Biografia.\nPrimi anni.\nJohan Sutter nacque il 15 febbraio 1803 a Kandern, all'epoca Elettorato di Baden, attuale Baden-W\u00fcrttemberg in Germania. Inizi\u00f2 come un semplice apprendista a Burgdorf (nel Canton Berna, in Svizzera), dove si spos\u00f2 nel 1826 con Anne Sutter, da cui ebbe cinque figli. Divenne ben presto un commerciante, ma la sua attivit\u00e0 fall\u00ec altrettanto presto, venendo sommerso dai debiti.\nFuga negli Stati Uniti.\nNel 1834 fugg\u00ec dal suo paese negli Stati Uniti per sottrarsi al processo per debiti derivante da questo episodio, lasciando in Svizzera la moglie e i figli, che nelle sue intenzioni avrebbero dovuto raggiungerlo in America se fosse riuscito a far fortuna.Una volta giunto sul suolo americano, assunse il nome di John Augustus Sutter.Sbarcato a New York con l'intenzione di raggiungere la California, Sutter si diresse a occidente, dedicandosi poi al commercio tra le Hawaii e l'Alaska con l'ausilio di una nave comprata qualche tempo prima.\nNueva Helvetia.\nNel 1843, a Monterey, Sutter ottenne dal governatore del Messico Alvarado il permesso di colonizzare la zona orientale della California. In quella zona egli stabil\u00ec cos\u00ec la colonia di Nueva Helvetia, dominata da un grande e munito forte di propriet\u00e0 di Sutter. In pochi anni il territorio della sua colonia si estese in modo esponenziale, e insieme alla sua ricchezza e ai suoi possedimenti, Sutter vide crescere anche il suo prestigio politico. L'insediamento fondato da Sutter divenne nel 1854 la capitale della California, come lo \u00e8 a tutt'oggi, visto che si tratta dell'odierna Sacramento.\nNel gennaio del 1848, quando Sutter era ormai all'apice della sua potenza, un suo dipendente trov\u00f2 dell'oro sulle rive dell'American, dove egli aveva fatto costruire una segheria; questa scoperta diede vita alla cosiddetta corsa all'oro.Fu questa scoperta a portare per\u00f2 alla rovina Sutter: nei mesi successivi una smisurata quantit\u00e0 di persone arriv\u00f2 in California. Le propriet\u00e0 di Sutter vennero invase, il suo bestiame rubato per saziare i nuovi arrivati e tutti i suoi dipendenti lo abbandonarono per partecipare anch'essi alla corsa all'oro. Sutter tent\u00f2 pi\u00f9 volte, negli anni successivi, di appellarsi alla legge per farsi riconoscere il monopolio delle sue propriet\u00e0; purtroppo, tutto fu reso pi\u00f9 difficile dal fatto che la California era stata da poco ceduta agli Stati Uniti d'America a seguito del trattato di Guadalupe Hidalgo (visto che Sutter aveva ottenuto le concessioni dalle autorit\u00e0 messicane).\nDopo aver dilapidato ci\u00f2 che restava del suo patrimonio in interminabili battaglie legali, a Sutter fu concessa soltanto la propriet\u00e0 di una piccola parte dei suoi terreni.\nMorte.\nJohn Augustus Sutter mor\u00ec il 18 giugno 1880 alle 3 del pomeriggio, a Washington.\nJohn Sutter nella cultura di massa.\nLibri.\nLe vicende di John Augustus Sutter sono state raccontate in forma romanzata da Blaise Cendrars nel suo libro L'oro (1925).\nAlbert L. Hurtad ha scritto un libro scolastico riguardante la vita di Sutter, \"John Sutter: A Life on the North American Frontier\" (2006).\nUna delle \"miniature storiche\" raccolte in Momenti fatali di Stefan Zweig (pubblicata da Adelphi, 2005), intitolata \"La scoperta dell'Eldorado\", \u00e8 dedicata a Sutter.\nLa vita \"esagerata\" di Johan Sutter viene narrata in maniera abile, da Osvaldo Soriano in \"La Febbre dell'Oro\", edito da Einaudi\n(2007).\nFumetti.\nJohn Sutter \u00e8 comparso nel numero 9 della collana di \"Tex Speciale\", \"La valle del terrore\", di Claudio Nizzi e Roberto Raviola (in arte Magnus).\nFilm.\nSono stati tratti vari film dalla figura di John Sutter.\nMusica.\nIl cantante Dan Fogelberg ha dedicato una canzone a John Sutter, \"Sutter's Mill\" (1985)."}
{"id": "2331076", "revid": "287204", "url": "https://it.wikipedia.org/wiki?curid=2331076", "title": "The Dwarves Must Die", "text": "The Dwarves Must Die \u00e8 il nono album di studio del gruppo punk statunitense Dwarves, il primo sull'etichetta Sympathy for the Record Industry, pubblicato il 21 settembre 2004. Nell'album sono presenti parecchi camei, tra cui Dexter Holland dei The Offspring, Nash Kato degli Urge Overkill, l'icona stoner Nick Oliveri, Josh Freese dei The Vandals, Spike dei Me First and the Gimme Gimmes, il gangsta rap per San Quinn, DJ Marz e l'attore Gary Owens."}
{"id": "2331077", "revid": "196390", "url": "https://it.wikipedia.org/wiki?curid=2331077", "title": "Ocean Waves", "text": ""}
{"id": "2331091", "revid": "10431", "url": "https://it.wikipedia.org/wiki?curid=2331091", "title": "Piano del Sale", "text": "Il Piano del Sale \u00e8 un grande bacino chiuso della Dancalia settentrionale, compreso nel territorio dell'Etiopia ai confini con l'Eritrea. Esso si estende per una lunghezza di oltre 200\u00a0km ai piedi dell'Acrocoro Etiopico, e si deprime fino ad oltre 120\u00a0m sotto il livello del mare. \nIl Piano del sale ha significativi depositi salini, che sono oggetto di sfruttamento da parte delle popolazioni locali di etnia Danakil, che da molto tempo fanno commercio di sale con le popolazioni dell'altopiano; tale sfruttamento dura tuttora. Il sale viene estratto in parallelepipedi di forma e peso regolari, ed avviato a mezzo carovane ai mercati dell'altopiano lungo antichi sentieri.\nFino alla fine della seconda guerra mondiale questo sale ha rappresentato la pi\u00f9 diffusa moneta di scambio in uso nell'Etiopia settentrionale; uno dei pi\u00f9 tipici esempi di moneta merce.\nNegli anni della colonia italiana d'eritrea venne studiato un progetto, poi abbandonato, di realizzarvi un grande lago interno, il cosiddetto \"Mare dancalo\", conducendo l'acqua dal mar Rosso a riempire la depressione dancala. L'idea fu lanciata agli inizi del XX secolo dall'uomo politico italiano Paolo Vinassa de Regny. Secondo il progetto, il nuovo lago si sarebbe dovuto addentrare per oltre 200\u00a0km, coprendo una superficie di circa 5000\u00a0km\u00b2, e avrebbe dovuto essere sfruttato a fini idroelettrici. Si ipotizzava anche una notevole influenza positiva di questa grande massa di acqua sul clima delle regioni circostanti. \nIl potassio.\nLa \"Piana del sale\" \u00e8 una zona estremamente ricca di potassio che si rinviene anche in superficie. Il potassio \u00e8 molto utilizzato dall'industria dei fertilizzanti e da quella degli esplosivi. Furono dapprima societ\u00e0 minerarie italiane a tentarne lo sfruttamento. Subentrarono societ\u00e0 degli Stati Uniti e poi societ\u00e0 canadesi. "}
{"id": "2331096", "revid": "767487", "url": "https://it.wikipedia.org/wiki?curid=2331096", "title": "Breakfast at Tammy's", "text": "Breakfast at Tammy's \u00e8 il primo album studio del gruppo pop punk statunitense Lustra, pubblicato il 31 dicembre 1998 da XOFF Records."}
{"id": "2331108", "revid": "105770997", "url": "https://it.wikipedia.org/wiki?curid=2331108", "title": "Castel San Pietro Sabino", "text": "Castel San Pietro (356 metri) \u00e8 una frazione del comune di Poggio Mirteto, in provincia di Rieti.\nStoria.\nLa datazione storica dell'abitato e del Castello \u00e8 appurata sin dai primi anni dell'XI secol. La posizione amena, esposta a Mezzogiorno e la vicinanza dell'abbazia di Farfa fanno supporre una continuit\u00e0 di presenza umana durante tutto il Medioevo, mentre ritrovamenti archeologici e la permanenza di alcune rovine, ci rimandano ai tempi degli antichi romani e dei loro ozi nelle ville di campagna.\nNon siamo lontani dalla villa romana dei \"Casoni\" e molte sostruzioni del paese stesso sembrano ascriversi a quei tempi; tra di esse una grande cisterna all'interno del Castello. L'antichissima chiesa di San Pietro ai piedi del villaggio (da cui probabilmente prese il nome) ci riporta alle note visite del Principe degli Apostoli in Sabina e altrettanto non lontana \u00e8 Vescovio dove avvenne secondo la leggenda la prima \"fractio Panis\" della Chiesa romana.\nLegato per motivi politici e geografici all'abbazia di Farfa - che fronteggia all'interno della valle - ne segu\u00ec in alcuni momenti delle vicende legate al priorato della stessa -non bisogna dimenticare le grandi e vastissime propriet\u00e0 territoriali di Farfa che si espandevano per tutto lo Stato Pontificio-. Divenne nel tempo feudo di importantissime famiglie Annibaldi, Orsini, Mattei, Ruiz ecc., che lasciarono tracce sia sul castello che sull'abitato. Importante senza dubbio fu nel 1450 la donazione fatta da Francesco Orsini prefetto di Roma a Jacopo (Giacomo) Orsini e a sua moglie Maddalena genitori di quella Clarice Orsini che divenne la moglie di Lorenzo il Magnifico e madre tra gli altri di Leone X, il Papa che dette alla sabina l'appellativo di \"Tota Sabina Civitas\". Agli Orsini si dovette la trasformazione del Castello in Palazzo signorile (comitale) come si vede nella veduta di Paul Brill (veduta di Castel San Pietro) nel Museo Nazionale di Arte Antica di Palazzo Barberini a Roma \u00e8 la parte prospiciente il lato destro della piazza. Interessante e ancora ben leggibile l'espansione del castrum nel \"Borgo\" di disegno unitario, forse attribuibile a Pietro da Cortona durante la fase Mattei che dur\u00f2 certamente anche negli anni in cui Pietro da Cortona dipinse la volta della sala che da lui prende nome nel Palazzo Mattei di Roma, dove ancora esiste e ben conservata una lunetta che rappresenta Castel San Pietro nel XVII secolo.\nTra i vari importanti personaggi che vi soggiornavano, fin dai tempi delle corti di delizia, vi \u00e8 senz'altro il beato Cardinale Idelfonso Schuster che scrisse, tra varie cose, la storia dell'Abbazia Benedettina di Farfa di cui fu monaco e soggiorn\u00f2 a lungo e ripetutamente nel Castello, ospite della famiglia proprietaria. Ben conservato (almeno nella sua fase rinascimentale) e recentemente restaurato il Castello/Palazzo - di propriet\u00e0 privata - e cos\u00ec anche il piccolo villaggio all'interno delle mura, dove campeggia, per importanza, l'antica Torre detta di Porta romana - uno dei primi monumenti vincolati della Sabina del XII o XIII secolo, dove ancora -incredibilmente- permane una delle ante dell'antica porta, nella quale una datazione di restauro datato allo scorcio del Settecento dimostra la vetust\u00e0. Molti quadri invece situati negli edifici di culto della citt\u00e0 sono molto pi\u00f9 tardi, come quello nella Cappella del Cimitero, un affresco datato 1422: Vergine in trono col Bambino. La chiesa principale dedicata a Santa Maria della Piet\u00e0 anche se molto antica deve la sua facciata ad un riordino in occasione della \"visita Corsini\" della seconda met\u00e0 del settecento. Molto nota nel circondario \u00e8 la festa patronale di San Sebastiano che avviene con processioni e straordinario dispiego (per le dimensioni del villaggio) di fuochi d'artificio e cibarie offerte agli intervenuti, la terza domenica di agosto. In data 14 giugno 2014 nel primo pomeriggio durante un forte temporale una tromba d'aria ha spaccato in tre pezzi un'enorme quercia chiamata dagli abitanti la \"quercia dei boni venti\" perch\u00e9 i vecchi del paese sostenevano che quella quercia era esposta a tutte le direzioni del vento.Sembrerebbe che a piantarla sia stato il signor Carluccio Marini circa 200 anni fa, con un tronco di pi\u00f9 di un metro di diametro, troneggiava su un lato della piazza principale detto \"Borgo\" fornendo nel periodo estivo una stupenda ombra agli anziani del paese, e punto di ritrovo e appuntamento per i giovani.\nIl Castello nell'arte.\nL'architetto Enzo Pinci nel 2015 ha suggerito che il palazzo che si trova nello sfondo del quadro di Caravaggio, il \"Sacrificio di Isacco\" conservato agli Uffizi, rappresenta proprio Castel San Pietro nei primissimi anni del Seicento quando il maestro soggiorn\u00f2 qui ospite dei Mattei e dipinse - chiaramente come atto di omaggio ai committenti e suoi collezionisti - la fase di ampliamento assai importante che avvenne tra il 1599 anno del dipinto del Brill all'inizio della loro Signoria e il 1620 com'\u00e8 riportato nella lunetta dipinta da Bonsi nella galleria di Pietro da Cortona. In merito occorre anche sottolineare che questo quadro sia l'unico paesaggio con architetture dipinto dal Caravaggio. Questo sfondo \u00e8 uno dei pochissimi esempi di rappresentazione di un cantiere edilizio tra rinascimento e barocco."}
{"id": "2331115", "revid": "287204", "url": "https://it.wikipedia.org/wiki?curid=2331115", "title": "Ratto di Persefone", "text": ""}
{"id": "2331120", "revid": "287204", "url": "https://it.wikipedia.org/wiki?curid=2331120", "title": "Ahoa", "text": "Ahoa \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hahake, sulla costa occidentale. Secondo il censimento del 21 luglio 2008 il villaggio ha una popolazione di 437 abitanti."}
{"id": "2331125", "revid": "439868", "url": "https://it.wikipedia.org/wiki?curid=2331125", "title": "Walter Elsasser", "text": "Vita e lavori.\nBen prima di diventare noto per la sua teoria geodinamo, mentre era a Gottinga negli anni venti, Elsasser ha suggerito l'esperimento per testare l'aspetto ondulatorio degli elettroni. Questo consiglio fu in seguito comunicato dal suo collega di Gottinga, il Premio Nobel per la Fisica Max Born, ai fisici in Inghilterra. Questo spiegava i risultati dell'esperimento di Davisson e Germer e di quello di Thomson in seguito premiati con un Premio Nobel per la Fisica. Nel 1935, mentre lavorava a Parigi, Elsasser calcol\u00f2 le energie di legame di protoni e neutroni in nuclei a forte radioattivit\u00e0. Wigner, Jensen e la Goeppert-Mayer ricevettero nel 1963 il Nobel per un lavoro che sviluppava pi\u00f9 approfonditamente l'iniziale formulazione di Elsasser. Dal canto suo Elsasser si avvicin\u00f2 in ben due occasioni alla vincita di un Nobel.\nTra il 1946 e il 1947 Elsasser pubblic\u00f2 dei lavori presentando la sua famosa teoria secondo la quale il campo elettromagnetico della Terra \u00e8 potenziato da correnti parassite nel nucleo liquido del pianeta. Questa teoria \u00e8 stata sviluppata dal 1941 in avanti.\nNegli anni successivi Elsasser si interess\u00f2 profondamente della cosiddetta biologia dei sistemi e contribu\u00ec a quest'ultima con una serie di articoli pubblicati sul Journal of Theorethical Biology.\nLa versione finale della sua teoria in materia \u00e8 stata pubblicata postuma nell'opera postuma \"Reflections on Theory of Organisms\" (\u00ab\"Riflessioni sulla Teoria degli Organismi\"\u00bb), sia nella prima edizione del 1987 che nella seconda edizione del 1998 con una prefazione aggiuntiva di Harry Rubin.\nLe leggi biotoniche.\nCentrale \u00e8 all'interno del pensiero scientifico di Elsasser la concezione di una legge biotonica, secondo un'espressione da lui coniata, ovvero una legge di natura che non pu\u00f2 essere inclusa fra le leggi della fisica. L'opera di Elsasser rimane tuttora controversa riguardo ad alcuni suoi aspetti, e si pone infatti in una strana relazione con il campo della biologia dei sistemi che egli ha contribuito a sviluppare. Accanto alla legge biotonica, altrettanto centrale nell'opera di Elsasser risulta essere la nozione di complessit\u00e0 astronomica della cellula. Da questa egli dedusse che ogni ricerca riguardo alla catena causale di eventi in un sistema biologico raggiunger\u00e0 necessariamente un \u00abpunto terminale\u00bb, nel quale il numero di tutti i possibili inputs nella catena arriver\u00e0 a sopraffare la capacit\u00e0 dello scienziato di fare predizioni, anche con i computer pi\u00f9 potenti e avanzati. Questo, che potrebbe sembrare un presupposto per lo scoramento dei ricercatori, in Elsasser assume in realt\u00e0 il tono della semplice necessit\u00e0 di sviluppare un altro genere di biologia nella quale le catene causali molecolari non sono pi\u00f9 il centro dell'attenzione degli studi. Sarebbe piuttosto la correlazione fra eventi sovra-molecolari a diventare la principale fonte di dati."}
{"id": "2331127", "revid": "1719883", "url": "https://it.wikipedia.org/wiki?curid=2331127", "title": "I Wonder as I Wander", "text": "I wonder as I wander (\u201cMi chiedo mentre vago\u201d) \u00e8 una celebre canzone natalizio statunitense, adattamento del 1933 di un canto popolare della Carolina del Nord, ad opera del cantante e folklorista John Jacob Niles (1892 \u2013 1980), da cui fu pubblicata l'anno seguente in \" Songs of the Hill Folk \".\nPur essendo il brano di origine popolare, la paternit\u00e0 \u00e8 stata tuttavia ufficialmente riconosciuta a Niles, che ottenne i diritti d'autore per lo sfruttamento dello stesso.\nStoria.\nJohn Jacob Niles - secondo quanto racconta egli stesso nella sua autobiografia - il 16 luglio 1933, si trovava a Murphy, una cittadina degli Appalachi, nel Nord Carolina, per partecipare ad un convegno tenuto da alcuni protestanti, quando ud\u00ec una ragazza di nome Annie Morgan cantare un brano popolare: Niles, che, oltre ad essere un cantante, era anche un raccoglitore di canzoni popolari, chiese alla ragazza, in cambio di \u00bc di dollaro, di ripetere il canto pi\u00f9 volte, per poterlo trascrivere.\nBasandosi su questo frammento, Niles scrisse la versione oggi nota di \"I Wonder As I Wonder\", ampliando il testo e modificando parzialmente la melodia: la composizione termin\u00f2 il 4 ottobre 1933. Prima di pubblicarla nella raccolta \" Songs of the Hill Folk \", uscita nel 1934, Niles interpret\u00f2 il brano il 19 dicembre 1933 alla John C. Campbell Folk School di Brasstown, nel Nord Carolina. In seguito, dato che la maggior parte delle persone riteneva che si trattasse di un brano popolare, Niles ne rivendic\u00f2 la paternit\u00e0.\nTesto.\nIl testo si compone di tre strofe, di 4 versi ciascuna. Nella prima strofa ci si chiede come Ges\u00f9 possa essere venuto al mondo per morire per l'umanit\u00e0. Nelle altre strofe, si parla invece degli eventi relativi alla Nativit\u00e0.\nVersioni discografiche.\nIl brano \u00e8 stato inciso, tra gli altri, da:\nCathy Berberian - Folk Songs arr. Luciano Berio"}
{"id": "2331130", "revid": "767487", "url": "https://it.wikipedia.org/wiki?curid=2331130", "title": "Bikini Pie Fight", "text": "Bikini Pie Fight \u00e8 il secondo album studio del gruppo pop punk statunitense Lustra, pubblicato da Xoff Records nel 2000 e ripubblicato nel 2003 da V2 Records. Contiene canzoni di EP precedenti oltre a sette nuove tracce."}
{"id": "2331132", "revid": "71433", "url": "https://it.wikipedia.org/wiki?curid=2331132", "title": "Nevio Passaro", "text": ""}
{"id": "2331142", "revid": "767487", "url": "https://it.wikipedia.org/wiki?curid=2331142", "title": "Lustra (album)", "text": "Lustra \u00e8 il terzo album dell'omonimo gruppo pop punk statunitense Lustra, pubblicato il 12 febbraio 2003 su XOFF Records."}
{"id": "2331144", "revid": "729019", "url": "https://it.wikipedia.org/wiki?curid=2331144", "title": "Secretar\u00eda de Inteligencia", "text": "La Secretar\u00eda de Inteligencia (\"Segreteria di intelligence\", S.I.) \u00e8 la principale agenzia d\"'intelligence\" dell'Argentina.\nOrganizzazione.\nPresieduta dal \"Segretario di Stato di intelligence\", che \u00e8 un membro del gabinetto dei ministri, la SI \u00e8 un servizio tecnico e operativo incaricato della raccolta e la produzione di \"informazioni\" e controspionaggio, in zone interne ed estere, nonch\u00e9 l'analisi e la formazione di una strategia nazionale di \"intelligence\" al fine di gestire gli affari di stato. Strutturalmente, la SI conta numerose delegazioni in Argentina, nonch\u00e9 basi operative estere.\nSecondo la legislazione argentina, il Segretariato \u00e8 subordinato al Presidente dell'Argentina ed \u00e8 governato secondo leggi e decreti segreti.\nStoria.\nLa Secretar\u00eda de Inteligencia venne creata nel 1946, durante il primo mandato presidenziale di Juan Peron, mediante il decreto esecutivo 337/46 con il nome di Coordinaci\u00f2n de Informaciones de Estado (CIDE). Lo scopo del CIDE era quello di essere un'agenzia nazionale di sicurezza, formata da personale civile, che si occupasse di operazioni, sia interne che esterne, di intelligence per il governo federale.\nPrima della creazione del CIDE, le attivit\u00e0 di intelligence erano portate avanti dalla Divisi\u00f2n de Informaciones, che faceva capo alla presidenza, e dai servizi segreti militari come il Servicio de Intelligencia del Ej\u00e9rcito e il Servicio de Intelligencia Naval. Lungo tutta la storia argentina i servizi segreti militari sono stati coinvolti nelle operazioni, interne ed esterne, di intelligence, le riforme approvate negli ultimi decenni hanno conferito loro un ruolo ufficiale all'interno del National intelligence system.\nLa Secreteria de Intelligencia venne riformata per la prima volta nel 1956 durante il governo di Pedro Aramburu quando il decreto esecutivo 776/56 del 20 gennaio ne cambi\u00f2 il nome in \"Secreteria de Informaciones de Estado\" con il famoso acronimo \"SIDE\". La struttura riformata dell'agencia venne modellata sul sistema inglese delle agenzie di intelligence.\nDurante il governo di Juan Carlos Ongan\u00eda il SIDE venne diretto da Eduardo Se\u00f1orans, uno dei pi\u00f9 stimati direttori dell'agenzia di tutti i tempi. Durante questi anni il SIDE cominci\u00f2 ad organizzare le prime complesse operazioni di spionaggio estero, il personale aumentato fino a 1.200 unit\u00e0 circa e le capacit\u00e0 operative fortemente migliorate.\nDurante la gestione di Se\u00f1orans molte donne argentine cominciarono ad entrare in quella che era un'attivit\u00e0 prettamente maschile. La Secreteria iniziava ad apprezzare certi vantaggi del sesso femminile, soprattutto quando le operazioni richiedevano di sfruttare le debolezze maschili. Nel 1966 Senoras ristruttur\u00f2 la Secreteria espellendo 900 funzionari su circa 1200, tra questi tutte le donne assunte fino ad allora. Venne notato come Se\u00f1orans avesse una fobia nei confronti delle donne e non accettava che ricoprissero delle posizioni amministrative.\nNello stesso anno un fallito rapimento nei confronti del Console sovietico a Buenos Aires port\u00f2 alle proteste formali dell'Unione sovietica; Ongania, contro il suo volere, fu costretto a chiedere le dimissioni di Senoras, il direttore nel suo ultimo atto affermo che: \"Il console Petrov comanda un gruppo di spie del KGB in Argentina\".\nFinta la gestione Senoras le donne ricominciarono ad le loro posizioni nell'intelligence civile, nello stesso periodo la Guerra fredda aumentava di intensit\u00e0 e la CIA incominci\u00f2 ad interessarsi molto di pi\u00f9 del SIDE. La nascita di gruppi comunisti e di guerriglieri nell'America latina e l'interesse particolare che l'URSS aveva nei confronti del centro america determinarono un aumento dell'influenza americana nella zona, prima considerata di basso interesse. La Secretar\u00eca de Intelligencia non fece eccezione, il \"problema comunista\" divenne una priorit\u00e0 e la sorveglianza delle ambasciate di paesi comunisti e delle delegazioni comuniste frequente.\nLa legge segreta n\u00b0 20.195/73 divenne efficace il 28 febbraio 1973 durante il governo di Gral. Disciplinava gli aspetti riguardanti: missioni, funzioni, personale ed altre importanti materie dell'agenzia; \u00e8 conosciuta anche come decreto segreto n\u00b0 1.792/73 datato 9 marzo 1973.\nDurante il governo di Jorge Rafael Videla il decreto esecutivo 416 del 13 marzo 1976 mut\u00f2 il nome dell'agenzia in \"Secretaria de Intelligencia de Estado\". Nell'ottica del Processo di riorganizzazione nazionale il SIDE divenne una polizia segreta conducendo operazioni di spionaggio nei confronti di gruppi di guerrigilieri, sindacati, e di qualunque altra organizzazione o persona considerara sovversiva o in contatto con sovversivi. Il SIDE prese parte anche alla Operazione Condor con altri servizi segreti dell'America latina.\nDopo il ritorno alla democrazia nel 1983, durante il governo di Ra\u00fal Ricardo Alfons\u00edn, il SIDE cominci\u00f2 a rinnovare il suo staff e a focalizzare le sue attivit\u00e0 sugli interessi nazionali. Nel dicembre 2001 venne approvata la \"Legge di riforma dell'Intelligence\" che cambi\u00f2 nome, struttura e funzioni per adattarle al nuovo Sistema de Inteligencia Nacional.\nDurante il febbraio 2001, durante il governo di Fernando de la R\u00faa, il SIDE venne colpito dai tagli al finanziamento (ridotto della met\u00e0) e dalle pressioni politiche per un rinnovamento interno. Il personale venne dimezzato, 1.300 unit\u00e0 furono licenziate. Una delle ragioni che spingevano verso un rinnovamento era che molti membrei dello staff erano coinvolti nelle violenze perpetrate durante il Processo di riorganizzazione nazionale. La ristrutturazione incluse il licenziamento del personale che aveva raggiunto i limiti d'et\u00e0 per la pensione e la rimozione della maggior parte dei membri presenti nel periodo in cui si ritorn\u00f2 alla democrazia.\nNell'ottobre del 2003 il Segretario all'Intelligence Sergio Acevedo ordin\u00f2 un giro di vite contro le intercettazioni illegali e contro attivit\u00e0 di spionaggio condotte su basi politico/ideologiche; pi\u00f9 di 160 funzionari furono espulsi per violazione del regolamento. Venne condotto anche un processo di revisione integrale della sicurezza dal quale emersero diversi casi di \"buchi\" nella sicurezza, di corruzione e furti."}
{"id": "2331155", "revid": "287204", "url": "https://it.wikipedia.org/wiki?curid=2331155", "title": "Garc\u00eda Hurtado de Mendoza", "text": "Giovent\u00f9.\nEra figlio di Andr\u00e9s Hurtado de Mendoza, anch'egli vicer\u00e9 del Per\u00f9, e di Magdalena de Manrique. Essendo figlio del Conte di Osorno, la madre apparteneva ad una delle famiglie pi\u00f9 importanza dell'aristocrazia spagnola.\nNel 1552 Hurtado de Mendoza fugg\u00ec da casa con l'intenzione di servire il re, Carlo V, nella spedizione che stava preparando per la Corsica. Dimostr\u00f2 grande valore in questa campagna e in quella della Toscana, quando quei ducati tentarono di sciogliersi dal controllo imperiale. Fece parte dell'esercito imperiale a Bruxelles, ed era con Carlo V quando questi fu sconfitto nella battaglia di Renty.\nDopo aver saputo che il padre era stato nominato vicer\u00e9 del Per\u00f9, torn\u00f2 in Spagna e chiese di essere mandato nelle Americhe. Durante il viaggio conobbe Jer\u00f3nimo de Alderete, scelto dal re come successore di Pedro de Valdivia nel ruolo di governatore del Cile. Accadde che Alderete si ammal\u00f2 e mor\u00ec durante il viaggio. Il padre di Hurtado raggrupp\u00f2 alcuni rappresentanti cileni e, dopo che questi ebbero deciso che n\u00e9 Francisco de Aguirre n\u00e9 Francisco de Villagra erano qualificati, nomin\u00f2 il proprio figlio. Sperava che il figlio avrebbe portato pi\u00f9 spagnoli in Cile, e che sarebbe stato in grado di unire le due fazioni in lotta per il posto di governatore. Inoltre sperava che sarebbe stato in grado di sedare la ribellione indiana.\nQuindi Hurtado part\u00ec per il Cile, appena ventunenne, con grande audacia. Era un uomo arrogante, orgoglioso della discendenza nobiliare e della sua intelligenza, autoritario nell'aspetto e soggetto a violente reazioni. Il suo carattere gli provoc\u00f2 nemici, molti dei quali nascosti, all'interno della propria cerchia di persone.\nGovernatore del Cile.\nHurtado de Mendoza lasci\u00f2 il Per\u00f9 per il Cile alla testa di 500 spagnoli. Una parte di loro viaggi\u00f2 via terra al comando di Luis de Toledo e di Pedro de Castillo. Questo gruppo part\u00ec nel gennaio del 1557. L'altra parte, guidata dal nuovo governatore, viaggi\u00f2 per mare, salpando il febbraio dello stesso anno. Il vicer\u00e9 organizz\u00f2 un banchetto per il figlio, dopodich\u00e9 la flotta part\u00ec tra fanfare militari e salve di cannone.\nHurtado de Mendoza salp\u00f2 con il suo entourage di uomini illustri, tra cui Alonso de Ercilla, Francisco de Irarr\u00e1zaval y And\u00eda, Francisco P\u00e9rez de Valenzuela, fra Gil Gonz\u00e1lez de San Nicol\u00e1s, il francescano Juan Gallegos ed il giurista Hernando de Santill\u00e1n. La spedizione si ferm\u00f2 ad Arica il 5 aprile 1557, rimanendovi per quattro giorni.\nProseguendo il viaggio verso sud, sbarcarono a La Serena il 23 aprile 1557. Le povere persone di Coquimbo si stupirono del pi\u00f9 grande contingente di soldati (oltre 500) che si fosse mai visto da quelle parti, armati di archibugi e cannoni, indossando armature ed elmi piumati. Ben presto si guadagnarono il soprannome di \"emplumados\" (piumati).\nFrancisco de Aguirre e Francisco de Villagra.\nFrancisco de Aguirre fu ospitale col nuovo governatore ricevendolo a La Serena. Quasi contemporaneamente Francisco de Villagra giunse a La Serena via terra. Sapendo dell'acredine tra Aguirre e Villagra e della loro aspirazione al governatorato del Cile, Garc\u00eda Hurtado non esit\u00f2 a farli imprigionare entrambi a La Serena, isolandoli su di una nave. Questo atto fu considerato ingiusto dai coloni spagnoli in Cile.\nMari\u00f1o de Lobera dice nelle sue cronache che Aguirre, gi\u00e0 imbarcato, salut\u00f2 Villagra al suo arrivo, stringendogli la mano e dicendo:\nIl governatore arriv\u00f2 a Santiago con l'arrivo dell'inverno. Il \"cabildo\" (consiglio cittadino) si stava preparando ad accoglierlo, ma Hurtado decise di proseguire per mare fino a Concepci\u00f3n, nonostante il parere contrario di coloro che conoscevano i pericoli della stagione. A Coquimbo invi\u00f2 via terra la cavalleria, salpando il 21 giugno 1557, in pieno inverno.\nRelazioni con gli indigeni.\nGiunse otto giorni dopo nella baia di Concepci\u00f3n, nel cuore di una stagione pericolosa. Le truppe sbarcarono durante una tempesta torrenziale sull'isola di La Quiriquina, erigendo un accampamento temporaneo. Una volta insediatosi a Concepci\u00f3n, Hurtado tent\u00f2 una politica amichevole con gli indiani, i quali accettarono il suo ruolo di governatore anche se contrastarono l'occupazione dei loro territori da parte degli spagnoli.\nLincoyan ed altri capi indigeni sapevano che la cavalleria stava arrivando via terra da Santiago, e progettarono un piano per aggredirli ad Andalic\u00e1n, vicino a Concepci\u00f3n. Hurtado seppe della loro intenzione e fu informato del fatto che i Mapuche avevano interpretato la sua amicizia come un segno di debolezza e paura; decise quindi di cambiare completamente atteggiamento nei loro confronti.\nOrdin\u00f2 che il forte di San Luis de Toledo fosse immediatamente costruito ad Araucana per sventare il tentativo indigeno, ma fu subito attaccato dai Mapuche. Furono sconfitti, ed il governatore contrattacc\u00f2 con cannoni ed archibugi.\nOrdin\u00f2 una nuova campagna nell'ottobre del 1557, con 500 soldati e migliaia di indiani ausiliari. La battaglia di Lagunillas si svolse nel corso di questa campagna, il 7 novembre. In questa battaglia gli spagnoli resistettero grazie al valore dimostrato da Rodrigo de Quiroga e dagli altri capitani. I Mapuches si dimostrarono disorganizzati negli attacchi, ed il disordine produsse cattive tattiche che gli inibirono la vittoria.\nSecondo Alonso de Ercilla, giunto in Cile col governatore, gli spagnoli fecero prigioniero il capo indigeno Galvarino e gli tagliarono la mano sinistra. Perse la mano senza un segno di dolore e quindi port\u00f2 avanti la destra, e gli spagnoli tagliarono pure quella. Chiese di esser ucciso, ma i conquistadores lo lasciarono libero. Se ne and\u00f2 con i suoi uomini, pianificando la vendetta.\nGalvarino ordin\u00f2 un nuovo attacco agli invasori il 30 novembre. Si tratt\u00f2 della battaglia di Millarapue, svoltasi nell'omonima vallata. Molti eventi fortuiti facilitarono l'attacco a sorpresa, ma nonostante questo i Mapuche furono nuovamente sconfitti, e 30 di loro furono impiccati dagli spagnoli, tra cui Galvarino che aveva lottato in prima linea facendosi legare due coltelli sui polsi.\nLe privazioni dovute agli scontri cominciarono a preoccupare gli uomini di Hurtado, che avevano sperato in ricchi guadagni per i loro servizi. Per poter concedere qualcosa ai suoi uomini, il governatore annull\u00f2 le encomienda di Concepci\u00f3n. Per questo motivo la citt\u00e0 fu rifondata una terza volta. Poco dopo fu fondata anche Ca\u00f1ete de la Frontera, anch'essa divisa tra le truppe che avevano partecipato alla battaglia.\nIl capo Mapuche Caupolic\u00e1n istig\u00f2 l'indiano Andresillo, decidendo per un attacco a Forte Tucapel. Quello che non sapeva era che Andresillo era un traditore che rivel\u00f2 i particolari dell'assalto agli spagnoli, trasformando gli assalitori in assaltati. Il risultato fu una fuga degli indiani che lasciarono sul campo molti morti e feriti, ed un deciso indebolimento delle forze Mapuche.\nIl morale degli spagnoli crebbe. Con un assalto a sorpresa all'accampamento di Caupolic\u00e1n riuscirono a catturarlo. Fu condotto a Forte Tucapel. Secondo alcuni spagnoli tent\u00f2 di contrattare con gli spagnoli, promettendo di convertirsi al cristianesimo, ma Alonso de Reinoso, comandante del forte, lo condann\u00f2 a morte per impalamento.\nIn un'altra battaglia gli indigeni costruirono un forte a Quiapo, tra Ca\u00f1ete e Arauco, ma furono sconfitti di nuovo nella battaglia di Quiapo. La citt\u00e0 di Concepci\u00f3n ed il forte di Arauco furono ricostruiti nel 1559. Altre fortezze furono erette, e furono chiamate San Andr\u00e9s de Angol, o \"Los Infantes\", e forte Talcam\u00e1vida nel 1560, e sull'altro versante delle Ande la citt\u00e0 di Mendoza (Argentina) nel 1561.\nConseguenze della guerra.\nIn questo periodo Hurtado de Mendoza era disprezzato da coloro che erano stati rapinati da lui. Il suo carattere iracondo e la sua superbia gli procurarono molti nemici, tra cui Hernando de Santill\u00e1n. Santill\u00e1n aveva istituito la \"Tasa de Santill\u00e1n\", che regolava la servit\u00f9 indiana, permettendo a molti spagnoli di abusare degli indigeni. Questo piant\u00f2 il seme della futura ribellione, in particolare di quella degli Huilliche.\nIn seguito il governatore fu informato del fatto che suo padre, il vicer\u00e9, era stato sostituito dal re e che Francisco de Villagra sarebbe stato il nuovo governatore del Cile. Hurtado si aspettava di ricevere da Villagra la stessa umiliazione che aveva dovuto subire, e per questo motivo fugg\u00ec immediatamente dal Cile. Per prima cosa si diresse a Santiago, citt\u00e0 che non aveva mai visitato durante il suo governo.\nA Santiago venne a sapere della morte del successore del padre. Questo significava che il padre avrebbe continuato a fare il vicer\u00e9, almeno temporaneamente, e per questo motivo Hurtado decise di mantenere il proprio incarico. Rimase nella capitale approfittandone per parlare con Villagra dello stato della colonia. Villagra non lo umili\u00f2 come si aspettava, ricevendo solo un freddo congedo.\nDurante il suo soggiorno a Santiago fu emanata la Tasa de Santill\u00e1n. Istituiva il sistema del \"mita\" (lavoro forzato degli indigeni). Invece di chiedere il lavoro a tutti gli indiani del villaggio, veniva stabilita una rotazione di servit\u00f9, obbligando il capo di ogni trib\u00f9 a fornire un uomo ogni sei mesi per il lavoro nelle miniere, ed uno ogni cinque per il lavoro nei campi. Questi lavoratori, che non venivano pagati, ricevevano un sesto di quanto prodotto dal loro lavoro, alla fine di ogni mese. Donne e uomini minori di 18 anni, o pi\u00f9 anziani di 50, erano esentati dalla \"mita\", e si obbligavano gli encomienderos a dare agli indigeni cibo, a mantenerli in salute ed a vangelizzarli.\nHurtado de Mendoza ricevette notizia dell'imminente morte del padre. Decise di partire immediatamente per il Per\u00f9, designando Rodrigo de Quiroga come governatore ad interim (invece di Villagra).\n\"Juicio de residencia\".\nIn Per\u00f9 fu sottoposto al \"juicio de residencia\" per le azioni arbitrarie attuate durante il suo governo in Cile (confisca delle encomiendas, maltrattamento dei soldati, etc.). Fu il primo governatore del Cile il cui operato fu giudicato in base alle leggi spagnole. Il tribunale lo giudic\u00f2 colpevole di 196 accuse, ma lasci\u00f2 la sentenza alla \"Audiencia\" Reale di Lima. La condanna fu l'obbligo di restare a Lima, finch\u00e9 non fosse stato assolto da tutte le accuse o non avesse pagato le multe che aveva subito.\nRitorno in Spagna.\nIn ogni caso Hurtado de Mendoza era gi\u00e0 ripartito per la Spagna, per raccontare delle proprie campagne e del proprio governo a re Filippo II ed al Consiglio delle Indie. Il prestigio della sua famiglia, le informazione sui suoi servizi fornite dalla \"Audiencia\" di Lima, e le raccomandazioni di alcuni fidati capitani che iniziavano ad arrivare dal Cile permisero di dimenticare le accuse mossegli dai nemici. Fu inoltre riconosciuto vincitore della guerra di Arauco.\nA Madrid entr\u00f2 a far parte della Guardia Reale. Fu anche rappresentante del re a Milano.\nVicer\u00e9 del Per\u00f9.\nNel 1590 Hurtado torn\u00f2 in America, ora come vicer\u00e9 del Per\u00f9, ruolo che mantenne fino alla met\u00e0 della successiva decade. Fu di grande aiuto per gli spagnoli in Cile il fatto di avere qualcuno che ben conoscesse la situazione cilena.\nHurtado ebbe frequenti scontri con Turibio de Mogrovejo, arcivescovo di Lima, ogni volta che le giurisdizioni civile ed ecclesiastica si intersecavano. Mogrovejo istitu\u00ec il seminario dando vita ad una disputa sul fatto se, sopra al portone centrale, andasse esposto lo stemma del vescovo o quello reale. Si ebbe anche la scomunica di Juan Ortiz de Z\u00e1rate, sindaco di Lima, quando le forze armate arrestarono un criminale che avea ricevuto asilo politico in una chiesa.\nAlla fine del suo mandato, Hurtado lasci\u00f2 Lima per tornare in Spagna, dove mor\u00ec nel 1609."}
{"id": "2331156", "revid": "271875", "url": "https://it.wikipedia.org/wiki?curid=2331156", "title": "C.A. Cerro", "text": ""}
{"id": "2331157", "revid": "287204", "url": "https://it.wikipedia.org/wiki?curid=2331157", "title": "Garcia Hurtado de Mendoza", "text": ""}
{"id": "2331163", "revid": "767487", "url": "https://it.wikipedia.org/wiki?curid=2331163", "title": "No Straight Angles", "text": "No Straight Angles \u00e8 il primo album studio della punk band svedese No Fun at All, pubblicato nel 1994 e ripubblicato il 16 aprile 1995 da Theologian Records."}
{"id": "2331164", "revid": "125771837", "url": "https://it.wikipedia.org/wiki?curid=2331164", "title": "Pet Shop of Horrors", "text": " \u00e8 un manga di genere horror, ideato da Matsuri Akino. Il manga \u00e8 composto da dieci \"tank\u014dbon\", a loro volta formati dal totale di 41 capitoli. Il protagonista della serie \u00e8 l'eccentrico e favoloso Conte D, proprietario di un misterioso negozio d'animali al centro di Chinatown, a Los Angeles, ogni giorno sempre impegnato con nuovi ed intricati casi misteriosi scaturiti dalle vendite, per la maggior parte, dei suoi animali. In Nord America il manga \u00e8 stato pubblicato dalla Tokyopop; in Italia \u00e8 inedito.\nDella serie sono stati prodotti e distribuiti quattro OAV, ognuno riprendente un determinato periodo del fumetto, come episodio a s\u00e9 stante. In origine gli OAV dovevano essere molti di pi\u00f9, di conseguenza \u00e8 impossibile comprendere la storia completa tramite la sola visione dei prodotti animati.\nTrama.\nIl Conte D \u00e8 il promiscuo proprietario di negozio d'animali nella chinatown di Los Angeles. Ogni cucciolo o animale adulto venduto assume apparenze umane; ognuno di essi, inoltre, \u00e8 acquistabile sottostando ad un contratto basato su tre regole, variabili in base all'animale comprato. Dopo aver esonerato il negoziante da ogni responsabilit\u00e0, ai proprietari degli animali toccano spesso toccanti ed atroci destini.\nAd indagare sul Conte D c'\u00e8 l'ispettore Orcot, sempre alla ricerca di prove per infangare la gi\u00e0 vacillante reputazione del negoziante. Obiettivo di Orcot \u00e8 infatti poter accusare il Conte di traffico illegale di stupefacenti, usufruendo del suo negozio come copertura; proseguendo le ricerche, per\u00f2, inizia a stringere una sorta d'amicizia con il Conte, bench\u00e9 continui ancora a sforzarsi di rivelarne i presunti reati.\nMedia.\nSequel.\nDal manga sono stati tratti diverse opere sequel. Il primo, , conosciuto anche come \"Pet Shop of Horrors: Tokyo\", \u00e8 stato pubblicato dal 2004 al 2012 e racconta del nuovo negozio del Conte D allestito a Tokyo. Orcot, coprotagonista della prima serie, compare solo in due storie secondarie e mai come personaggio principale.\nIl secondo, , \u00e8 stato pubblicato dal 2013 al 2017, mentre il terzo, , \u00e8 in corso di pubblicazione dal 2018."}
{"id": "2331165", "revid": "110157", "url": "https://it.wikipedia.org/wiki?curid=2331165", "title": "Para voc\u00ea querido Ca\u00e9", "text": "Para voc\u00ea querido Ca\u00e9 \u00e8 l'album di debutto della musicista italiana Patrizia Laquidara, pubblicato nel 2001 dalla casa discografica Velut Luna/Audio Records.\n\u00c8 dedicato, come indica il titolo, al cantautore brasiliano Caetano Veloso e comprende 16 brani, nello stile della M\u00fasica Popular Brasileira."}
{"id": "2331171", "revid": "2056951", "url": "https://it.wikipedia.org/wiki?curid=2331171", "title": "Rodolfo Freude", "text": " Egli \u00e8 stato uno stretto consigliere del presidente dell'Argentina Juan Per\u00f3n e ha servito la Secretar\u00eda de Inteligencia (SI) in qualit\u00e0 di direttore.\nFreude, cittadino argentino di origini tedesche, \u00e8 sospettato di aver organizzato ODESSA e di aver contribuito al contrabbando di ufficiali nazisti in Argentina."}
{"id": "2331175", "revid": "1452073", "url": "https://it.wikipedia.org/wiki?curid=2331175", "title": "Seriola fasciata", "text": "La ricciola fasciata (Seriola fasciata) \u00e8 un pesce di mare appartenente alla famiglia Carangidae.\nDistribuzione e habitat.\nQuesta piccola ricciola \u00e8 una specie tropicale e subtropicale diffusa nelle regioni calde dell'Oceano Atlantico che \u00e8 penetrata in anni recenti nel mar Mediterraneo in virt\u00f9 della tropicalizzazione di questo mare. \u00c8 segnalata per il bacino occidentale lungo le coste francesi e spagnole ed \u00e8 abbastanza occasionale. Nei pressi dell'isola di Lampedusa sembra essersi stabilita una discreta popolazione (analogamente a quanto avviene per \"Seriola rivoliana\" e \"Seriola carpenteri\"). Nelle acque ioniche siciliane, i giovanili di questa specie vengono comunemente catturati attorno ai FADs, durante il periodo della pesca alla Lampuga \"Coryphaena hippurus\".&lt;br&gt;\nHa abitudini costiere ed \u00e8 meno pelagica delle altre ricciole per cui si pu\u00f2 vedere spesso presso il fondale. I giovani si radunano in superficie sotto oggetti galleggianti.\nDescrizione.\nRispetto alla ricciola ha corpo meno appiattito ventralmente, con profilo pi\u00f9 fusiforme, simile a quello del pesce pilota o di uno sparide.\nLa parte posteriore dell'osso mascellare, che nella ricciola \u00e8 alta e larga quanto l'occhio, \u00e8 invece bassa. Il lobo allungato all'inizio della seconda pinna dorsale, tipico della ricciola e ancor pi\u00f9 della ricciola falcata, \u00e8 appena accennato.&lt;br&gt;\nIl colore del dorso \u00e8 scuro con riflessi violacei mentre le regioni addominali e i fianchi sono bianco madreperlaceo. I giovani (fino ad una trentina di centimetri) portano 8 fasce pi\u00f9 scure sul corpo.&lt;br&gt;\nMisura fino a 75 cm."}
{"id": "2331177", "revid": "124793011", "url": "https://it.wikipedia.org/wiki?curid=2331177", "title": "Larbanois - Carrero", "text": "Larbanois &amp; Carrero \u00e8 un duo di musica popolare uruguayano composto da Eduardo Larbanois e Mario Carrero. Creato alla fine del 1977 e con una storia che si estende fino al presente, \u00e8 riferimento artistico di diverse generazioni di musicisti uruguaiani.\nStoria.\nMario Carrero \u00e8 nato in Florida il 16 maggio 1952. Fin dalla pi\u00f9 tenera et\u00e0, trasferitosi a Montevideo, ha sviluppato la sua carriera da solista. In occasione della partecipazione al \"Festival de Paysand\u00fa\", dove ha ricevuto il premio per la migliore voce, conosce Larbanois, che faceva parte del duo Los Eduardo.\nEduardo Larbanois \u00e8 nato in Tacuaremb\u00f3 l'11 agosto 1953. \u00c8 stato allievo di Abel Carlevaro e Esteban Klisich, tra gli altri. Ha fatto parte di un duo con Eduardo Lago, col quale ha registrato 3 LP e guadagnato qualche riconoscimento a livello regionale, coprendo una parte di Argentina e Uruguay.\nNel 1977, i musicisti decidono formare il duo, che si esibisce per la prima volta in un recital organizzato per studenti universitari nel Collegio \"San Juan Bautista\" nel 1978.\nIl duo ha partecipato al film \"Trovas por Leandro G\u00f3mez\" con Carlos Maria Fossati, Carlos e Julio Mora Benavides, pubblicato nel 1978.\nCarriera.\nDurante 30 anni di spettacoli, il duo ha girato per quasi tutto il mondo, inclusi Australia, Nuova Zelanda, Stati Uniti, Canada, Cuba, Paraguay, Brasile, Argentina, tra gli altri. Ha pubblicato circa di 30 LP e condiviso il palco con una moltitudine di artisti stranieri, tra cui: Santiago Feli\u00fa, Le\u00f3n Gieco, Paco Ib\u00e1\u00f1ez, C\u00e9sar Isella, Joan Manuel Serrat, Daniel Viglietti, Alfredo Zitarrosa, ed i fratelli Carlos e Pablo Enrique Mej\u00eda Godoy Milan\u00e9s."}
{"id": "2331178", "revid": "131358", "url": "https://it.wikipedia.org/wiki?curid=2331178", "title": "Comunit\u00e0 Montana Casentino", "text": ""}
{"id": "2331186", "revid": "729019", "url": "https://it.wikipedia.org/wiki?curid=2331186", "title": "Fuxingmen", "text": "La stazione Fuxingmen (cinese:\u590d\u5174\u95e8\u7ad9) \u00e8 una stazione di interscambio sulla Linea 1 e Linea 2 della metropolitana di Pechino."}
{"id": "2331190", "revid": "1305772", "url": "https://it.wikipedia.org/wiki?curid=2331190", "title": "Ricciola fasciata", "text": ""}
{"id": "2331201", "revid": "125416569", "url": "https://it.wikipedia.org/wiki?curid=2331201", "title": "David Bradley (attore 1942)", "text": "\u00c8 noto soprattutto per il ruolo di Argus Gazza nella saga di Harry Potter e per quello di Walder Frey nello show televisivo \"Il Trono di Spade\".\nBiografia.\nBradley nasce a York il 17 aprile 1942. Debutta come attore nel 1971, quando appare per la prima volta in televisione nella commedia \"Nearest and Dearest\", interpretando un poliziotto. Prolifico interprete teatrale e membro della Royal Shakespeare Company, nel 1991 Bradley \u00e8 premiato con il Laurence Olivier Theatre Award per il suo ruolo di attore non protagonista in \"Re Lear\" al Royal National Theatre.\nNel 1996 Bradley interpreta Eddie Wells, l'immaginario lavoratore membro del parlamento nella premiata serie della BBC Two \"Our Friends in the North\". Altre apparizioni televisive includono il dramma musicale \"Blackpool\" (2004) su BBC One, l'interpretazione nel 2006 del padre di Sweeney Todd, insieme a Ray Winstone, nel dramma della BBC, la sitcom televisiva \"Ideal\" anch'essa della BBC in cui interpreta la parte del feroce boss Stemroach, e una piccola parte in un episodio della serie Taggart.\nDal 2001 al 2011 appare sul grande schermo nel ruolo di Argus Gazza nella popolare serie cinematografica di Harry Potter.\nNel 2002 appare in \"Quando verr\u00e0 la pioggia\".\nNel 2008 appare in un adattamento televisivo dei romanzi di Terry Pratchett, prodotto dalla The Mob Film Company per Sky One, \"Il colore della magia\" e \"La luce fantastica\", con il ruolo di Cohen il Barbaro.\nDal 2011 al 2017, appare in televisione nella serie della HBO \"Il Trono di Spade\", interpretando Walder Frey. Nel 2013, in onore delle celebrazioni del 50\u00ba anniversario della serie televisiva della BBC \"Doctor Who\", interpreta William Hartnell nel \"docudrama\" \"Un'avventura nello spazio e nel tempo\", impersonando il primo attore protagonista della fortunata serie.\nDal 2014 al 2017 \u00e8 Abraham Setrakian, uno dei personaggi principali della serie televisiva horror \"The Strain\", ideata da Guillermo del Toro e Chuck Hogan.\nNel 2014 conquista il British Academy Television Awards come miglior attore non protagonista per \"Broadchurch\".\nAd aprile 2017, la BBC conferma l'attore per il ruolo del Primo Dottore nello special natalizio della decima stagione che segner\u00e0 la rigenerazione del Dodicesimo Dottore, interpretato da Peter Capaldi, con un breve cameo nell'ultimo episodio della decima stagione.\nDoppiatori italiani.\nNelle versioni in italiano dei suoi film, David Bradley \u00e8 stato doppiato da:"}
{"id": "2331202", "revid": "23388924", "url": "https://it.wikipedia.org/wiki?curid=2331202", "title": "Cameriere segreto", "text": ""}
{"id": "2331204", "revid": "767487", "url": "https://it.wikipedia.org/wiki?curid=2331204", "title": "Yungchen Lhamo", "text": "Esiliata a New York (Stati Uniti), lavora per l'etichetta discografica Real World Records di Peter Gabriel."}
{"id": "2331209", "revid": "77332", "url": "https://it.wikipedia.org/wiki?curid=2331209", "title": "Walter M. Elsasser", "text": ""}
{"id": "2331210", "revid": "77332", "url": "https://it.wikipedia.org/wiki?curid=2331210", "title": "Walter Maurice Elsasser", "text": ""}
{"id": "2331214", "revid": "12290", "url": "https://it.wikipedia.org/wiki?curid=2331214", "title": "Il Valzer della Polvere", "text": ""}
{"id": "2331217", "revid": "527551", "url": "https://it.wikipedia.org/wiki?curid=2331217", "title": "Alta velocit\u00e0 ferroviaria", "text": "L'alta velocit\u00e0 (AV) \u00e8 un sistema di trasporto ferroviario costituito dall'insieme delle infrastrutture, dei treni, dei sistemi di segnalamento e telecomunicazioni, di esercizio ferroviario e delle relative regolamentazioni tecniche, implementati per fare circolare treni a una velocit\u00e0 superiore a quella tradizionale. Negli anni settanta del XX secolo il valore minimo limite per poter parlare di alta velocit\u00e0 era di che venne poi innalzato, grazie allo sviluppo tecnologico, a dall'Unione europea, nel 2008, e dalla Union internationale des chemins de fer. Le linee ferroviarie dedicate a tale circolazione devono essere realizzate secondo determinate norme tecniche che fissano parametri come il raggio di curvatura delle linee, la tipologia d'armamento e sistemi di controllo e sicurezza della circolazione.\nStoria.\nIl trasporto su rotaia \u00e8 stata la prima forma di trasporto terrestre di massa e, fino allo sviluppo dell'automobile agli inizi del XX secolo, ha ricoperto una posizione di monopolio in tale settore.\nUno tra i primi treni in servizio commerciale ad alta velocit\u00e0 (secondo le vecchie definizioni) fu l'italiano ETR 200 del 1936 che, il 20 luglio 1939, copr\u00ec il tragitto Firenze-Milano a una media di con una punta di . Si trattava di un elettrotreno.\nPioniere nei treni ad alta velocit\u00e0 fu il Giappone che mise in servizio commerciale regolare la linea veloce T\u014dkaid\u014d Shinkansen nel 1964. Lo Shinkansen Serie 0, costruito dalla Kawasaki Heavy Industries, arriv\u00f2 a una velocit\u00e0 di servizio di sulla tratta Tokyo\u2013Nagoya\u2013Ky\u014dto\u2013Osaka.\nSegu\u00ec a met\u00e0 degli anni settanta, l'Italia che con la costruzione della \"Direttissima\" Firenze-Roma apr\u00ec la strada nel campo delle linee veloci, in particolare europee. Oltre alla velocit\u00e0 di , l'originalit\u00e0 di questa opera stava nel collegare due grandi centri senza stazioni intermedie e con la possibilit\u00e0 di \"entrare\" e \"uscire\" lungo il tragitto mediante \"interconnessioni\" alle linee preesistenti, potendo cos\u00ec servire centri minori ovvero dirottare un treno in difficolt\u00e0 senza causare \"ingorghi\": una sorta di \"autostrada ferroviaria\". Motivazioni politiche ed economiche ritardarono il completamento della linea al 1992.\nNel 1981 venne quindi inaugurata in Francia la linea LGV Sud-Est fra Parigi e Lione. Realizzata con il minor numero possibile di viadotti e senza gallerie presentava elevate pendenze superabili solo da convogli di elevata potenza quali erano i treni \"TGV\" (Train \u00e0 Grande Vitesse, treni ad alta velocit\u00e0); fu il primo segmento di una possibile, futura, rete europea.\nNel territorio italiano, gli investimenti di RFI S.p.A. del gruppo FS S.p.A. per l'alta velocit\u00e0 hanno previsto la realizzazione di linee veloci sulle direttrici Torino-Trieste e Milano-Salerno, oltre alla Tortona/Novi Ligure-Genova (\"terzo valico dei Giovi\") e ai collegamenti internazionali con Francia, Svizzera, Austria-Germania e Slovenia.\nL'aumento del traffico aereo e la saturazione di quello aeroportuale, in Europa e, in seguito, in alcune aree degli Stati Uniti d'America ha prodotto l'inversione di tendenza degli investimenti sul trasporto; il treno ad alta velocit\u00e0 \u00e8 nato per riguadagnare al trasporto terrestre su rotaia una quota di traffico passeggeri che si era spostata verso il trasporto aereo o automobilistico. I dati hanno dimostrato, nel tempo, la convenienza in termini di tempo e di operativit\u00e0 del traffico AV ferroviario nel medio e corto raggio di azione.\nDescrizione.\nLa definizione di alta velocit\u00e0 (AV) \u00e8 cambiata nel corso del tempo. Fino agli anni settanta il raggiungimento dei era considerato alta velocit\u00e0 e questo portava a definire, in Italia, treni AV gli ETR 250, ETR 300 e le ALe 601 (nelle versioni normali e \"AV\", atte ai ), per i quali si era coniata la definizione (commerciale) di super-rapidi.\nSecondo le pi\u00f9 recenti \"Specifiche tecniche di interoperabilit\u00e0\" emanate dalla Commissione europea viene indicato il minimo a , perch\u00e9 si parli di AV, anche se in altri Paesi del mondo valgono (ancora) valori inferiori.\nNegli Stati Uniti d'America, ad esempio, si considerano come alta velocit\u00e0 i , pertanto l'unico treno AV americano, l'Acela Express non sarebbe tale secondo gli standard europei. Tuttavia sono in progetto linee da sulla costa occidentale.\nLa stessa Union Internationale des Chemins de Fer - che emana norme tecniche per le amministrazioni ferroviarie aderenti - non si esprime in maniera univoca. Si tratta piuttosto, nel parlare di AV, di una combinazione di elementi quali le caratteristiche delle linee, del materiale rotabile e dei protocolli operativi di esercizio.\nI Paesi che hanno sviluppato linee ad alta velocit\u00e0 sono: \nLe velocit\u00e0 maggiori vengono raggiunte su linee ferroviarie specificamente costruite che si distinguono dalle tradizionali per le caratteristiche dell'infrastruttura: geometria del tracciato, tecnologia di posa dell'armamento, linea aerea di alimentazione oltre ai sistemi di controllo e sicurezza della marcia. In particolare le curve sono molto ampie, con raggio di curvatura che varia tra i metri delle linee inglesi e i metri sul \"tratto da record\" LGV francesi. Sulle linee AV italiane il raggio \u00e8 almeno di metri, in quelle tedesche \u00e8 almeno di metri, le linee Shinkansen giapponesi e le AVE spagnole sono calibrate su metri (anche se inizialmente per le tratte giapponesi era previsto un raggio di soli metri).\nIn alcuni casi vengono adeguate linee preesistenti mediante rettifiche di tracciato e dotazione di opportune apparecchiature tecnologiche. Tuttavia l'onere economico conseguente spinge a stabilire velocit\u00e0 non superiori a nel caso di linee di concezione classica ammodernate su cui circolino rotabili di tipo tradizionale e velocit\u00e0 oltre i nel caso di linee e mezzi appositamente costruiti per l'esercizio AV.\nLe linee idonee all'alta velocit\u00e0 si dividono in due famiglie:\nRealizzazioni pi\u00f9 recenti si basano sulla levitazione magnetica, sistema per mantenere il treno sollevato dalla rotaia e quindi eliminare l'attrito. L'unica tratta commerciale basata su questa tecnologia si trova in Cina, mentre in Germania da tempo esiste un progetto denominato Transrapid (da cui deriva il mezzo cinese).\nI treni AV funzionano con trazione elettrica mediante linea aerea. Esistono eccezioni spinte da diesel, fra cui gli \"IC4\" danesi.\nAlta velocit\u00e0 e alta capacit\u00e0 (AV/AC).\nUsati nel linguaggio colloquiale e giornalistico i termini \"alta velocit\u00e0\" e \"alta capacit\u00e0\" vengono spesso confusi, scambiati o ritenuti concettualmente opposti: si tratta di due differenti concetti che si possono o meno integrare nelle moderne implementazioni ferroviarie.\nL'alta velocit\u00e0 nel mondo e lo sviluppo delle reti.\nConsiderazioni generali.\nI primi Paesi che videro lo sviluppo di linee ad alta velocit\u00e0 furono l'Italia, il Giappone e la Francia. All'inizio le connessioni riguardarono coppie di grandi citt\u00e0: in Francia, Parigi e Lione; in Giappone Tokyo e Osaka, in Italia Roma e Firenze.\nI primi rotabili furono concepiti con l'inclusione di vari servizi di classe elevata tra cui il ristorante e bar. Il successo del trasporto rapido port\u00f2 ad allargare il target di clientela raggiungibile fornendo servizi di livello pi\u00f9 economico. In Giappone e Francia il pendolarismo costitu\u00ec presto una fetta sempre pi\u00f9 sensibile del traffico passeggeri. In Italia all'inizio i servizi offerti furono limitati ad una clientela di classe elevata ma con lo sviluppo della rete di pass\u00f2 ad offerte sempre maggiori di posti economici, anche in seguito all'entrata del concorrente NTV.\nPer distinguerli dai treni tradizionali, essi sono tipicamente denominati con apposite sigle, tra di esse:\nI treni ad alta velocit\u00e0 in genere sono in grado di circolare anche sulle linee ferroviarie tradizionali: in questo modo, si garantisce che essi possano raggiungere i nodi centrali delle metropoli.\nSecondo l'UIC, il 20 aprile 2018 le linee a velocit\u00e0 superiore ai erano:\nN.B. Nel caso dell'Italia i chilometri serviti salgono a se si includono anche i tratti dove si pu\u00f2 viaggiare con velocit\u00e0 compresa tra (la tabella tiene conto solo delle tratte a velocit\u00e0 almeno pari o superiore a ).\nAfrica.\nMarocco.\nNel novembre 2018 \u00e8 stata inaugurata la prima linea ad alta velocit\u00e0 del Paese e dell'Africa, su cui viaggiano i TGV di produzione francese, la \"Ligne Atlantique\", che collega le citt\u00e0 di Tangeri e Casablanca.\nMentre sono in fase di progetto nuove linee ad alta velocit\u00e0:\nPer questi progetti sar\u00e0 necessario un investimento di oltre 100 miliardi di dirham (circa 10 miliardi di euro).\nAsia.\nCina.\nLo Shanghai Maglev Train, una versione del Transrapid in grado di viaggiare a con un picco raggiunto di , \u00e8 usato per collegare Shanghai con l'Aeroporto Internazionale di Shanghai-Pudong dal marzo 2004, seppur con poca fortuna commerciale. La Cina sta considerando la costruzione di una intera rete con tecnologia \"maglev\" in grado di collegare Shanghai a Pechino, anche se l'elevato costo rende il progetto poco pratico. \u00c8 in programma la costruzione di un secondo Transrapid tra Shanghai e Hangzhou, previsto per il 2010.\n\u00c8 operativa dal 25 luglio 2008 la linea ad alta velocit\u00e0 non-Maglev che collega Pechino e Tianjin, che percorre il tratto a una velocit\u00e0 di crociera di circa .\nIl 24 dicembre 2009 \u00e8 stata inaugurata una tratta a velocit\u00e0 media di da Canton, nel sud, a Wuhan, nel centro del Paese.\nCorea del Sud.\nLa linea KTX sudcoreana \u00e8 separata dalla rete convenzionale, ed \u00e8 stata aperta nell'aprile 2004. Deriva direttamente dal TGV francese, e come quest'ultimo \u00e8 prodotto da Alstom. Il viaggio da Seul a Daejon \u00e8 stato ridotto da 2 ore a soli 47 minuti.\nNel dicembre 2005, a causa di contestazioni con i produttori francesi, il Governo sudcoreano ha proposto la creazione di un nuovo treno nazionale, chiamato G-7: pi\u00f9 veloce del TGV, si prevede possa raggiungere i e sar\u00e0 dotato di sedili orientabili secondo il senso di marcia del treno.\nNel novembre 2010 \u00e8 stata inaugurata la tratta mancante al completamento del percorso Seul - Pusan sulla Linea KTX Gyeongbu. Al momento \u00e8 in costruzione la linea KTX Honam che collegher\u00e0 Seul con Mokpo in meno di 2 ore, e dal 2013 inizieranno le prove del nuovo KTX Hemu-400X.\nGiappone.\nNel 1964, dopo la costruzione della linea \"T\u014dkaid\u014d Shinkansen\" (da Tokyo a Osaka), visto il successo, venne inaugurata una nuova tratta, la \"Sany\u014d Shinkansen\". Nel 1970 si decise di costruire una intera rete ad alta velocit\u00e0, i cui lavori cominciarono nel 1973 per la costruzione immediata di 5 nuove linee pi\u00f9 altre 12 da costruire in una seconda fase, per un totale di circa 18 miliardi di dollari nel 1973. La crisi petrolifera e la recessione giapponese portarono alla cancellazione di alcune linee, mentre la costruzione delle altre fu rimandata al 1982.\nAlcune linee giapponesi degli anni novanta non hanno tutte le caratteristiche di linee ad alta velocit\u00e0: si tratta di linee miste, meno costose, che servono anche per alcune linee normali giapponesi a scartamento ridotto, ma che limitano la velocit\u00e0 dei treni rapidi.\nPer i Giochi olimpici invernali del 1998 a Nagano, il Giappone apr\u00ec la \"Nagano Shinkansen\" (da Tokyo a Nagano).\nLa tratta tra Tokyo e Shin-Osaka, sulla Tokaido Shinkansen, la prima aperta, grazie alla continua evoluzione, ha ridotto i tempi di percorrenza da 4 ore nel 1964 a 2 ore e mezzo.\nUn consorzio giapponese della Central Japan Railway Company sta sviluppando un sistema a levitazione magnetica. I test dello JR-Maglev MLX01 sulla \"Yamanashi Test Line\" hanno raggiunto velocit\u00e0 di , rendendolo il treno pi\u00f9 veloce al mondo. Questi mezzi sono destinati alla direttrice Tokyo-Osaka, denominata \"Chuo Shinkansen\".\nDal marzo del 2011 sono entrati in funzione i Shinkansen Serie E5, derivati dagli sperimentali Fastech 360, che viaggiano a una velocit\u00e0 massima di . Dal marzo 2013 sono entrati in servizio i nuovi Shinkansen Serie E6 che collegano Tokyo con Akita.\nAl momento \u00e8 in costruzione la sezione Nagano - Kanazawa dello Hokuriku Shinkansen, la prima tratta dello Hokkaid\u014d Shinkansen e una diramazione del Kyushu Shinkansen per Nagasaki.\nTaiwan.\nLa Taiwan High Speed Rail \u00e8 stata completata nell'ottobre 2006. \u00c8 lunga circa da Taipei a Kaohsiung. \u00c8 progettata per accogliere una versione modificata degli Shinkansen giapponesi \"Serie 700\" prodotti dalle Kawasaki Heavy Industries. Al completamento la percorrenza tra Taipei e Kaohsiung sar\u00e0 di soli 90 minuti contro le 4-6 ore di oggi.\nEuropa, Russia e Turchia.\nLa rete ad alta velocit\u00e0 in Europa \u00e8 in forte espansione. Sono in costruzione o in fase di implementazione numerose tratte.\nA oggi \u00e8 la Spagna che, coi suoi , dispone della rete ad alta velocit\u00e0 pi\u00f9 sviluppata d'Europa, avendo superato nel 2010 (grazie all'apertura della linea Madrid-Valencia) la Francia, che pure per lungo tempo \u00e8 stato il paese europeo con la rete pi\u00f9 sviluppata d'Europa.\nForti implementazioni sono da segnalare anche in Italia e in Germania.\nNell'ambito delle reti ad alta velocit\u00e0 si inseriscono inoltre gli \"Assi ferroviari\" della Rete ferroviaria ad alta velocit\u00e0 trans-europea TEN-T.\nRussia.\nLa tratta fra San Pietroburgo e Mosca \u00e8 servita dai treni ad alta velocit\u00e0 Siemens Velaro RUS acquistati dalla Russia in grado di raggiungere i .\nLa linea ferroviaria ad alta velocit\u00e0 che collega Mosca con San Pietroburgo \u00e8 stata inaugurata il 17 dicembre 2009. I Treni AV \"Sapsan\" delle Ferrovie russe percorrono la distanza di in 3 ore e 45 minuti.\nIl 30 luglio 2010 \u00e8 stata inaugurata la linea ad alta velocit\u00e0 che collega Mosca con Ni\u017enij Novgorod e sono stati aperti i nuovi collegamenti diretti sulla tratta San Pietroburgo - Mosca - Ni\u017enij Novgorod con i treni AV \"Sapsan\" che percorrono la distanza di in 8 ore e 25 minuti.\nIl 12 dicembre 2010 \u00e8 stata inaugurata la linea ad alta velocit\u00e0 che collega San Pietroburgo con la capitale finlandese Helsinki con i treni AV ETR 460 Pendolino \"Allegro\" che percorrono la distanza di in 3 ore e 36 minuti. I treni AV \"Allegro\" sono operati dalla joint venture finlandese-russa Karelian Trains sono composti dai 7 carrozze: 2 carrozze di classe business e 5 carrozze nella classe turistica col bar in una delle carrozze centrali.\nFrancia.\nLa rete LGV (acronimo per \"Lignes \u00e0 Grande Vitesse\", lett. \"Linee a grande velocit\u00e0\") nacque nel settembre 1981 con l'apertura della tratta Sathonay-Saint Florentin della linea tra Lione e Parigi (LN1). La rete atta alla circolazione di TGV si diffuse gradualmente nelle altre citt\u00e0 con l'immissione nel 1988 del nuovo TGV \"Atlantique\", e nelle altre nazioni come la Svizzera. I treni che attraversano i confini nazionali potrebbero necessitare di caratteristiche speciali come la possibilit\u00e0 di utilizzare un'alimentazione elettrica con caratteristiche diverse (politensione) o un sistema differente di segnali ferroviari. Questo significa che non tutti i TGV sono uguali perch\u00e9 occorre considerarne l'interoperabilit\u00e0.\nPi\u00f9 tardi la rete LGV fu estesa in direzione di Bordeaux (LN2), Marsiglia (LN5), Valence (LN4) e Lilla (LN3) e furono introdotti dei treni pi\u00f9 veloci. Il TGV serve, con la denominazione Eurostar, anche l'Eurotunnel sotto la Manica e raggiunge Londra in due ore e trenta minuti.\nDa giugno 2007, \u00e8 in servizio il TGV Est che collega Parigi a Strasburgo in due ore e venti minuti, nonch\u00e9 con i paesi limitrofi (Lussemburgo, Germania, Svizzera). Grazie a questa nuova relazione, i tempi di percorrenza sono stati notevolmente ridotti rispetto ai precedenti, spesso dimezzati. Sulla LGV Est europ\u00e9enne, i treni viaggiano a , ossia in pi\u00f9 rispetto alle altre linee ad alta velocit\u00e0 transalpine.\nGermania.\nLa costruzione delle prime linee tedesche ad alta velocit\u00e0 \u00e8 cominciata poco dopo quella delle LGV francesi. La strada seguita ha previsto due tipi di intervento:\nPer via dei ritardi causati da diatribe legali, gli elettrotreni InterCityExpress (ICE) sono diventati operativi solo dal 1988 con l'attivazione delle relazioni Stoccarda-Mannheim e W\u00fcrzburg-Fulda. Data la differente distribuzione delle aree urbane in Germania, che ha una densit\u00e0 di popolazione all'incirca doppia rispetto alla Francia, la rete ICE \u00e8 stata integrata con le linee e i treni preesistenti in maniera pi\u00f9 stretta rispetto alla rete francese. In atto le linee nuove ad AV sono la Hannover-W\u00fcrzburg (1988/1991), la Stoccarda-Mannheim (1988), la Berlino-Wolfsburg (1997), la Colonia-Francoforte (2002), e la Norimberga-Ingolstadt (2006). .\nGli elettrotreni tipo ICE hanno cominciato a raggiungere destinazioni in Austria e Svizzera poco dopo essere entrati in servizio, sfruttando il fatto di utilizzare la stessa tensione usata nelle reti di questi stati. A partire dal 2000, treni ICE multisistema di terza generazione sono arrivati nei Paesi Bassi e in Belgio. La richiesta di ammettere i treni ICE alla rete francese LGV \u00e8 stata avanzata nel 2001, ma le prove tecniche sono state completate solo nel 2005, dal mese di maggio 2008 sono stati attivati due collegamenti giornalieri Germania - Francia: il Francoforte - Parigi, effettuato con materiale tedesco ICE 3, e il Parigi-Stoccarda (successivamente prolungato fino a Monaco di Baviera) effettuato con materiale TGV.\nLa Germania sta anche sviluppando il Transrapid, un sistema di treno a levitazione magnetica. Un circuito di prova, della lunghezza di , \u00e8 in funzione nell'Emsland (nella zona della Bassa Sassonia) e su di esso il Transrapid ha raggiunto il traguardo dei . In Cina lo Shanghai Maglev Train, un maglev basato sulla tecnologia Transrapid, costruito in collaborazione con la Germania, \u00e8 operativo dal marzo 2004.\nItalia.\nLa rete ferroviaria ad alta velocit\u00e0 italiana, al 31 dicembre 2019, misura in esercizio, cui si aggiungono quelli delle linee in progettazione lungo le direttrici Novi Ligure\\Tortona-Genova (il \"Terzo Valico\") e Milano-Verona-Venezia. Sono attive le tratte da Torino a Salerno, da Venezia a Padova e da Milano a Brescia (queste ultime due tratte sono parte della futura linea Milano-Venezia citata sopra).\nLa prima linea veloce messa in progetto in Europa \u00e8 stata la \"Direttissima\" che collega Firenze a Roma (), costruita tra il 1970 e il 1992, attraversa tre regioni (Toscana, Umbria e Lazio) e cinque province (Firenze, Arezzo, Terni, Viterbo, Roma). Il primo tratto, Roma-Citt\u00e0 della Pieve, di , venne inaugurato il 24 febbraio 1977, quattro anni prima del tratto LGV Sathonay-St Florentin della Parigi-Lione.\nIl nodo di Firenze, di oltre , si sviluppa per circa in sotterranea con due gallerie parallele.\nIl nodo di Roma, lungo circa , fu completato nel giugno 2009 con l'attivazione del doppio binario del tratto di interconnessione alla Direttissima, verso Tiburtina. La velocit\u00e0 massima consentita da questa linea \u00e8 di .\nIl servizio \u00e8 svolto con treni di vari tipi da parte di Trenitalia (azienda pubblica) e Nuovo Trasporto Viaggiatori (azienda privata).\nLa parte preponderante della linea Roma-Napoli entr\u00f2 in esercizio il 19 dicembre 2005. Il 10 febbraio 2006 fu inaugurato il tratto Torino-Novara, il 1\u00ba marzo 2007 fu aperta la tratta Padova-Venezia, il 2 luglio 2007 quella tra Milano e Treviglio; nel giugno 2008 fu completata e messa in esercizio la linea Napoli-Salerno e il 14 dicembre 2008 la linea Milano-Bologna.\nIl 13 dicembre 2009 entr\u00f2 in esercizio la linea tra Bologna e Firenze e quella tra Novara e Milano (oltre al tratto finale della Roma-Napoli e all'adeguamento tecnologico della Direttissima Firenze-Roma). Fu cos\u00ec completata ed entr\u00f2 in esercizio l'intera tratta Torino-Salerno.\nLa tratta Treviglio-Brescia, lunga , venne aperta il giorno 11 dicembre 2016.\nLe tratta Brescia-Verona \u00e8 in costruzione mentre la tratta Venezia-Trieste risulta in fase di progettazione.\nSono in corso di finanziamento o costruzione: la Voghera/Novi Ligure-Genova ed i collegamenti internazionali con Lione (Galleria di base Torino Lione), Innsbruck (Galleria di base del Brennero) e Lubiana (ferrovia AV \"Trieste-Lubiana\").\nLa linea ad alta capacit\u00e0 tra Salerno e Reggio Calabria (ed il suo successivo proseguimento tramite il ponte sullo Stretto di Messina in Sicilia, con la tratta \"Messina-Catania-Palermo\") sono ancora in fase di progettazione. Altri progetti riguardano il potenziamento dell'asse Napoli-Bari ad alta capacit\u00e0.\nRete AV Milano - Salerno (dicembre 2014)\nRete AV Torino - Venezia (dicembre 2016)\nPer la dorsale ad alta velocit\u00e0 Torino - Salerno sono stati impiegati 32 miliardi di euro, interamente a carico dello Stato Italiano.\nSu tutta la rete AV italiana \u00e8 attivo il sistema di controllo della marcia del treno ERTMS, sviluppato e installato dal Consorzio Saturno, che riunisce Ansaldo STS, Sirti, Alstom e BBR. Le rotaie sono state fornite da Lucchini e prodotte a Piombino.\nCriticit\u00e0 della rete italiana.\nGli appalti per sistema AV italiano sono stati oggetto di critiche. Secondo la Corte dei Conti europea (Eca), ogni chilometro di linea AV/AC realizzato finora in Italia \u00e8 costato in media 28 milioni di euro, contro i 13 dei tedeschi, i 15 dei francesi e i 14 degli spagnoli. Il costo totale per l\u2019alta velocit\u00e0 italiana ammonta a 41,9 miliardi di euro per 1.280 chilometri di linea. a 33 milioni contro i 14 milioni di Spagna e i 15 milioni di Germania e Francia. Picchi di costo si sono avuti per la Torino-Milano (54 milioni di euro al km) e per la Bologna-Firenze (68 M\u20ac/km). Sulla base di una diversa analisi dei dati, il pi\u00f9 alto costo per km in Italia \u00e8 riconducibile alla montuosit\u00e0 del terreno, all\u2019elevata presenza umana in determinate zone e al loro valore di mercato comparativamente superiore.\nAlcuni studi comparativi sottolineano il concetto di \u201cillusione di successo\u201d. Secondo questi studi, a fronte dell'evoluzione pi\u00f9 che positiva della domanda, le infrastrutture AV/AC si ritroverebbero gravate da elementi di negativit\u00e0 dovuti a scelte progettuali \"parziali, insufficienti, limitate, talvolta irrazionali, come la letteratura in materia ha sempre posto in evidenza\" e deliberatamente sbagliate. Sempre secondo questi studi, le scelte progettuali errate sono distinte in tre categorie:\nPaesi Bassi e Belgio.\nLa linea olandese HSL-Zuid sar\u00e0 realizzata per connettere i Paesi Bassi con il Belgio e la Francia. Sar\u00e0 utilizzata sia da treni derivati dai TGV francesi, i \"Thalys\", sia dai treni ad alta velocit\u00e0 domestici. I Thalys operano infatti gi\u00e0 tra il Belgio, la Francia e i Paesi Bassi.\nBruxelles in Belgio possiede tre linee HSR che la connettono con altre citt\u00e0: una va verso Lilla in Francia, una verso Colonia in Germania, e una ad Amsterdam nei Paesi Bassi.\nRegno Unito.\nNel Regno Unito, i convogli Eurostar, che viaggiano attraverso la galleria della Manica fra il Regno Unito e sia la Francia sia il Belgio, sono versioni modificate dai treni TGV, che possono usare pi\u00f9 tensioni di alimentazione, possono raccogliere l'elettricit\u00e0 sia dal pantografo sia dalla terza rotaia, possono adattarsi a diverse altezze della banchina, e gestire non meno di sette diverse modalit\u00e0 di segnalazione. Come i TGV, i treni Eurostar sono articolati con dei carrelli fra i vagoni, e le tipiche unit\u00e0 operative di propriet\u00e0 francese hanno 18 carrozze, quelle inglesi 14. Un treno a pieno carico porta 794 passeggeri, approssimativamente equivalente a quattro Boeing 737 (l'aeroplano usato tipicamente dalle compagnie low-cost). Questi treni operano alle velocit\u00e0 commerciali pi\u00f9 alte del Regno Unito, usando binari di costruzione speciale fra la galleria della Manica e Londra.\nIl 27 novembre 2007 \u00e8 stata aperta l'ultima tratta della High Speed 1, la linea alta velocit\u00e0 che collega Fawkham e la stazione londinese di St. Pancras. Questo ha portato, gi\u00e0 nel mese di dicembre 2007, a un incremento del traffico viaggiatori del 40%, grazie anche all'aumento delle coppie giornaliere che collegano Parigi, passate da 14 a 17. I tempi di percorrenza fra Londra e la capitale francese sono scesi a 2h 15', e si prevede in futuro che scendano ancora. I vantaggi del nuovo terminale londinese per i passeggeri degli Eurostar sono dovuti al fatto che alla stazione di St. Pancras trovano le coincidenze coi treni per le citt\u00e0 del nord dell'Inghilterra, mentre l'altra importante stazione di King's Cross \u00e8 raggiungibile a piedi in pochi minuti.\nIl resto della rete \u00e8 piuttosto lento, con velocit\u00e0 massima nominale di limitata per\u00f2 a (come nel caso della West Coast Main Line), con linee risalenti alla met\u00e0 del XIX secolo. Le ferrovie negli anni settanta e ottanta sono state promotrici del progetto APT, che per\u00f2 fall\u00ec a causa di gravi problemi tecnici.\nOggi sono stati introdotti sulla linea anche dei nuovi Pendolini Classe 390 operati da Virgin Trains, in servizio tra Londra, Birmingham, Manchester, Liverpool e Glasgow.\nSpagna.\nIl sistema ferroviario ad alta velocit\u00e0 \"Alta Velocidad Espa\u00f1ola\" (AVE) \u00e8 in costruzione in Spagna. I treni ad alta velocit\u00e0 percorrono dal 1992 la linea Madrid-Siviglia, sulla quale hanno raggiunto il record nazionale di . Il servizio viene realizzato con materiale Alstom (serie S-100 e serie S-104) di derivazione dal Pendolino italiano per i servizi Avant (regionali ad alta velocit\u00e0 Madrid-Toledo, Madrid-Ciudad Real-Puertollano, e Siviglia-Cordova). Se l'ambizioso programma di opere pubbliche dell'AVE dovesse essere realizzato, entro il 2020 la Spagna avr\u00e0 di linee percorse da treni ad alta velocit\u00e0 che collegano tutte le citt\u00e0 capoluogo di provincia della penisola a Madrid in meno di 4 ore e a Barcellona in meno di 6 ore.\nDa dicembre 2007, treni di alta velocit\u00e0 spostano gi\u00e0 i passeggeri tra Madrid e Malaga in due ore e mezza, e tra Madrid e Valladolid in cinquantasei minuti. E da febbraio 2008 l'alta velocit\u00e0 permette gi\u00e0 di arrivare a Barcellona in due ore e trentotto minuti.\nPerci\u00f2 sono introdotti i nuovi treni ad alta velocit\u00e0 S-102 (detti \"pato\") della spagnola Talgo per i servizi da Madrid a Malaga, Valladolid, Saragozza e Huesca, e S-103 (i \"Velaro\") della tedesca Siemens AG per i servizi Madrid-Barcellona e i servizi diretti Barcellona - Siviglia e Barcellona-Malaga.\nSono introdotti anche nuovi servizi regionali ad alta velocit\u00e0 (Avant) con i treni S-104 tra Malaga e Siviglia, tra Calatayud e Huesca, e tra Lleida e Barcellona), e con i treni S-130 (della spagnola Talgo) tra Madrid e Segovia.\nLe linee in servizio sono (dicembre 2010):\nLa derivazione ad Albacete - X\u00e0tiva - Alicante - Murcia dovrebbe essere aperta nel 2012.\nSvizzera.\nL'alta velocit\u00e0 in Svizzera si concentra sul traffico merci attraverso le Alpi. A partire dagli anni novanta sono cominciati i grandi lavori ferroviari nell'ambito del progetto Alptransit. Il progetto si propone la costruzione di due linee \"di pianura\" (con un'altitudine massima di 500 m s.l.m.) attraverso le Alpi: il traforo di base del L\u00f6tschberg e la galleria di base del Gottardo (cui si aggiungono la Galleria di base dello Zimmerberg e quella del Monte Ceneri). Nel dicembre del 2007 \u00e8 stata aperta la galleria di base del L\u00f6tschberg, lunga . In questa galleria i treni merci e passeggeri possono viaggiare fino a . Il 15 ottobre 2010 \u00e8 invece caduto l'ultimo diaframma della Galleria di base del Gottardo, lunga , la pi\u00f9 lunga al mondo. Il traforo \u00e8 stato inaugurato il 1\u00ba giugno 2016, ma aperto al servizio viaggiatori l'11 dicembre. All'interno del tunnel la velocit\u00e0 massima consentita \u00e8 di , raggiunta dagli Eurocity ETR610 e dagli ICN.\nLa Svizzera dispone di un treno ad assetto variabile dal 28 maggio 2000, quando in occasione del cambiamento degli orari ferroviari l'ICN (\"InterCity Neigezug\", o InterCity pendolare) \u00e8 diventato operativo, dapprima sulla linea Ginevra \u2013 Neuch\u00e2tel \u2013 Bienne \u2013 Olten \u2013 Zurigo \u2013 Winterthur \u2013 San Gallo. L'ICN, che pu\u00f2 raggiungere la velocit\u00e0 di , \u00e8 oggi usato anche sulle linee Basilea \u2013 Bienne \u2013 Neuch\u00e2tel \u2013 Ginevra e Bienne \u2013 Olten \u2013 Zurigo \u2013 Winterthur \u2013 Frauenfeld \u2013 Costanza. Da dicembre 2008, gli ICN circolano anche fra Basilea/Zurigo e il Canton Ticino, lungo l'asse del San Gottardo.\nI servizi AV impiegano elettrotreni ETR 610 ordinati nel 2005 e consegnati dalla fine del 2009.\nNel dicembre 2004 la tratta ad alta velocit\u00e0 tra Berna e Olten permise di ridurre i tempi di percorrenza tra Berna e Zurigo a meno di un'ora. Dal 2007 la velocit\u00e0 massima della linea fu portata a .\nTurchia.\nLa Turchia ha recentemente cominciato a costruire linee ferroviarie ad alta velocit\u00e0. La prima linea fra Istanbul e Ankara \u00e8 stata inaugurata nel luglio 2014. I treni commerciali ad alta velocit\u00e0 (fabbricati dalla spagnola CAF) raggiungono una velocit\u00e0 di picco di e riducono il tempo di viaggio da 6-7 ore a circa 3 ore. Varie altre linee fra le principali citt\u00e0 sono in progettazione; la seconda di esse, tra Ankara e Konya, \u00e8 stata inaugurata il 23 agosto 2011.\nStati con reti ad alta velocit\u00e0 in progetto.\nAmerica.\nCanada.\nIl Canada aveva cominciato la costruzione di una rete AV negli anni sessanta con il progetto Turbotrain, un veicolo elettrotreno mosso da una turbina a gas in grado di raggiungere i , ma che per tutta la sua vita operativa venne limitato a soli e che sub\u00ec frequentissimi stop tecnici dovuti a problemi di progettazione.\nNegli anni settanta un consorzio guidato da Bombardier produsse l'LRC, un convoglio a carrozze separate trainato da una motrice diesel convenzionale, in grado di raggiungere i ; entrato in servizio nel 1981 collegando Qu\u00e9bec con Windsor, \u00e8 stato limitato a a causa della capacit\u00e0 della linea.\nLe inaffidabili motrici dell'LRC furono ritirate nel 2000, e rimpiazzate con motrici della General Motors e della General Electric.\nDi recente sono stati proposti dei nuovi collegamenti AV tra Qu\u00e9bec e Windsor, con il treno sperimentale JetTrain, un mezzo a cassa oscillante simile all'Acela Express della stessa Bombardier, dotato di un generatore elettrico mosso da un motore \"jet\". Visto il poco interesse governativo, il progetto sembra essere stato abbandonato, ma potrebbe essere ripreso per la nuova linea tra Edmonton e Calgary.\nMessico.\nDopo una valutazione rigorosa dal punto di vista tecnico ed economico, grazie alla consulenza francese nell'autunno 2005 \u00e8 stata lanciata una gara d'appalto per un servizio ad alta velocit\u00e0 tra Citt\u00e0 del Messico e Guadalajara. Il costo del progetto \u00e8 di circa 5 miliardi di dollari.\nStati Uniti d'America.\nNegli Stati Uniti d'America l'Alta Velocit\u00e0 \u00e8 pi\u00f9 una speranza che una realt\u00e0, anche se possiamo far risalire il desiderio di una linea rapida fino ai primi treni Streamliner degli anni trenta, quaranta e cinquanta.\nL'unico servizio AV (secondo la definizione statunitense) oggi esistente \u00e8 gestito da Amtrak, con l'Acela Express tra Boston e Washington, D.C., ed \u00e8 operativo dal 2001. Questi treni a cassa oscillante possono affrontare la linea tortuosa viaggiando fino a , con velocit\u00e0 media di : 5 ore e 30 minuti per un viaggio di .\nDiversi stati dell'Unione hanno proposto la costruzione di linee veloci, e sono stati identificati 6 corridoi:\nNel 1993 l'amministrazione Clinton ha finanziato il progetto. Nel 1991 sono stati accantonati fondi anche per una nuova linea \"maglev\" a Orlando, Florida e in Texas, ma non \u00e8 ancora stata costruita. Operativamente, i sistemi sono largamente adattati dalle linee tradizionali, con un'organizzazione del lavoro e propriet\u00e0 similari a quelli in Giappone e Francia e architetture simili in molti altri aspetti.\nAsia.\nIndia.\nAlcuni progetti a lungo e medio termine sono stati proposti, inclusa la costruzione di una linea da Nuova Delhi a Amritsar, Jaipur, Agra e Kanpur, una da Mumbai a Ahmedabad, una da Calcutta a Dhanbad, una da Chennai a Bangalore e Mysore e una da Chennai a Hyderabad, Vijayawada e Visakhapatnam.\nOceania.\nAustralia.\nL'Australia non ha propriamente alcun treno AV, ma i pendolini della Queensland Rail tra Brisbane e Cairns sono considerati i treni a scartamento ridotto pi\u00f9 veloci al mondo.\nLo sviluppo della rete australiana \u00e8 sempre stato influenzato dalla bassa densit\u00e0 abitativa, che ha favorito il trasporto aereo tra le principali citt\u00e0. Anche la benzina \u00e8 piuttosto economica, rendendo di fatto il treno un mezzo poco interessante.\nCi\u00f2 nonostante \u00e8 in discussione la costruzione di una linea AV tra Sydney e Canberra, che poi potrebbe essere allungata da Sydney a Brisbane e da Canberra a Melbourne e Adelaide."}
{"id": "2331229", "revid": "23389284", "url": "https://it.wikipedia.org/wiki?curid=2331229", "title": "Larbanois Carrero", "text": ""}
{"id": "2331233", "revid": "767487", "url": "https://it.wikipedia.org/wiki?curid=2331233", "title": "Ag\u00eancia Brasileira de Intelig\u00eancia", "text": "La Agenzia d'intelligence brasiliana (in portoghese, Ag\u00eancia Brasileira de Intelig\u00eancia, in italiano \"Agenzia d'intelligence brasiliana\", in acronimo ABIN) \u00e8 il servizio segreto dello Stato del Brasile, che ha sostituito il \"Servizio nazionale delle informazioni\" (\"Servi\u00e7o Nacional de Informa\u00e7\u00f5es\" ), creato dal governo di Humberto de Alencar Castelo Branco a met\u00e0 degli anni 1960.\nDall'inizio del processo di democratizzazione in Brasile (met\u00e0 anni '80), ci sono stati vari tentativi di spostare il controllo dei servizi segreti dai militari al governo civile. Nel 1985 il presidente Fernando Collor de Mello ha rimpiazzato l'SNI con la Secretaria de Assuntos Estrat\u00e9gicos (SAE) o Segretariato per gli affari strategici, ente che ha avuto breve durata (1990-1994). Infatti, nonostante la rimozione di 144 ufficiali dell'SNI, l'apparato militare ha continuato a dominare l'agenzia e il governo civile non \u00e8 riuscito a stabilire un controllo effettivo su di essa.\nAgenzia attuale.\nNel 1995 il presidente Fernando Henrique Cardoso mise un civile a capo del SAE e cre\u00f2 l'ABIN.\nCome molte altre nazioni latino-americane, il Brasile dovette affrontare la sfida di dover superare una lunga storia di coinvolgimento dei militari e delle loro ramificazioni nei servizi segreti in politica interna. L'ABIN fu subito coinvolto in uno scandalo su intercettazioni telefoniche e clientelismo, in seguito al quale il controllo dell'agenzia pass\u00f2 del Congresso nazionale al presidente e al Gabinetto di sicurezza istituzionale. Questo min\u00f2 ancora una volta il tentativo di ridurre l'influenza dell'esercito sui servizi segreti brasiliani e sulle loro pratiche.\nTuttavia, i governi seguenti hanno fatto passi avanti nel ridurre l'influenza delle forze armate e delle relative agenzie d'intelligence in politica interna. Le relazioni fra questi gruppi e il governo brasiliano, molto strette per decenni, si stanno evolvendo. Lo scopo delle agenzie sembra lentamente spostarsi dalla gestione del dissenso interno all'attenzione sulle minacce esterne e al supporto della democrazia nazionale.\nLo scandalo delle intercettazioni.\nIl primo settembre 2008, il presidente Luiz In\u00e1cio Lula da Silva ha sospeso la dirigenza dell'organizzazione, compreso il direttore Paulo Lacerda, e ha ordinato un'investigazione sulle accuse apparse nella rivista Veja, riguardanti la registrazione delle telefonate di alcuni importanti personaggi della vita pubblica brasiliana, tra cui i presidenti del Senato e della Corte Suprema.\nAttuali funzioni dell'agenzia.\nLa principale funzione dell'ABIN \u00e8 di indagare reali e potenziali minacce ala societ\u00e0 e il governo brasiliano e difendere lo Stato democratico di diritto, la sovranit\u00e0 del Brasile e l'efficacia del potere pubblico.\nMotto.\nIl motto dell'agenzia \u00e8:"}
{"id": "2331234", "revid": "1632387", "url": "https://it.wikipedia.org/wiki?curid=2331234", "title": "Rape of the Bastard Nazarene", "text": "Rape of the Bastard Nazarene \u00e8 il primo album del gruppo blackened death metal Inglese Akercocke, pubblicato nel 1999 dalla Goat of Mendes Records, di propriet\u00e0 del gruppo. L'album \u00e8 stato ristampato dalla Earache Records nel 2005. Una ristampa della Black Lotus Records include tre tracce dei Salem Orchid, dei quali facevano parte due membri del gruppo."}
{"id": "2331236", "revid": "767487", "url": "https://it.wikipedia.org/wiki?curid=2331236", "title": "Ice on Fire", "text": "Ice on Fire \u00e8 il venticinquesimo album (il diciannovesimo in studio) dell cantante britannico Elton John, pubblicato il 4 novembre 1985.\nIl disco.\nL'LP fu registrato ai Sol Studios (Berkshire, Regno Unito). \u00c8 ricco di collaborazioni con diversi musicisti (ad esempio, Roger Meddows-Taylor e John Deacon, rispettivamente batterista e bassista dei Queen, suonano nel brano \"Too Young\"). La produzione \u00e8 opera di Gus Dudgeon (per la prima volta dai tempi di \"Blue Moves\"), che nella prima met\u00e0 degli anni Settanta aveva contribuito alla consacrazione di Elton come indiscussa superstar; lo storico produttore strizza per\u00f2 l'occhio al synth-pop (molto in voga negli anni Ottanta) e alla new wave e i risultati sono deludenti, anche perch\u00e9 Elton comincia a fare un uso sempre pi\u00f9 massiccio di alcool e droghe. La critica giudica \"Ice on Fire\" come uno dei lavori peggiori mai prodotti da Elton John; anche il pubblico statunitense sembra non gradire l'album (#48), mentre in patria esso raggiunge addirittura una #3, aiutato dal brano \"Nikita\" (singolo di enorme successo in tutta Europa). Gli altri estratti dall'LP sono \"Cry to Heaven\" e \"Wrap Her Up\" (duetto con George Michael).\nNel 1992 \"Ice on Fire\" \u00e8 stato pubblicato in CD dalla \"Geffen Records\" e dalla \"MCA Records\": come unica traccia bonus, fu inserito il singolo \"Act of War\", duetto con Millie Jackson passato praticamente inosservato. Comunque, gi\u00e0 la stampa originale su CD del 1985 aveva \"Act of war\" come brano aggiunto. Nel 1998, l'album venne ripubblicato in CD: questa ristampa rimasterizzata includeva ben quattro tracce bonus. La prima era \"The Man Who Never Died\", brano dedicato a John Lennon (come il precedente \"Empty Garden (Hey Hey Johnny)\", dell'album \"Jump Up!\"); la seconda una versione live di \"Restless\", eseguita al Wembley Stadium nel corso del \"Breaking Hearts Tour\", volto a promuovere l'omonimo album del 1984; la terza una versione live di \"Sorry Seems To Be The Hardest Word\", eseguita nel maggio del 1977 (e non nel 1984, come erroneamente accreditato sulla copertina; quest'ultima versione \u00e8 disponibile come B-side del 7\" di \"Nikita\"); la quarta una versione live di \"I'm Still Standing\", eseguita, come \"Restless\", al Wembley Stadium nel 1984. Inoltre, il brano \"Satellite\" presenta un'estesa intro alternativa gi\u00e0 nella versione in CD del 1985.\nTracce.\nTesti e musiche di Elton John e Bernie Taupin, eccetto dove indicato."}
{"id": "2331243", "revid": "767487", "url": "https://it.wikipedia.org/wiki?curid=2331243", "title": "John Rankin", "text": ""}
{"id": "2331245", "revid": "173617", "url": "https://it.wikipedia.org/wiki?curid=2331245", "title": "Franco Nenci", "text": "Biografia.\nCarriera amatoriale.\nGiovanissimo inizia a lavorare al porto e a frequentare la palestra di pugilato della citt\u00e0, l'Associazione Pugilistica Livornese (APL), a quei tempi situata presso il Mercato Centrale. Si dimostra presto un pugile abile, dotato di qualit\u00e0 tecniche e di rapidit\u00e0 di esecuzione.\nInizia la sua carriera dilettantistica all'et\u00e0 di 17 anni, e con Mario Sitri come sparring partner, si qualifica per i giochi Olimpici di Melbourne 1956, in Australia, nei pesi superleggeri.\nNenci esordisce il 24 novembre, battendo il pakistano Rehmat Gul per KO alla 3\u00aa ripresa; vince poi ai punti contro il tedesco Willi Roth, e poi ancora contro l'argentino Antonio Marcilla e il rumeno Constantin Dumitrescu. Nella finale olimpica incontra il pugile dell'Unione Sovietica Vladimir Engibarjan, gi\u00e0 campione europeo assoluto di Varsavia nel 1953. Con Engibarjan, Nenci \u00e8 sconfitto ai punti, dopo che l'arbitro e giudice unico statunitense decide inaspettatamente a favore del russo. \u00c8 medaglia d'argento olimpica dei pesi superleggeri.\nCarriera da professionista.\nNegli anni seguenti inizia la carriera da professionista che lo porta in pochi anni a combattere a Istanbul contro Garbis Zakaryan, a Madrid, a Tunisi contro Omrane Sadok, a Roma contro il campione italiano Domenico Tiberia, e a Ginevra contro Epiphane Akono, nel quale va al tappeto per tre volte, rialzandosi e conquistando alla fine un pari ai punti. Vince anche con Charley Douglas a Livorno.\nIl suo unico tentativo di conquistare il titolo italiano dei pesi welter si infrange, a Torino, il 3 aprile 1964, sotto i pugni di Fortunato Manca, per Kot al 7\u00ba round.\nConclude la carriera nel 1967 a Senigallia, con una vittoria su Domenico Belvederesi.\nIl suo record \u00e8 di 36 vittorie (3 per KO), 8 pari e 13 (8 per KO) sconfitte per un totale di 57 incontri disputati da professionista.\nSuccessivamente \u00e8 divenuto allenatore."}
{"id": "2331252", "revid": "12290", "url": "https://it.wikipedia.org/wiki?curid=2331252", "title": "Un Paletto nel Cuore", "text": ""}
{"id": "2331256", "revid": "461603", "url": "https://it.wikipedia.org/wiki?curid=2331256", "title": "Olympiakos Pireo", "text": ""}
{"id": "2331260", "revid": "56620", "url": "https://it.wikipedia.org/wiki?curid=2331260", "title": "Tangenziale di Palermo", "text": ""}
{"id": "2331278", "revid": "729019", "url": "https://it.wikipedia.org/wiki?curid=2331278", "title": "Heinkel He 274", "text": "L'Heinkel He 274 era un bombardiere pesante d'alta quota ad ala medio bassa progettato dall'ufficio tecnico dell'azienda aeronautica tedesca Ernst Heinkel Flugzeugwerke AG nei primi anni quaranta.\nSviluppo da alta quota del precedente bombardiere He 177 \"Greif\" venne realizzato in Francia in soli due esemplari, uno dei quali utilizzato nel dopoguerra dall'Arm\u00e9e de l'air.\nStoria del progetto.\nNel 1941, durante lo sviluppo del He 177 \"Greif\" una delle versioni previste dal progetto era quella di bombardiere d'alta quota, a cui venne data la designazione He 177 A-4. L'intenzione era di realizzare un velivolo da fornire alla Luftwaffe capace di operare alla quota di 14\u00a0000 m, un'altezza tecnicamente irraggiungibile dai caccia alleati del periodo. Le difficolt\u00e0 nell'ottenere i nuovi supermotori Daimler-Benz DB 610, che accusarono molti problemi di messa a punto, suggerirono la realizzazione di un progetto che prevedeva inizialmente l'adozione di una pi\u00f9 tradizionale soluzione quadrimotore ricorrendo ai pi\u00f9 collaudati ed efficienti Daimler-Benz DB 603. Il nuovo modello prevedeva l'introduzione di alcune sostanziali modifiche il che avrebbe comportato, come le convenzioni Reichsluftfahrtministerium (RLM) normalmente prevedevano per ogni nuova variante o consistente sviluppo, l'adozione della cifra della sigla aumentata del fattore cento, quindi He 277 (per proseguire con He 377 etc); in realt\u00e0 l'RLM aveva gi\u00e0 assegnato la sigla Heinkel He 277 ad un altro progetto. Il nuovo progetto risultava sostanzialmente differente, con un crescente numero di parti non intercambiabili con l'originale He 177, realizzate in corso di sviluppo, per cui gli venne assegnata una nuova designazione, He 274.\nDato l'impegno che, nel 1941, la Heinkel stava sostenendo nello sviluppo e produzione di altri progetti, ritenuti dal RLM pi\u00f9 urgenti, e che avrebbero costretto la realizzazione del He 274 in tempi lunghi, venne presa la decisione di trasferire lo sviluppo a Suresnes, negli stabilimenti della Soci\u00e9t\u00e9 Anonyme des Usines Farman (SAUF) (fondata dai fratelli Henri Farman e Maurice Farman), nella Francia occupata. Tuttavia la produzione in serie, destinata ad essere avviata negli stessi stabilimenti, non pot\u00e9 mai avere inizio per ulteriori ritardi e per l'evoluzione sfavorevole alla Germania nella seconda parte della seconda guerra mondiale.\nLa costruzione dei due primi prototipi, ai quali, come da convenzione RLM, vennero assegnate le designazioni He 274 V1 e V2, non riusc\u00ec ad essere iniziata che nel 1943. Il V1 riusc\u00ec ad essere completato nell'estate 1944, ma quando era oramai pronto per essere portato in volo per la prima volta, nel luglio dello stesso anno, l'arrivo della controffensiva delle forze armate alleate cre\u00f2 una serie di problemi. Inizialmente si rese necessario iniziare l'evacuazione del personale tedesco della Heinkel che lavorava sul progetto, cosa che si ripercosse sulla qualit\u00e0 degli interventi finali. A causa di alcuni imprevisti minori infatti si dovette rimandare ulteriormente i test di volo ed il successivo previsto trasferimento in Germania del velivolo. Per evitare quindi che finisse in mani nemiche venne quindi impartito l'ordine di distruggere il prototipo, oramai praticamente completato.\nTuttavia, l'He 274 sub\u00ec solamente danni di lieve entit\u00e0 alla fusoliera permettendo di trasferire il modello all'Ateliers A\u00e9ronautiques de Suresnes per le riparazioni. Venne quindi ribattezzato AAS 01A, portato in volo con successo nel dicembre 1945 dalla base a\u00e9rienne 123 Orl\u00e9ans-Bricy ed assegnato all'Arm\u00e9e de l'air che lo utilizz\u00f2 sino alla fine del 1953 nell'ambito della ricerca sul volo ad alta quota.\nTecnica.\nLe differenze principali tra l'He 177 e l'He 274 si riscontravano, oltre che nell'abbandono del doppio motore accoppiato in favore di quattro unit\u00e0 indipendenti, i Daimler-Benz DB 603A-2 12 cilindri a V invertita, capaci nella versione A-2 proposta di erogare una potenza pari a 1\u00a0850 PS (1\u00a0361 kW) ciascuno grazie alla sovralimentate dai turbocompressori TK 11B studiati dal Deutsche Versuchsanstalt f\u00fcr Luftfahrt (DVL), nell'adozione di una fusoliera modificata di maggior lunghezza, un'apertura alare anch'essa maggiorata a 44,0 m ed un impennaggio di coda a doppia deriva.\nL'He 274 era, inoltre, caratterizzato dall'adozione di una cabina di pilotaggio pressurizzata dove erano alloggiati i 4 membri dell'equipaggio, dotata di doppia parete in lega di elevato spessore e particolari finestrini dotati di struttura a sandwich ad intercapedine sottovuoto e guarnizioni gonfiabili in gomma, e che permetteva di mantenere all'interno della cabina una pressione equivalente a quella presente a 2\u00a0500 m di quota. L'ala, montata medio bassa ed a sbalzo, aveva montato sul bordo d'attacco le gondole alari dotate di radiatori anulari che racchiudevano i motori e che davano un aspetto simile ai motori radiali. Il carrello d'atterraggio era un robusto triciclo classico, completamente retrattile, con di due anteriori dotato di ruote binate retraibili nelle gondole motore interne, e completato posteriormente da un ruotino d'appoggio che scompariva in volo dentro ad un portello posto sotto la coda.\nL'armamento difensivo era basato su una serie di 5 mitragliatrici MG 131 calibro 13 mm, camerate per il munizionamento da 13 \u00d7 64 mm, collocate la prima, in direzione frontale, le altre, in coppia, in posizione dorsale e ventrale in due barbette controllate in remoto.\nQuello offensivo si basava sulla capacit\u00e0 di carico pari a 6000kg di bombe stoccate all'interno di due vani bombe poste nella parte inferiore della fusoliera."}
{"id": "2331279", "revid": "180202", "url": "https://it.wikipedia.org/wiki?curid=2331279", "title": "Casamonica", "text": ""}
{"id": "2331289", "revid": "271875", "url": "https://it.wikipedia.org/wiki?curid=2331289", "title": "CA Cerro", "text": ""}
{"id": "2331294", "revid": "1310927", "url": "https://it.wikipedia.org/wiki?curid=2331294", "title": "Steven Thicot", "text": "Caratteristiche tecniche.\nGioca come difensore centrale, ma pu\u00f2 agire anche da mediano."}
{"id": "2331295", "revid": "339392", "url": "https://it.wikipedia.org/wiki?curid=2331295", "title": "Emily of New Moon", "text": ""}
{"id": "2331300", "revid": "12290", "url": "https://it.wikipedia.org/wiki?curid=2331300", "title": "I Racconti dei Vampiri", "text": ""}
{"id": "2331302", "revid": "12290", "url": "https://it.wikipedia.org/wiki?curid=2331302", "title": "I Racconti delle Cacciatrici", "text": ""}
{"id": "2331304", "revid": "767487", "url": "https://it.wikipedia.org/wiki?curid=2331304", "title": "Francisco Vidal", "text": "Biografia.\nNel 1974 inizia ad insegnare all'Universit\u00e0 di Santiago del Cile e in alcune scuole superiori della citt\u00e0. Contemporaneamente comincia la sua militanza politica aderendo al Partito Nazionale Cileno, un partito politico di destra. Durante il governo di Salvador Allende Vidal partecip\u00f2 attivamente in proteste ed organizzazioni contro le formazioni paramilitari del Partito Socialista Cileno e del Partito Comunista del Cile. Durante il governo militare di Augusto Pinochet e continuando ad esercitare la funzione di insegnante universitario Francisco Vidal cambia radicalmente militanza politica avvicinandosi al Partito Socialista Cileno, in particolare all'area pi\u00f9 liberale.\nAssieme a queste correnti nel 1987 partecipa alla fondazione del Partito per la Democrazia e con il ritorno alla democrazia Vidal diventa sostenitore della Concertaci\u00f3n de Partidos por la Democracia e nel 2003 ministro-portavoce del governo di Lagos e nel 2005 \u00e8 stato nominato ministro dell'Interno. Con il governo di Michelle Bachelet \u00e8 stato nuovamente nominato portavoce del governo e il 12 marzo 2009 con il rimpasto di governo \u00e8 diventato ministro della difesa del Governo Bachelet II fino al 2010."}
{"id": "2331305", "revid": "61051", "url": "https://it.wikipedia.org/wiki?curid=2331305", "title": "AAS 01A", "text": ""}
{"id": "2331309", "revid": "59338", "url": "https://it.wikipedia.org/wiki?curid=2331309", "title": "Vesak Acquariano", "text": ""}
{"id": "2331315", "revid": "123205198", "url": "https://it.wikipedia.org/wiki?curid=2331315", "title": "Mademoiselle (periodico)", "text": "Mademoiselle \u00e8 stata una rivista femminile di moda, nota soprattutto per aver pubblicato articoli di famosi scrittori come Truman Capote, Harold Brodkey, Pam Houston, Jean Stafford e Susan Minot. \nStoria.\nDiversi autori della Beat Generation furono pubblicati dalla rivista, fra cui William Burroughs e Jack Kerouac, mentre Gregory Corso vi fece il suo debutto letterario\nFondata nel 1935, \u00e8 uscita fino all'anno 2001. \nNe fu direttrice dal 1937 al 1971 Betsy Talbot Blackwell, alle cui idee viene attribuita buona parte del successo che ebbe la rivista. Sua fu, ad esempio, l'idea di selezionare ragazze comuni da tutti gli Stati Uniti e invitarle a New York, dove aveva sede la rivista, per farne le modelle di un servizio di moda. Con questa iniziativa la rivista diffuse un'idea di moda alla portate di tutte, distinguendosi dalle contemporanee versioni di Vogue e di Harper's Bazaar.\nNella stessa direzione and\u00f2 l'idea di dedicare un numero annuale a ragazze provenienti dai college statunitensi. Il primo numero di questo tipo usc\u00ec nel 1939 e fece arrivare le vendite a centomila copie nel giro di un mese. Nel 1953, fra le ragazze selezionate per un mese di praticantato all'interno della redazione, sfociato infine nel numero accademico, fu anche la scrittrice Sylvia Plath, che descrisse questa esperienza nel suo romanzo La campana di vetro."}
{"id": "2331316", "revid": "23390362", "url": "https://it.wikipedia.org/wiki?curid=2331316", "title": "Fincantieri - Cantieri Navali Italiani S.p.A.", "text": ""}
{"id": "2331324", "revid": "1573940", "url": "https://it.wikipedia.org/wiki?curid=2331324", "title": "Allure (rivista)", "text": "Allure \u00e8 una rivista di moda statunitense fondata nel 1991 a New York.\nNelle copertine recenti sono apparse star come Victoria Beckham, Britney Spears, Jessica Simpson, Lindsay Lohan, Eva Longoria, Christina Aguilera, Katie Holmes, Hilary Duff, Ashley Tisdale."}
{"id": "2331328", "revid": "124123", "url": "https://it.wikipedia.org/wiki?curid=2331328", "title": "Sergio Bitar", "text": "Sergio Bitar \u00e8 un ingegnere laureato all'Universit\u00e0 del Cile nell'anno 1963 e nei tre anni successivi approfondir\u00e0 i suoi studi in Francia.\nPoliticamente incomincia a militare nel Partito Democratico Cristiano del Cile sostenendo la candidatura di Eduardo Frei Montalva e partecipando al suo governo. Vicino all'area pi\u00f9 a sinistra del partito sostenne per le elezioni del 1970 il candidato Radomiro Tomic.\nDopo le elezioni Bitar assieme ad un gruppo di democristiani fonda il partito di Sinistra Cristiana ed entra nel governo di Salvador Allende come ministro delle Miniere. A seguito del golpe di Pinochet, Bitar \u00e8 stato arrestato e nel 1974 confinato ad Isola Dawson. Vivr\u00e0 prima negli Stati Uniti e poi in Venezuela.\nNel 1985 ritorna in Cile attivandosi nell'opposizione di centro-sinistra e due anni pi\u00f9 tardi partecipa alla fondazione del Partito per la Democrazia, un partito socialdemocratico. Con il ritorno alla democrazia \u00e8 stato pi\u00f9 volte eletto parlamentare ed infine nominato ministro dell'Istruzione nel 2003 da Ricardo Lagos.\nAlle elezioni presidenziali del 2005 Bitar assieme ad Andr\u00e9s Zald\u00edvar \u00e8 organizzatore della campagna elettorale di Michelle Bachelet.\nDal 2008 \u00e8 ministro delle Opere Pubbliche. In un primo momento sembrava un possibile candidato della Concertaci\u00f3n alle elezioni presidenziali del 2009 ma ha ribadito la sua volont\u00e0 di non presentarsi."}
{"id": "2331333", "revid": "124693854", "url": "https://it.wikipedia.org/wiki?curid=2331333", "title": "Io vagabondo (che non sono altro)", "text": "Io vagabondo (che non sono altro) \u00e8 una canzone scritta da Alberto Salerno per il testo e dal bassista Damiano Dattoli per la musica, portata al successo dal gruppo musicale italiano dei Nomadi, che la presentarono a Un disco per l'estate del 1972, classificandosi al tredicesimo posto.\nIl 45 giri vendette circa di copie e, ancora oggi, \u00e8 una delle canzoni pi\u00f9 note dei Nomadi e viene sempre suonata dal gruppo durante i concerti.\nSuccessivamente venne inserita nella cassetta Stereo 8 intitolata \"Io vagabondo\".\nLa prima incisione.\nNel 1972 i Nomadi incisero il 45 giri il cui lato A conteneva il brano \"Io vagabondo (che non sono altro)\" della durata di 3 minuti e 10 secondi, mentre sul lato B incisero il brano \"Eterno\".\nVersione spagnola.\nEsiste anche la versione spagnola del brano (1973) intitolata \"Yo vagabundo\", pubblicata su 45 giri nello stesso anno in Spagna, e per la prima volta in Italia su CD nell'album \"The platinum collection\" (2003).\nAltre incisioni da parte dei Nomadi.\nIl brano \u00e8 stato inserito in quasi tutte le raccolte musicali che, negli anni, sono state editate dalla casa discografica EMI.\nI Nomadi, la reincisero varie volte, sia dal vivo sia in studio, e infatti la canzone appare in tutti i seguenti album:\nInoltre, \u00e8 reperibile in quasi tutta la videografia dei Nomadi e in parecchi bootleg.\nLe cover.\nGianna Nannini e Timoria.\nIn ricordo di Augusto Daolio, voce dei Nomadi, nel 1995 \u00e8 pubblicato l'album \"Tributo ad Augusto\", raccolta di canzoni del gruppo, interpretate da altri artisti. In questa raccolta Gianna Nannini e Timoria interpretano \"Io vagabondo\". Tale versione ha il testo parzialmente modificato,in quanto le parole \"Ma lass\u00f9 mi \u00e8 rimasto Dio\" sono sostituite con \"E nemmeno mi \u00e8 rimasto Dio\".\nFiorello.\nSempre nel 1995 Fiorello sceglie di incidere il brano nell'album \"Finalmente tu\". Il brano sar\u00e0 inserito anche in altri successivi CD dell'artista.\nSempre Noi.\nIl gruppo composto da Paolo Lancellotti e Chris Dennis, ex componenti dei Nomadi, ha pi\u00f9 volte riinciso il brano nei propri album, sia in studio sia live, tra il 1997 ed il 2006.\nOrnella Vanoni.\nNel 2001, la cantante pubblica un album di cover, dal titolo Un panino una birra e poi..., dove interpreta, fra le altre, anche il famoso brano dei Nomadi.\nRoberto Giordana.\nNel 2004 \u00e8 stata commercializzata una versione dance del brano, remixata da Roberto Giordana.\nMatia Bazar.\nNel 2007 \u00e8 la volta dei Matia Bazar che incidono la canzone nell'album \"One1 Two2 Three3 Four4\" che contiene altre cover di successo."}
{"id": "2331337", "revid": "123334107", "url": "https://it.wikipedia.org/wiki?curid=2331337", "title": "The Face (periodico)", "text": "The Face \u00e8 una rivista britannica pubblicata dal maggio 1980 al maggio 2004 da Nick Logan e rilanciata nel 2019 che si occupa di moda, musica, trend e cultura pop in generale.\nDescrizione.\nMolti importanti fotografi di moda come Steven Klein, David LaChapelle e Jean-Baptiste Mondino hanno lavorato per la rivista."}
{"id": "2331342", "revid": "1573940", "url": "https://it.wikipedia.org/wiki?curid=2331342", "title": "Ara gossei", "text": "L'ara rossa della Giamaica (Ara gossei ) era un uccello della famiglia degli Psittacidi.\nDescrizione.\nEndemica della Giamaica, fu vista per l'ultima volta circa nel 1765 a Lucea, vicino a Montego Bay. Il corpo imbalsamato privo di zampe di questo esemplare fu osservato da un certo dottor Robinson, il quale ne diede descrizione sufficientemente dettagliata al naturalista Gosse da permetterci di illustrarlo con una certa sicurezza.\nLunga solo 51\u00a0cm, era quasi tutta rossa, ma aveva la fronte, la cima del capo ed il collo gialli, le ali di un colore blu scuro e una coda lunga, di sopra rossa e sotto gialla."}
{"id": "2331343", "revid": "767487", "url": "https://it.wikipedia.org/wiki?curid=2331343", "title": "Bradley Pierce", "text": "Biografia.\nHa interpretato Peter nel film \"Jumanji\" insieme a Robin Williams, e prima ancora aveva prestato la sua voce alla tazzina Chicco (\"Chip\" in originale) nel film d'animazione Disney \"La bella e la bestia\".\nIl 6 maggio 2005 si \u00e8 sposato con Shari Marie Holmes. La coppia ha tre figli: Gavin Michael (2005), Dorian James (2008) e Lorelai (2014)."}
{"id": "2331344", "revid": "198277", "url": "https://it.wikipedia.org/wiki?curid=2331344", "title": "Madamato", "text": "Il termine madamato (o \"madamismo\") designava, inizialmente in Eritrea e successivamente nelle altre colonie italiane, una relazione temporanea \"more uxorio\" tra un cittadino italiano (soldati prevalentemente, ma non solo) ed una donna nativa delle terre colonizzate, chiamata in questo caso \"madama\".\nStoria.\nSin dai primi anni di presenza italiana in Africa orientale il fenomeno da pi\u00f9 parti venne giustificato come rispondente alla tradizione locale del \"d\u00e4m\u00f2z\" o \"nozze per mercede\", una forma di contratto matrimoniale che vincola i coniugi a una reciprocit\u00e0 di obblighi, che includono per l'uomo quello di provvedere alla prole anche dopo la risoluzione del contratto. Molto spesso, per\u00f2, gli italiani intendevano il madamato come libero accesso a prestazioni domestiche e sessuali, senza curarsi troppo dei doveri che l'unione prevedeva; il caso \"a posteriori\" pi\u00f9 famoso e controverso rimane quello di Indro Montanelli, all'epoca 26-27enne, il quale, partito volontario per Asmara, qui contrasse un rapporto di madamato con una fanciulla eritrea di 12-14 anni circa di nome Dest\u00e0, che lo segu\u00ec durante i suoi spostamenti nei territori colonizzati.\nQuesto tipo di convivenza, gi\u00e0 all'epoca ritenuta da Ferdinando Martini, primo governatore dell'Eritrea, un inganno e un sopruso nei confronti delle donne locali, fu un'abitudine che si diffuse enormemente sia per la lontananza delle mogli italiane e delle famiglie, sia per la preferenza accordatale dai Comandi Militari rispetto alla occasionale frequentazione di prostitute locali, veicolo di malattie sessualmente trasmissibili. Il fenomeno port\u00f2 alla nascita e al contestuale abbandono di un alto numero di figli meticci non riconosciuti dai padri, la cui unica sorte era quella di essere accuditi presso i brefotrofi religiosi; non mancarono, comunque, convivenze improntate a maggior senso di responsabilit\u00e0 da parte degli italiani e non pochi furono i casi di figli regolarmente riconosciuti, anche perch\u00e9 i militari che ricorrevano al madamato erano in maggioranza celibi.\nDopo l'invasione della Libia il fenomeno si estese anche in quelle zone, tanto che il 17 maggio 1932 Rodolfo Graziani eman\u00f2 una circolare da Bengasi con la quale rimpatriava quattro ufficiali che vi avevano fatto ricorso. Nello stesso documento il generale asseriva che \u00abquesta del \"mabruchismo\" \u00e8 un'altra delle piaghe che ha travagliato la colonia, di cui resta qualche traccia, o qualche nostalgia, che io voglio assolutamente estirpare\u00bb perch\u00e9 \u00abanche a prescindere da ogni considerazione politica (per la speculazione che il mondo indigeno ama fare su queste nostre relazioni con le sue donne) il solo lato disciplinare e morale del fenomeno \u00e8 sufficiente per condannarlo e deprecarlo\u00bb.\nGi\u00e0 prima dell'introduzione delle leggi razziali fasciste, dal 1937 il madamato venne proibito per regio decreto-legge e poi penalmente perseguito per legge (che lo puniva con la reclusione da 1 a 5 anni), anche se con scarsi risultati; ci\u00f2 nonostante lo sforzo dello Stato di diffondere case di tolleranza nei territori coloniali, dapprima con prostitute italiane e in seguito, a causa dell'immagine negativa delle donne italiane che si mostrava ai sudditi delle colonie, con ragazze marsigliesi. Infatti il regime fascista lo giudicava rovinoso per l'integrit\u00e0 della razza e per il prestigio dell'Italia imperiale, come si evince dall\"ultimatum\" \u00abAut Imperium Aut Voluptas!\u00bb (dal latino, \u00abO potere o piacere!\u00bb) lanciato nel 1938 dal governatore dell'Harar, Guglielmo Nasi, in una sua ormai famosa circolare."}
{"id": "2331345", "revid": "22475", "url": "https://it.wikipedia.org/wiki?curid=2331345", "title": "The Advocate", "text": "The Advocate (inizialmente \"The Los Angeles Advocate\") \u00e8 una rivista pubblicata negli Stati Uniti d'America dal 1967, la pi\u00f9 antica fra quelle rivolte ad un pubblico omosessuale.\nStoria editoriale.\nLa rivista \u00e8 stata creata nel 1967 da Dick Michaels e Bill Rand a Los Angeles nello stato della California con il nome di \"The Los Angeles Advocate\". Nel 1969 cambia nome in \"The Advocate\" e incomincia ad essere distribuita in tutta la nazione. Da quindicinale \u00e8 diventata mensile. In abbonamento \u00e8 distribuita assieme all'altra rivista gay \"\"Out\".\nIl 17 dicembre 2013 la rivista nomina Papa Francesco persona dell'anno 2013. La motivazione, spiegata da una nota della direzione, afferma che \"Sebbene il Papa sia contrario ai matrimoni tra persone dello stesso sesso il suo Pontificato ha finora dato segni di un netto cambiamento nella retorica anti gay.\"\" Inoltre in copertina venne pubblicato il volto del papa con accanto una sua frase: \u201c\"Se qualcuno \u00e8 omosessuale e cerca il Signore in buona fede, chi sono io per giudicare?\"\u201c. Quella dichiarazione del Pontefice ha provocato una profonda riflessione anche all'interno della Chiesa cattolica."}
{"id": "2331351", "revid": "112393027", "url": "https://it.wikipedia.org/wiki?curid=2331351", "title": "Parco naturale regionale Bosco e Paludi di Rauccio", "text": "Il parco naturale regionale Bosco e Paludi di Rauccio \u00e8 un'area naturale protetta della Puglia estesa complessivamente su un'area di 1593 ettari istituita nel 2002.\n18 ettari di terreno sono occupati da una lecceta, testimonianza residuale della \"foresta di Lecce\", un'area boschiva che nel medioevo si sviluppava in un'area compresa tra Lecce, la costa adriatica, Otranto e Brindisi. Limitrofa alla lecceta, vi \u00e8 una zona paludosa denominata specchia della Milogna che copre una superficie di circa 90 ha; vi sono, poi, due bacini costieri, Idume e Fetida, di circa 4 ha, zone di modesta estensione di macchia mediterranea, di gariga e, infine, un tratto di costa esteso circa 4\u00a0km.\nDa una tale vastit\u00e0 e variet\u00e0 ambientale deriva una notevolissima ricchezza nella vegetazione. In particolare, nel fitto sottobosco della lecceta, crescono il lentisco, l'ilatro, l'alaterno, il mirto o ancora la salsapariglia e il caprifoglio mediterraneo. Tra le specie rare presenti nel parco sono da segnalare, inoltre, la presenza dell'orchidea palustre e, soprattutto, della periploca maggiore, specie a rischio di estinzione. Altrettanto varia \u00e8 la presenza faunistica. Negli acquitrini che si formano nelle radure del bosco, \u00e8 possibile osservare anfibi, quali il tritone italiano, il rospo smeraldino, la raganella italiana ed il tasso. Il parco \u00e8 anche un sito di sosta per l'avifauna migratoria. Nella stagione primaverile vi stazionano upupe e tortore, mentre talvolta durante l'inverno, nel bacino dell'Idume \u00e8 stata rilevata la presenza del cigno. Alcuni capanni posti come punti di osservazione consentono di ammirare la fauna presente.\nNell'area del parco, inoltre, si annoverano alcune emergenze architettoniche di rilevanza storico-artistica. Lungo il litorale vi sono due delle torri di avvistamento che, a partire dal Medioevo, erano edificate a scopo difensivo contro i Turchi; si tratta di Torre Rinalda e di Torre Chianca. Nella zona interna poi, insistono le masserie Barone Vecchio, risalente alla met\u00e0 del XVI secolo e il complesso masserizio di Rauccio del XVII secolo, costituito dalla masseria, dalla Torre colombaia e dalla Cappella, della quale rimangono poche tracce. La masseria, recentemente restaurata ospita l'acquaterrario ed \u00e8 la sede del WWF che qui svolge le attivit\u00e0 di tutela e valorizzazione del parco."}
{"id": "2331353", "revid": "6923", "url": "https://it.wikipedia.org/wiki?curid=2331353", "title": "CoverGirl", "text": "CoverGirl \u00e8 un'azienda di cosmetici americana fondata nel 1958 a Baltimora dalla Noxzema Chemical Company (inizialmente si chiamava \"Noxell\").\nNel 1989 viene acquistata da Procter &amp; Gamble."}
{"id": "2331358", "revid": "357738", "url": "https://it.wikipedia.org/wiki?curid=2331358", "title": "Tenesmo urinario", "text": ""}
{"id": "2331361", "revid": "767487", "url": "https://it.wikipedia.org/wiki?curid=2331361", "title": "The Rebound - Ricomincio dall'amore", "text": "The Rebound - Ricomincio dall'amore \u00e8 una commedia romantica americana del 2009 diretta da Bart Freundlich, interpretata da Catherine Zeta Jones e Justin Bartha. \u00c8 stato rilasciato nelle sale in diversi paesi del mondo alla fine del 2009. Il suo rilascio negli Stati Uniti, era stato originariamente previsto per il 25 dicembre 2010, ma venne annullato a causa della chiusura della casa di distribuzione che lo aveva acquistato. Negli Stati Uniti, il film \u00e8 stato alla fine direttamente venduto in DVD a partire dal 7 febbraio 2012.\nIn Italia venne distribuito direttamente per il circuito televisivo, venendo acquistato da Mediaset e trasmesso da Canale 5 l'11 giugno 2010. L'edizione italiana del film \u00e8 curata da Ludovica Bonanome per Mediaset. Il doppiaggio \u00e8 stato eseguito da CD Cine Dubbing sotto la direzione di Massimo Lodolo\nTrama.\nSandy (Catherine Zeta Jones), casalinga e madre di due bambini, un giorno scopre l'infedelt\u00e0 di suo marito. Dopo un brusco divorzio si trasferisce a New York con i due figli, una femmina Sady e un maschio Frank. A New York i tre iniziano una nuova vita. Sandy prende in affitto un appartamento sopra una caffetteria e diventa amica di uno dei baristi della caffetteria, Aram Finklestein (Justin Bartha).\nAram ha 25 anni, e non \u00e8 sicuro di quello che vuole fare con la sua vita, da uomo appena separato (la sua ex moglie era una donna francese che lo ha sposato solo per avere una Green Card). Nonostante abbia una laurea ed un posto di lavoro come insegnante in un Women's Center, si sente ancora senza uno scopo per la sua vita. Durante una lezione di autodifesa nel Women's Center tenuta da Aram, Sandy pratica su di lui una mossa chiamata \"oceano di rabbia\" e il giorno dopo va alla caffetteria per chiedergli scusa e ma anche di fare da babysitter ai suoi figli. Aram accetta l'incarico a tempo pieno e sviluppa una relazione molto stretta con i due bambini e inizia anche ad esserci della chimica tra lui e Sandy. In seguito, tra la coppia e i due bambini, avviene un imbarazzante incontro perch\u00e9 Frank scopre Aram e Sandy intenti a fare del sesso. Nonostante ci\u00f2, i due iniziano ad uscire insieme e dopo due mesi sembra che tra loro vada tutto alla perfezione. Un giorno, per caso, a Sandy viene la nausea e capisce che forse potrebbe essere incinta. Aram ne \u00e8 entusiasta, non vede l'ora di crescere un figlio con lei; un medico conferma che Sandy non \u00e8 incinta, ma che la sua \u00e8 una gravidanza extrauterina e che essa provocher\u00e0 alla donna un aborto spontaneo. Mentre lasciano il medico, scoppia una discussione tra Aram e Sandy e lei, con la scusa della loro notevole differenza di et\u00e0 (15 anni), gli dice che la loro relazione non avr\u00e0 futuro . Dopo la loro rottura, Aram decide di viaggiare nel mondo e di sperimentare nuove cose mentre a Sandy, viene data una promozione al suo lavoro di co-conduttrice di notizie sportive.\nCinque anni dopo i due si incontrano casualmente in un ristorante cinese. Aram le rivela di aver adottato un bambino del Bangladesh e di essere ancora single e Sandy, che sta celebrando un'altra promozione lavorativa con i suoi figli ed una sua collega, invita Aram e suo figlio ad unirsi a loro. Il film si conclude con i due che si tengono per mano sotto il tavolo, mentre i loro bambini cominciano a legare: ci\u00f2 implica che, forse, i due riprenderanno la loro relazione."}
{"id": "2331365", "revid": "671029", "url": "https://it.wikipedia.org/wiki?curid=2331365", "title": "Mixto Esporte Clube", "text": "Il Mixto Esporte Clube, noto anche semplicemente come Mixto, \u00e8 una societ\u00e0 calcistica brasiliana con sede nella citt\u00e0 di Cuiab\u00e1, capitale dello stato del Mato Grosso.\nStoria.\nIl club \u00e8 stato fondato il 20 maggio 1934 da un gruppo misto di uomini e donne, da cui \u00e8 derivato il nome del club, ma invece di scegliere il nome corretto che \u00e8 Misto, \u00e8 stato scelto il nome sbagliato Mixto, per differenziare il club dal panino misto.\nNel 1943, il Mixto ha vinto la prima edizione del Campionato Matogrossense. Nel 1976, il club ha partecipato al Campeonato Brasileiro S\u00e9rie A per la prima volta, terminando al 27\u00ba posto."}
{"id": "2331368", "revid": "36426", "url": "https://it.wikipedia.org/wiki?curid=2331368", "title": "L'arte religiosa nel '600 (\u00c9mile M\u00e2le)", "text": ""}
{"id": "2331374", "revid": "729019", "url": "https://it.wikipedia.org/wiki?curid=2331374", "title": "Brent Everett", "text": "Biografia.\nHa eseguito pi\u00f9 volte scene di bareback (rapporti sessuali non protetti), per varie case cinematografiche, ma la maggior parte di essi sono stati compiuti con il suo fidanzato Chase McKenzie, con il quale ha iniziato la sua carriera nel porno.\nPer estendere ulteriormente la sua carriera nell'ambiente, Everett apre il suo sito web alla fine del 2004 il quale offre, agli abbonati, servizi speciali quali visione e download di video ed immagini esclusivi, diretta webcam ed un negozio online dove vengono proposti diversi articoli.\nVita privata.\nIl 3 ottobre 2008 a San Diego, in California, convola a nozze con il suo fidanzato, l'attore pornografico Steve Pena, con una cerimonia privata. Divorzieranno poi nel 2017."}
{"id": "2331375", "revid": "357738", "url": "https://it.wikipedia.org/wiki?curid=2331375", "title": "Adenocarcinoma prostatico", "text": ""}
{"id": "2331379", "revid": "697352", "url": "https://it.wikipedia.org/wiki?curid=2331379", "title": "Libri d'ore", "text": ""}
{"id": "2331384", "revid": "767487", "url": "https://it.wikipedia.org/wiki?curid=2331384", "title": "Other Covers", "text": "Other Covers \u00e8 un album discografico di James Taylor, uscito nell'aprile 2009."}
{"id": "2331390", "revid": "1442080", "url": "https://it.wikipedia.org/wiki?curid=2331390", "title": "Landon Donovan", "text": "\u00c8 il miglior marcatore nella storia della nazionale statunitense (57 gol), a pari merito con Clint Dempsey, e della Major League Soccer (con 145 gol).\nCaratteristiche tecniche.\nNel 2001 \u00e8 stato inserito nella lista dei migliori giovani calciatori stilata da Don Bal\u00f3n. Era dotato di corsa, resistenza e tenacia.\nBravo nel dribbling, era anche un buon tiratore dalla distanza con ottimi piedi.\nCarriera.\nGiocatore.\nBayer Leverkusen.\nNel 1999 raggiunge notoriet\u00e0 internazionale dopo aver giocato nella nazionale statunitense under-17 ai campionati mondiali. Firma un contratto con il Bayer Leverkusen che lo vincola con il club europeo per sei anni. Tra il 2001 e il 2004 viene girato in prestito al San Jose Earthquakes con cui realizza 32 reti in campionato. Qua viene inoltre nominato per due volte calciatore americano dell'anno nel 2003 e nel 2004. Il 1\u00ba gennaio 2005, scaduto il prestito, ritorna al Bayer Leverkusen.\nLos Angeles Galaxy.\nDal 2005 gioca nella squadra nord-americana dei Los Angeles Galaxy, con i quali conquista la Major League Soccer al primo anno. Nella stagione 2008 fa il record di gol e si aggiudica per la prima volta il titolo di capocannoniere grazie alle 20 marcature raggiunte a fine stagione, impreziosite da 9 assist, tutto questo in controcorrente alla sua squadra che non si qualifica neanche per i play-off.\nIl 14 agosto 2009 viene diffusa la notizia che Landon Donovan \u00e8 stato contaminato dalla influenza suina..\nTra il 2009 e il 2010 viene girato in prestito in Europa, ma nonostante la volont\u00e0 di esser trattenuto fa ritorno ai Galaxy per l'inizio della MLS 2010.\nNel 2011 vince sempre con i Los Angeles Galaxy per la terza volta la Major League Soccer segnando il gol vittoria al 72\u00ba minuto contro gli Houston Dynamo e nel 2012 conquista il 4\u00ba titolo con i Galaxy battendo ancora gli Houston Dynamo per 3-1. Donovan segna al 65\u00ba minuto su rigore il gol del parziale 2-1.\nPrestiti a Bayern Monaco ed Everton.\nAll'inizio del 2009 gioca brevemente in prestito presso il Bayern Monaco, club con il quale scender\u00e0 in campo solo in sei occasioni.\nIl 18 dicembre 2009 viene invece ufficializzato il suo passaggio in prestito all'Everton, a partire dal mese di gennaio. Questa esperienza viene affrontata da Donovan con la particolare motivazione di doversi preparare al meglio per i mondiali del 2010, oltre che per dimostrare il suo valore in Europa, fin l\u00ec minato dalle negative esperienze in Bundesliga. In Premier League Donovan, impiegato nel ruolo di esterno destro di centrocampo, gioca 10 partite collezionando 2 gol e quattro assist, venendo inserito nella formazione del mese e ribaltando la stagione fin l\u00ec negativa dell'Everton; visti i risultati, la societ\u00e0 di Liverpool prova a prolungare il prestito, ma, nonostante gli sforzi della societ\u00e0 inglese, i Los Angeles Galaxy si oppongono a un prolungamento, costringendo il giocatore a tornare negli Stati Uniti per l'inizio della MLS 2010.\nIl 16 dicembre 2011 si accorda con l'Everton per giocare ancora una volta in prestito durante la pausa della MLS.\nRitorno al L.A Galaxy.\nAl termine del prestito, dopo 9 partite, di cui 7 in campionato con 7 assist siglati, fa ritorno ai Los Angeles Galaxy. Il 10 dicembre 2014 dopo aver vinto il campionato decide di ritirarsi dall'attivit\u00e0 agonistica.\nIl 9 settembre 2016 decide di tornare a giocare e si accorda di nuovo con la squadra californiana, siglando anche un gol , segnato nel settembre 2016 contro lo Sporting KC.\nLe\u00f3n.\nIl 13 gennaio 2018 torna nuovamente a giocare, venendo tesserato dal , club della Primera Divisi\u00f3n messicana. Dopo aver collezionato appena sei presenze in cinque mesi, rescinde consensualmente con il club il contratto, lasciando cos\u00ec la squadra.\nNazionale.\nLandon Donovan \u00e8 il miglior marcatore della nazionale statunitense, con 57 reti realizzate. Ha fatto parte della spedizione della sua Nazionale per sei edizioni della CONCACAF Gold Cup (2002, 2003, 2005, 2007, 2011 e 2013) vincendola in quattro occasioni e arrivando sul podio nelle altre due.\nHa partecipato a due edizioni di FIFA Confederations Cup (2003 e 2009). Nell'ultima edizione gli Stati Uniti hanno raggiunto la finale perdendola per\u00f2 per 2-3 contro il Brasile; in questa occasione Landon Donovan ha realizzato una splendida rete in contropiede che \u00e8 valso il momentaneo 2-0 nel corso del primo tempo su assist di Charlie Davies.\nNella sua carriera in nazionale vanta inoltre la presenza a tre spedizioni ai campionati mondiali di calcio (2002, 2006 e 2010). Si distingue nel mondiale di Corea del Sud/Giappone 2002 contribuendo alla qualificazione fino ai quarti di finale con 2 gol: uno durante la fase a gironi nella gara persa contro la Polonia per 3-1 ed uno contro i rivali di sempre del Messico agli ottavi di finale. Gli Stati Uniti vengono eliminati ai quarti di finale dalla Germania per 1-0. Gli viene assegnato il riconoscimento come miglior giovane dei mondiali. Durante il mondiale di Sudafrica 2010 ha messo a segno tre reti: due durante la fase a gironi, una nel secondo match finito 2-2 contro la Slovenia e una, al 92' di gioco, contro l'Algeria decisiva per il passaggio della squadra agli ottavi di finale, e una su rigore proprio nella sfida degli ottavi contro il Ghana, persa ai tempi supplementari per 2-1.\nIl 23 maggio 2014 il CT J\u00fcrgen Klinsmann lo esclude dalla lista definitiva dei calciatori che poi hanno partecipato ai mondiali in Brasile, dichiarando che il giocatore \u00e8 indietro con la preparazione atletica. L'11 ottobre dopo l'amichevole con l'Ecuador lascia la nazionale.\nAllenatore e dirigente.\nSan Diego Loyal.\nNel giugno 2019 Donovan e Warren Smith, gi\u00e0 cofondatore dei Sacramento Republic, fondano i San Diego Loyal, team di espansione del campionato USL, debuttante nella stagione 2020. Donovan viene scelto come allenatore della prima squadra.\nStatistiche.\nPresenze e reti nei club.\nTra club, nazionale maggiore e nazionali giovanili, Donovan ha giocato globalmente 688 partite segnando 288 reti, alla media di 0,42 gol a partita. Ben 101 reti, circa due quinti di quelle segnate in carriera sono marcature fatte con la nazionale degli Stati Uniti, della quale Donovan \u00e8 miglior marcatore sia per la nazionale maggiore sia per l'Under 17 e under 23."}
{"id": "2331397", "revid": "1869172", "url": "https://it.wikipedia.org/wiki?curid=2331397", "title": "A Christmas Album (James Taylor)", "text": "A Christmas Album \u00e8 un album discografico di James Taylor, prodotto da Hallmark Music, uscito nel 2004."}
{"id": "2331399", "revid": "12290", "url": "https://it.wikipedia.org/wiki?curid=2331399", "title": "Cacciatrice Interrotta", "text": ""}
{"id": "2331403", "revid": "109483589", "url": "https://it.wikipedia.org/wiki?curid=2331403", "title": "October Road (album)", "text": "October Road \u00e8 un album discografico di James Taylor, prodotto da Sony Music, uscito nel 2002. L'album vede la partecipazione dell'allora sconosciuta Chiara Civello."}
{"id": "2331408", "revid": "1752782", "url": "https://it.wikipedia.org/wiki?curid=2331408", "title": "Strada barocca dell'Alta Svevia", "text": "La strada barocca dell'Alta Svevia (\"Oberschw\u00e4bische Barockstra\u00dfe\") \u00e8 un percorso turistico tematico attraverso l'Alta Svevia che segue i temi di \"natura, cultura, barocco\". La strada ha una lunghezza di circa 500\u00a0km e venne fondata nel 1966 ad essere la prima strada tematica della Germania. C'\u00e8 anche un'estensione della strada attraverso la Svizzera e l'Austria, attorno al lago di Costanza.\nIl suo logo consiste in un putto di colore giallo su uno sfondo verde, ove il putto \u00e8 un chiaro rimando come figura tipica della decorazione barocca.\nOrigini.\nDopo la fine della guerra dei trent'anni nel 1648, segu\u00ec il periodo della controriforma promossa dalla chiesa cattolica, con una conseguente esplosione di costruzioni pubbliche e private (soprattutto luoghi di culto) nell'Alta Svevia, il tutto ovviamente influenzato dallo stile barocco che proprio in quei momenti stava prendendo molto piede in terra di Germania. Il risultato attuale \u00e8 quella che viene chiamata la strada barocca dell'Alta Svevia e copre un arco temporale che va dal 1650 alla rivoluzione francese.\nLA riorganizzazione dell'Europa sotto Napoleone all'inizio del XIX secolo (conosciuta in Germania col nome di mediatizzazione) distrusse quel grande patrimonio di piccoli e medi stati che avevano favorito coi loro principi la nascita di queste stupende opere d'arte e questi stessi edifici vennero secolarizzati o adibiti agli usi pi\u00f9 svariati.\nSolo nel Novecento si pens\u00f2 di restaurare questi antichi monumenti di un glorioso passato, riportandoli al loro antico splendore e riorganizzandoli appunto nella via barocca.\nPunti salienti.\nI principali luoghi da visitare lungo la strada sono:\nStrade.\nVi sono quattro vie definite \"strada barocca dell'Alta Svevia\" che si diramano a seconda delle direzioni della rosa dei venti: la strada principale. la strada ad ovest, la strada ad est e la strada a sud.\nStrada principale.\nLa strada principale \u00e8 circolare, parte e termina da Ulma, passando attraverso i seguenti villaggi e citt\u00e0:\nStrada Ovest.\nLa Strada Ovest parte da Riedlingen e termina a Meersburg sul lago di Costanza. Essa passa attraverso i seguenti villaggi e citt\u00e0:\nStrada Sud.\nLa Strada Sud parte da Kressbronn am Bodensee, passando attraverso l'Austria e la Svizzera prima di terminare a Meersburg. Passa attraverso i seguenti villaggi e citt\u00e0:\nStrada Est.\nLa Strada Est \u00e8 la pi\u00f9 corta delle vie. Essa parte da Rot an der Rot e termina a Ki\u00dflegg, estendendosi parzialmente sino all'Algovia. Passa attraverso i seguenti villaggi e citt\u00e0:"}
{"id": "2331409", "revid": "1632387", "url": "https://it.wikipedia.org/wiki?curid=2331409", "title": "Lieder die wie Wunden bluten", "text": "Lieder die Wie Wunden Bluten \u00e8 un album discografico del gruppo musicale austriaco L'\u00c2me Immortelle, pubblicato il 21 novembre 1997.\nL'album \u00e8 stato ristampato il 29 novembre 2007 in edizione rimasterizzata con un nuovo styling cibernetico presso il Mechanic Mind Studio di Vienna e due tracce inedite.\nTracce.\nEdizione rimasterizzata.\nL'edizione rimasterizzata \u00e8 stata pubblicata nel 2007 in occasione del decennale dall'uscita dell'omonimo album."}
{"id": "2331410", "revid": "125980569", "url": "https://it.wikipedia.org/wiki?curid=2331410", "title": "Eindhoven", "text": "Eindhoven (\"pron. italiana:\" /ein\u02c8dov\u025bn/, \"o meno correttamente:\" /ain\u02c8dov\u025bn; in olandese: [\u02c8\u025bi\u032fnt\u0266o\u02d0v\u0259(n)] \"\") \u00e8 una citt\u00e0 di abitanti nella provincia del Brabante Settentrionale, nei Paesi Bassi. Se si considera la \"Brabantse Stedenrij\", l'area metropolitana nei dintorni della citt\u00e0, fa registrare due milioni di abitanti.\nEindhoven era originariamente situata alla confluenza del Dommel e del Gender, ma negli anni '50 il secondo \u00e8 stato arginato a poca distanza dal centro della citt\u00e0, mentre il primo lo attraversa.\nTra i principali centri abitati vicini figurano Son en Breugel, Nuenen, Geldrop-Mierlo, Helmond, Heeze-Leende, Waalre, Veldhoven, Eersel, Oirschot e Best.\nGeografia fisica.\nI comuni dell'hinterland sono Son en Breugel, Nuenen, Gerwen en Nederwetten, Geldrop-Mierlo, Heeze-Leende, Waalre, Veldhoven, Oirschot, Eersel e Best. L'agglomerato raggiunge i abitanti su una superficie di circa 540\u00a0km\u00b2.\nStoria.\nXIII\u2013XV secolo.\nLa storia scritta di Eindhoven inizi\u00f2 nel 1232, quando il duca Enrico I di Brabante concesse i diritti della citt\u00e0 ad \"Eindhoven\", allora cittadina proprio alla confluenza dei torrenti Dommel e Gender. Al momento della concessione della sua carta, Eindhoven aveva circa 170 case racchiuse entro un bastione. Appena fuori dalle mura, sorgeva un piccolo castello. Alla citt\u00e0 fu anche concesso il diritto di organizzare un mercato settimanale e gli agricoltori dei villaggi vicini furono obbligati a venire a Eindhoven per vendere i loro prodotti. Un altro fattore nella sua istituzione fu la sua posizione sulla rotta commerciale dall'Olanda a Liegi.\nIntorno al 1388, le fortificazioni della citt\u00e0 andarono ulteriormente rafforzate. E tra il 1413 e il 1420 fu costruito un nuovo castello all'interno delle mura cittadine. Nel 1486, Eindhoven fu saccheggiata e bruciata dalle truppe di Gheldria.\nXVI-XVIII secolo.\nLa ricostruzione di Eindhoven termin\u00f2 nel 1502, con un bastione pi\u00f9 resistente e un nuovo castello. Tuttavia, nel 1543 cadde di nuovo, essendo state trascurate le opere di difesa a causa della povert\u00e0.\nUn grande incendio nel 1554 distrusse il 75% delle abitazioni, ma nel 1560 queste erano state ricostruite con l'aiuto di Guglielmo I d'Orange. Durante la rivolta dei pezzenti, Eindhoven pass\u00f2 di mano tra gli olandesi e gli spagnoli diverse volte, finendo bruciata dai soldati iberici rinnegati. Alla fine, nel 1583 fin\u00ec catturata dalle truppe spagnole e le sue mura cittadine furono demolite.\nEindhoven non divenne parte dei Paesi Bassi fino al 1629. Durante l'occupazione francese, Eindhoven soffr\u00ec di nuovo con molte delle sue case distrutte dagli invasori. Da allora, Eindhoven rimase una citt\u00e0 minore fino all'inizio della Rivoluzione industriale.\nXIX secolo.\nLa Rivoluzione industriale del XIX secolo costitu\u00ec un importante impulso alla crescita, essendosi ultimati canali, strade e ferrovie. Eindhoven era collegata al canale principale Zuid-Willemsvaart attraverso il ramo dell\"'Eindhovens Kanaal\" nel 1843 e collegata tramite ferrovia a Tilburg, 's-Hertogenbosch, Venlo e il Belgio tra il 1866 e il 1870. Le attivit\u00e0 industriali inizialmente si concentravano sul tabacco e sui tessuti e esplosero con l'ascesa del colosso dell'illuminazione e di elettronica della Philips, nata proponendosi di commerciare lampade a incandescenza nel 1891.\nL'industrializzazione stimol\u00f2 la crescita demografica di Eindhoven. Alla fondazione del Regno dei Paesi Bassi nel 1815, Eindhoven contava 2.310 abitanti.\nXX secolo.\nNel 1920 la popolazione era di 47.946 abitanti; nel 1925 era di 63.870 e nel 1935 era salito a 103.030. La crescita vorticosa dell'industria nella regione e le successive esigenze abitative dei lavoratori richiedevano cambiamenti radicali nell'amministrazione, poich\u00e9 la citt\u00e0 di Eindhoven era ancora confinata nei suoi confini del fissato medievale. Nel 1920, i cinque comuni limitrofi di Woensel (a nord), Tongelre (a nord-est e a est), Stratum (a sud-est), Gestel en Blaarthem (sudovest) e Strijp (ovest), i quali gi\u00e0 convivevano con problematiche legate alle esigenze abitative e a ci\u00f2 che ne conseguiva, si fusero nel nuovo comune di Groot-Eindhoven (\"Grande Eindhoven\"). Il prefisso \"Groot-\" and\u00f2 successivamente eliminato.\nDopo l'incorporazione del 1920, i cinque ex comuni divennero distretti del comune di Eindhoven, con Eindhoven-Centrum (la citt\u00e0 propriamente detta) che ne costituiva il sesto. Da allora, si form\u00f2 un'ulteriore settima unit\u00e0 amministrativa dividendo il distretto pi\u00f9 grande, quello di Woensel, in Woensel-Zuid e Woensel-Noord.\nL'inizio del XX secolo vide affermarsi nell'industria il mercato delle automobili, dell'azienda produttrice di camion Van Doorne's Aanhangwagenfabriek (fabbrica di rimorchi) (DAF) che \u00e8 stata successivamente ribattezzata Van Doorne's Automobiel Fabriek e il successivo spostamento verso l'elettronica e l'ingegneria, con il declino delle industrie tradizionali del tabacco e del tessile, infine scomparse negli anni '70.\nUna prima incursione aerea nella seconda guerra mondiale avvenne per opera della RAF tramite dei Mosquito il 6 dicembre 1942 prendendo di mira la fabbrica della Philips in centro. Durante l'attacco, morirono 148 civili. Le operazioni aeree su larga scala, tra cui il bombardamento della Luftwaffe il 19 settembre 1944 durante l'Operazione Market Garden, distrussero gran parte della citt\u00e0 e uccisero 227 civili, lasciando 800 feriti in totale. La ricostruzione che segu\u00ec lasci\u00f2 pochissimi resti storici e il periodo di ricostruzione del dopoguerra vide drastici piani di ristrutturazione in stile grattacielo, alcuni dei quali furono implementati. In quel momento storico, il rispetto per il patrimonio storico pass\u00f2 in secondo piano e, durante gli anni '60, fu costruito un nuovo municipio che and\u00f2 a sostituire il suo predecessore neogotico (1867), demolito per far posto a un'arteria stradale progettata ma mai realizzata.\nGli anni '70, '80 e '90 videro lo sviluppo abitativo su larga scala nei distretti di Woensel-Zuid e Woensel-Noord, rendendo Eindhoven la quinta citt\u00e0 pi\u00f9 grande dei Paesi Bassi. All'inizio del XXI secolo, nel sito del vecchio aeroporto di Welschap, a ovest di Eindhoven, fu costruito un nuovo quartiere cittadino chiamato Meerhoven. L'aeroporto stesso si era trasferito in precedenza in una nuova posizione, aprendo la strada alle nuove case urgentemente necessarie. Meerhoven rientra nel distretto di Strijp e si trova in parte su terreni annessi al comune di Veldhoven.\nSociet\u00e0.\nEvoluzione demografica.\nSecondo le statistiche aggiornate al 30 aprile 2017 \u00e8 la quinta citt\u00e0 dei Paesi Bassi con 227.100 abitanti e si estende su un territorio pari a 88,28\u00a0km\u00b2.\nEtimologia.\nSull'origine del nome \"Eindhoven\" sono state fatte molte supposizioni. Una di queste suggerisce che, sul luogo dove sorgeva la vecchia Eindhoven, si trovasse l\"'ultima\" (eind-) \"fattoria\" (-hoven) di una determinata rotta commerciale. Un'altra supposizione narra che vi fosse un antico forno, chiamato \"eenoven\" (un forno), il quale nome si sarebbe trasformato nel corso degli anni in Eindhoven.\nUn altro filone suggerisce che il nome potrebbe derivare dalla contrazione dai termini dialettali \"eind\" (ovvero \"ultimo\" o \"fine\") e \"hove\" (o \"hoeve\", una sezione di circa 14 ettari o paese). In ambito toponomastico, \"end\" ricorre comunemente come prefisso e postfisso nei nomi di strade e luoghi locali. Un \"hove\" comprendeva un appezzamento di terreno che un signore locale poteva cedere in usufrutto a privati (come gli agricoltori). Dato che una serie di tali appezzamenti esisteva intorno a Woensel, il nome \"Eindhoven\" potrebbe aver avuto origine con il significato di \"ultimi rifugi sulla terra di Woensel\".\nUn'altra spiegazione \u00e8 che \"End\" derivi da \"Gender\", un fiume che attraversa la citt\u00e0.\nStemma cittadino.\nLo stemma di Eindhoven \u00e8 composto da due parti. In quella di sinistra viene raffigurato un leone rosso su campo argentato, mentre nella parte di destra vi sono tre corni argentati su sfondo rosso. Lo stemma unisce il leone del duca di Brabante e i corni del signore di Cranendonk. La prima attestazione di uno stemma \u00e8 comparsa su un sigillo risalente al 1355. L'attuale stemma \u00e8 stato fissato nel 1923.\nCultura.\nMusei.\nI centri culturali pi\u00f9 importanti sono:\nVita notturna.\nLa vita notturna di Eindhoven \u00e8 sempre molto vivace. Ci sono numerosi caff\u00e8 sulla Piazza Markt, ossia \"piazza del mercato\", come pure nelle altre vie centrali quali \"Stratumseind\", \"Dommelstraat\" e \"Wilhelminaplein\".\nAl pari delle altre citt\u00e0 del Brabante, Eindhoven festeggia un carnevale molto colorato e si trasforma cos\u00ec in \"Lampegat\", in onore appunto della sua rinomata e sopracitata fabbrica di lampadine.\nManifestazioni.\nDurante la primavera e l'estate si svolgono i seguenti avvenimenti:\nSport.\nParticolare importanza ha il calcio. La maggiore squadra di calcio locale \u00e8 il , che gioca le sue partite casalinghe nel Philips Stadion. Nella sua storia il PSV ha vinto una Coppa dei Campioni, una Coppa UEFA e 24 campionati nazionali. Eindhoven ha anche un'altra squadra, l'FC Eindhoven, che milita in seconda serie.\nIl nuoto e la pallanuoto sono ben rappresentati dal circolo anch'esso chiamato PSV.\nEconomia.\nL'economia \u00e8 incentrata principalmente sulle industrie Philips, DAF e ASML.\nTecnologia.\nEindhoven \u00e8 sicuramente il centro della tecnologia per quanto riguarda il sud dei Paesi Bassi. Un terzo del denaro destinato in questo stato alla ricerca e allo sviluppo, si concentra appunto ad Eindhoven. Gli studenti della Eindhoven University of Technology (Technische Universiteit Eindhoven), della Fontys Hogescholen e della Design Academy fanno s\u00ec che la popolazione sia in gran parte formata da giovani.\nUn bell'esempio del patrimonio industriale di Eindhoven \u00e8 la recentemente ristrutturata Witte Dame, costruzione che fu la fabbrica Philips. Attualmente ospita la biblioteca pubblica, la Design Academy e alcuni negozi. Davanti alla Witte Dame, si trova l'edificio che ospitava la vecchia fabbrica delle lampadine Philips che \u00e8 adesso sede del museo della storia Philips. Il simbolo della citt\u00e0 \u00e8 comunque la struttura chiamata Evoluon, imponente edificio dalla forma avveniristica di navicella spaziale che \u00e8 sede permanente di esposizioni sulla tecnica e lo sviluppo. Dalla fine degli anni ottanta, quest'edificio non ha pi\u00f9 alcuna funzione pubblica. Una copia in scala ridotta \u00e8 stata collocata nella citt\u00e0 in miniatura Madurodam.\nInoltre Eindhoven ha ospitato la Robocup 2013, gara di massimo livello internazionale di robotica.\nInfrastrutture e trasporti.\nEindhoven ha un suo aeroporto a 10\u00a0km dal centro, l'aeroporto di Eindhoven (secondo aeroporto olandese), e due stazioni ferroviarie:"}
{"id": "2331413", "revid": "1305772", "url": "https://it.wikipedia.org/wiki?curid=2331413", "title": "One Man Band (James Taylor)", "text": "One Man Band \u00e8 un album studio di James Taylor, pubblicato in 2 versioni: la prima su CD contiene 19 canzoni dal vivo, la seconda invece comprende anche un DVD del concerto che dura circa 2 ore."}
{"id": "2331415", "revid": "1494169", "url": "https://it.wikipedia.org/wiki?curid=2331415", "title": "Ludovisi", "text": ""}
{"id": "2331436", "revid": "3115", "url": "https://it.wikipedia.org/wiki?curid=2331436", "title": "Abbazia di Rottenm\u00fcnster", "text": "L'abbazia di Rottenm\u00fcnster fu tra il 1224 ed il 1802 un monastero cistercense tedesco, con sede nella citt\u00e0 di Rottweil.\nStoria.\nNel 1221 i cistercensi acquistarono una propriet\u00e0 a sud della citt\u00e0 di Rottweil per erigervi un monastero per la loro congregazione. Terminata la costruzione, il 9 maggio 1224 il monastero prese il nome di Rottenm\u00fcnster e venne posto sotto la protezione di papa Onorio III e del capitolo generale dei cistercensi. L'abate era a quel tempo l'abate di Salem, Eberhard von Rohrdorf, e la prima badessa di Rottenm\u00fcnster fu Meisterin Williburgis.\nNel 1237 l'imperatore Federico II di Svevia allo status di abbazia imperiale e trasfer\u00ec la protezione del monastero e della citt\u00e0 di Rottweil sotto la propria ala.\nGrazie a donazioni e lasciti le propriet\u00e0 del monastero tra la Foresta Nera e la Svevia si riunirono e la badessa pot\u00e9 godere anche di un seggio al Reichstag.\nIl numero delle monache oscillava tra le 100 e le 20-30 del XIV secolo. Durante il corso della guerra dei Trent'anni il monastero di Rottenm\u00fcnster come altri in Germania sub\u00ec saccheggi e ruberie e venne incendiato nel 1643 dalle truppe del duca di W\u00fcrttemberg. Nel 1662 vivevano solo 14 monache nel monastero, salito a 30 nel XVIII secolo.\nNel contesto della mediatizzazione il monastero venne secolarizzato il 23 novembre 1802 e i suoi possedimenti passarono al W\u00fcrttemberg. L'area comprendeva circa 3.000 abitanti e delle entrate annue di circa 30.000 talleri. Alle rimanenti 24 monache fu concesso di rimanere sino alla morte dell'ultima di loro e l'ultima badessa, Juliana Mayer, mor\u00ec nel 1826. Abbandonato nel 1850 alla morte dell'ultima monaca, Franziska Gaupp, il monastero pass\u00f2 allo stato.\nNel 1898 l'area venne riutilizzata per ospitarvi un ospedale psichiatrico dove ha attualmente sede l'attuale ospedale di San Vincenzo de Paoli."}
{"id": "2331446", "revid": "55935", "url": "https://it.wikipedia.org/wiki?curid=2331446", "title": "Valle del Savuto", "text": ""}
{"id": "2331450", "revid": "287204", "url": "https://it.wikipedia.org/wiki?curid=2331450", "title": "Luca Cellesi", "text": "Biografia.\nLuca Cellesi nacque in una famiglia di Pistoia legata da sempre alla Chiesa; era imparentato con Tommaso Cellesi, vescovo di Ragusa (Dalmazia) nel 1628 e col cardinale Giulio Rospigliosi, papa nel 1667 col nome di Clemente IX, un cui fratello aveva sposato Lucrezia Cellesi, sorella di Luca. Dopo essere stato governatore di Benevento e nunzio apostolico a Napoli, il 5 luglio 1627 Luca Cellesi venne nominato vescovo di Martirano, una piccola localit\u00e0 della Calabria Citeriore sede di una diocesi suffraganea di Cosenza e il cui territorio comprendeva alcuni villaggi di montagna della Valle del Savuto, della Sila Piccola e del Reventino.\nLa notte del 27 marzo 1638 e il giorno successivo (domenica delle Palme) il territorio della diocesi venne colpito da un terremoto catastrofico di intensit\u00e0 11 e magnitudo 7.0 di cui la \"Relazione ad limina\" del Cellesi del 1639 costituisce una delle principali fonti documentarie. In quell'occasione vennero distrutti numerosi centri abitati della diocesi (la stessa Martirano, Rogliano, Santo Stefano di Rogliano, Motta Santa Lucia, Marzi, Carpanzano, ecc.); venne distrutta fra l'altro la cattedrale dedicata all'Assunzione di Maria e lo stesso vescovo venne gravemente ferito nel crollo del palazzo vescovile. Mons. Cellesi si rifugi\u00f2 a Pedivigliano, una localit\u00e0 dell'universit\u00e0 di Scigliano, e da l\u00ec organizz\u00f2 la ricostruzione degli edifici sacri distrutti e l'organizzazione del territorio devastato.\nNella \"Relatio ad limina\" del 1639 Cellesi riferir\u00e0 che il sisma aveva ridotto la popolazione della diocesi da 12.000 a 6500 abitanti. Luca Cellesi si adoper\u00f2 soprattutto per costruire nuovi centri abitati in localit\u00e0 di montagna prima di allora spopolate, per lo meno non popolate durante il periodo autunnale e invernale, concedendo in enfiteusi terreni di cui la diocesi di Martirano era proprietaria. Numerosi abitanti di Motta Santa Lucia, Martirano e altre localit\u00e0 distrutte dal sisma si trasferirono definitivamente a Decollatura.\nCellesi rimase alla guida della diocesi di Martirano fino al 1661, anno in cui si ritir\u00f2 a Pistoia per motivi di salute. Mor\u00ec nella citt\u00e0 natale nel 1661 ed \u00e8 seppellito in un pregevole monumento funebre nella Chiesa di Santa Maria delle Grazie."}
{"id": "2331454", "revid": "486946", "url": "https://it.wikipedia.org/wiki?curid=2331454", "title": "Rivoluzione Napoletana (1799)", "text": ""}
{"id": "2331462", "revid": "633110", "url": "https://it.wikipedia.org/wiki?curid=2331462", "title": "M50 Reising", "text": "Il Reising \u00e8 un mitra statunitense prodotto dalla H&amp;R (Harrington &amp; Richardson) Firearms.\nFu progettato e testato da Eugene Reising nel 1940. Le prime due versioni prodotte durante la Seconda guerra mondiale furono l'M50 e la versione semplificata M55. Oltre 100\u00a0000 di queste armi vennero ordinate dalla United States Navy, United States Marine Corps, United States Coast Guard, mentre altre di queste armi vennero inviate al Canada, all'Unione Sovietica e ad altri stati come sostegno per la guerra contro l'Asse.\nCaratteristiche.\nL'M50 era un'arma a fuoco selettivo, in grado di sparare in modalit\u00e0 automatica, con una cadenza di fuoco di 450-600 colpi al minuto, oppure semi-automatica. Fu per\u00f2 rilevato che la vera cadenza di tiro in modalit\u00e0 automatica era vicina ai 750-850 colpi al minuto. A differenza di altre armi, quale il Thompson, il Reising sparava in posizione di otturatore chiuso.\nVarianti.\nFurono create quattro versioni del Reising, due con selettore di fuoco (M50 e M55) e due senza, con la possibilit\u00e0 di solo colpo singolo (M60 e M65). L'M65 era inoltre stata modificata cos\u00ec da sparare i proiettili calibro .22 da fucile, progettate per gli addestramenti delle truppe.\nVi erano diverse differenza tra M50 e M55. La prima e pi\u00f9 ovvia \u00e8 la minore capacit\u00e0 del caricatore dell'M55. L'altra \u00e8 la scomparsa del compensatore, che comport\u00f2 anche una semplificazione interna dell'arma che la rese pi\u00f9 leggera e pi\u00f9 corta, riducendone per\u00f2 la cadenza di fuoco. L'uso dell'M55 fu inizialmente prerogativa di Marines, paracadutisti e carristi dell'esercito.\nL'M60 era una versione dotata di canna pi\u00f9 lunga, dotata di solo fuoco semi-automatico e progettata principalmente per addestramenti militari e per i corpi di polizia. Tuttavia, pochi esemplari furono venduti. I Marines usarono i modelli M60 per l'addestramento, compiti di guardia e altre circostanze di non combattimento. Alcuni modelli vennero poi utilizzati dagli ufficiali della Marina a Guadalcanal, nel Pacifico. Le rimanenti armi vennero cedute alla Guardia Nazionale e agli organismi preposti all'applicazione della legge.\nAffermazione e servizio.\nIl Reising entr\u00f2 in servizio presso l'esercito poich\u00e9 non si avevano sufficienti quantitativi di mitragliatori Thompson. Durante la fase di test, super\u00f2 molti altri progetti in competizione. Era infatti molto leggera e precisa su fuoco controllato, pregi attribuiti all'ottima meccanica del caricatore e al fatto che l'arma sparava in posizione di otturatore chiuso, anche se il suo volume di fuoco veniva ridotto notevolmente a causa delle scarse dimensioni del suo caricatore (20 colpi).\nDurante il secondo conflitto mondiale, ingenti quantit\u00e0 di Reising furono consegnate ai Marines che operavano nel Pacifico, e vennero utilizzate durante le operazioni nelle Isole Salomone e durante l'assalto all'isola di Guadalcanal. Fu il Reising che precedette la ancora poco affermata Carabina M1A1. Sebbene fosse disponibile il Thompson M1A1, quest'arma si era rivelata frequentemente troppo pesante e ingombrante per le pattuglie nella giungla. I Paramarines sono noti per aver richiesto grandi quantit\u00e0 di M55, ma questo modello, progettato in maniera non soddisfacente, tanto che spesso il caricatore si sganciava durante il combattimento, presto si conquist\u00f2 una brutta reputazione. Sfortunatamente, il Reising era stato progettato per impieghi civili e non era in grado di sopportare lo stress di dure battaglie in clima umido come quello delle Isole Salomone, che impediva una manutenzione attenta della armi, che funzionavano correttamente solo se pulite a sufficienza. Era sicuramente pi\u00f9 preciso del Thompson, soprattutto in modalit\u00e0 semi-automatica, ma aveva la noiosa tendenza ad incepparsi molto facilmente. Questo era in parte dovuto alla eccessiva complessit\u00e0 nel design della culatta mobile dell'arma. Il progetto prevedeva, infatti, un sistema di molle all'interno del blocco della culatta per rilasciare il percussore che si arrugginiva spesso a causa del clima umido delle giungle del Pacifico. Questo problema era accentuato dagli ingranaggi di apertura dell'otturatore che accumulavano facilmente sporcizia e residui dalla polvere da sparo, impedendo all'otturatore di scorrere liberamente; in effetti, se l'otturatore non tornava nella giusta posizione, un meccanismo interno impediva il fuoco. Oltretutto, il caricatore generava altri problemi; infatti era costituito da una fila singola di proiettili e anche il minimo danno alla parte superiore del caricatore lo avrebbe reso inutilizzabile. \nIn breve tempo il Reising si guadagn\u00f2 una pessima reputazione per la poca affidabilit\u00e0 in combattimento. Secondo alcune testimonianze, diversi Marines avrebbero scartato quest'arma per utilizzarne qualsiasi altra, e un sottufficiale disse di aver buttato il proprio Reising rompendo il caricatore sulla testa di un \u201cRatto di Brigata\u201d particolarmente insolente. Il tenente colonnello Merritt Edson, ufficiale di comando del battaglione degli Incursori della Marina, ordin\u00f2 che tutti i Reising consegnati alla sua unit\u00e0 venissero gettati senza tante cerimonie in un fiume, cos\u00ec che i suoi uomini potessero usare armi migliori. Dopo che i Marines si furono mostrati riluttanti a ricevere altri Reising, e con l'aumento della disponibilit\u00e0 di Carabine M1A1, il Governo degli Stati Uniti cedette il Reising all'OSS (Office of Strategic Services) e a vari governi stranieri. Il Canada acquist\u00f2 alcuni M50 e furono distribuiti al secondo battaglione, mentre il primo era in servizio oltremare. Altri esemplari furono anche donati a gruppi di partigiani anti-nazisti in tutto il mondo. Fu quindi ceduta alla Guardia Nazionale Americana e in questo campo ebbe un notevole successo."}
{"id": "2331465", "revid": "196390", "url": "https://it.wikipedia.org/wiki?curid=2331465", "title": "Prima Repubblica Francese", "text": ""}
{"id": "2331467", "revid": "486946", "url": "https://it.wikipedia.org/wiki?curid=2331467", "title": "Rivoluzione napoletana del 1799", "text": ""}
{"id": "2331470", "revid": "547992", "url": "https://it.wikipedia.org/wiki?curid=2331470", "title": "Stella Gasparri", "text": "Biografia.\nAttiva in cinema, teatro e televisione, \u00e8 figlia dell'attore Franco Gasparri, cui ha dedicato nel 2008 il documentario \"Un volto fra la folla\".Suo nonno \u00e8 stato un cartellonista cinematografico e pittore di grande talento, Rodolfo Gasparri."}
{"id": "2331473", "revid": "330829", "url": "https://it.wikipedia.org/wiki?curid=2331473", "title": "Monserrate", "text": "Monserrate (dal nome del monte della Catalogna chiamato Montserrat) \u00e8 una montagna che domina il centro di Bogot\u00e0, capitale della Colombia. Il monte \u00e8 alto 3.152\u00a0m s.l.m., in vetta c'\u00e8 un santuario (costruito nel XVII secolo), dedicato \"El Se\u00f1or Ca\u00eddo\" (Cristo Caduto).\nIl monte \u00e8 un luogo di pellegrinaggio, ed anche un sito turistico. Oltre al santuario, sulla vetta esistono un ristorante e diverse attrazioni turistiche. Vi si pu\u00f2 arrivare con una funicolare o a piedi, il mezzo generalmente preferito dai pellegrini."}
{"id": "2331477", "revid": "62748", "url": "https://it.wikipedia.org/wiki?curid=2331477", "title": "Abbazia di Salem", "text": "L'abbazia di Salem (Abtei o Reichsabtei Salem), conosciuto anche con il nome di Salmansweiler o con il termine latino \"Salomonis Villa\", fu uno dei pi\u00f9 importanti monasteri cistercensi in Germania, con sede a Salem, nel distretto di Bodensee a circa 10\u00a0km da Costanza, nel Baden-W\u00fcrttemberg, in Germania.\nStoria.\nL'abbazia venne fondata nel 1136 da Gunthram di Adelsreute (m. 1138) come casa filiale dell'Abbazia di L\u00fctzel in Alsazia, fondazione nella quale Gunthram era stato anche coinvolto. L\u00fctzel era a sua volta una casa filiale dell'abbazia di Bellevaux, a sua volta figlia dell'abbazia di Morimond (da non confondere con l'italiana Morimondo). Il beato Frowin di Bellevaux, compagno ed interprete di Bernardo di Chiaravalle, divenne primo abate di Salem. Egli aveva fatto la propria professione a Bellevaux e venne inviato dall'ordine a fondare L\u00fctzel, e questo in passato aveva originato delle problematiche in quanto si riteneva che Bellevaux avesse pi\u00f9 influenza di L\u00fctzel.\nL'abbazia presto divenne molto prospera, con grandi e magnificenti strutture erette in tre cortili differenti e con la costruzione di una splendida chiesa eretta tra il 1182 ed il 1311. Salem divenne nota per essere il pi\u00f9 bel monastero della Germania, molto rinomata per la sua ospitalit\u00e0. Tra i suoi grandi benefattori e patroni vi furono Corrado di Svevia e Federico Barbarossa. Questi pose l'abbazia sotto la sua speciale protezione dandole il titolo di abbazia imperiale (\"Reichsabtei\" o \"Reichskloster\"). Papa Innocenzo II, inoltre, le concesse il suo personale patronato.\nDa questa abbazia partirono altre fondazioni quali l'abbazia di Raitenhauslach (1143), quella di Wettingen, o \"Stella Maris\", (1227), e quella di K\u00f6nigsbronn (1303). Essa annoverava 285 monaci all'inizio del XIV secolo e il suo abate, dal 1454, ottenne il privilegio di conferire il suddiaconato ai suoi monaci.\nL'abbazia and\u00f2 lentamente ma progressivamente in declino, ad eccezione della chiesa abbaziale, che venne interamente distrutta da un incendio nel 1697 e venne ricostruita immediatamente, insieme a tutta l'abbazia, con uno stile barocco trionfante.\nTra il 1747 ed il 1750 venne anche costruito il Santuario di Birnau su progetto di Peter Thumb.\nCaspar Oexle, come bibliotecario dell'abbazia, annoverava 30.000 volumi ed un gran numero di manoscritti e venne eletto abate nel marzo del 1802. Nel settembre di quello stesso anno, l'abbazia venne soppressa e pass\u00f2 al Baden, mentre la sua copiosa biblioteca venne in un primo tempo ceduta all'abbazia di Petershausen e infine venduta all'Universit\u00e0 di Heidelberg.\nLa chiesa, conosciuta come \"Salemer M\u00fcnster\", \u00e8 una struttura di stile gotico che scamp\u00f2 all'incendio del 1697 e divenne chiesa parrocchiale, ma la sua grandiosa torre di quindici campane, di cui la pi\u00f9 grande aveva un peso di 10 quintali, venne distrutta tra il 1805 ed il 1807.\nCon la mediatizzazione del 1803 il monastero venne soppresso ed i monaci vennero costretti a lasciare l'abbazia. Gli altri edifici vennero adibiti ad uso dei granduchi di Baden e vennero riuniti nel complesso denominato castello di Salem.\nDopo la caduta della monarchia, nel 1920, parte del castello venne acquistato per farne una scuola, la Schule Schloss Salem."}
{"id": "2331483", "revid": "22475", "url": "https://it.wikipedia.org/wiki?curid=2331483", "title": "Perissomma", "text": "Perissomma , \u00e8 un genere di Insetti dell'ordine dei Ditteri (Nematocera: Psychodomorpha). \u00c8 l'unico genere attualmente esistente della famiglia dei Perissommatidae , e comprende solo cinque specie a distribuzione circumantartica.\nDescrizione.\nLa morfologia degli adulti dei Perissommatidae presenta diverse caratteristiche inusuali fra i gruppi sistematici affini.\nIl capo \u00e8 nettamente separato dal torace da un collo eccezionalmente lungo. Porta antenne brevi, moniliformi ed \u00e8 provvisto di ocelli. Il carattere pi\u00f9 evidente \u00e8 la conformazione degli occhi, divisi in due aree nettamente separate, una dorsale e una ventrale, s\u00ec da far apparire questi insetti come provvisti di quattro occhi. L'apparato boccale \u00e8 marcatamente ridotto in lunghezza.\nIl torace, convesso dorsalmente, presenta sul mesonoto una sutura conformata a V, carattere che nei Nematoceri ricorre solo nei Tipulomorpha. Le zampe sono relativamente lunghe e le ali molto sviluppate, visibilmente pi\u00f9 lunghe del corpo. Anche i bilancieri sono notevolmente lunghi, con l'estremit\u00e0 distale che arriva all'altezza del quarto urite.\nLa nervatura alare mostra una particolare rinforzamento delle nervature anteriori (costa e radio) e una semplificazione delle altre. La costa si estende fino all'apice dell'ala, in corrispondenza della terminazione dell'ultimo ramo della radio. La subcosta \u00e8 ridotta al solo tratto basale ed \u00e8 libera.\nLa radio presenta quattro ramificazioni: R1 termina sulla costa in prossimit\u00e0 del punto medio del margine anteriore; il settore radiale (Rs) si biforca in due rami, R2+3 e R4+5, di cui quello anteriore \u00e8 ulteriormente biforcato. Il ramo R2 \u00e8 breve e trasverso e confluisce sulla costa in corrispondenza del terzo distale del margine anteriore, mentre R3 ha una posizione longitudinale e confluisce sulla costa poco prima dell'apice dell'ala. Il ramo R4+5 \u00e8 allineato con il settore radiale e si sviluppa longitudinalmente percorrendo la zona centrale della regione remigante fino all'apice dell'ala.\nLa media ha la base incompleta ed \u00e8 costituita da tre rami, M1, M2 e M4; quest'ultimo \u00e8 interpretato come fuso con CuA1. Sono assenti le nervature anali.\nLa larva \u00e8 eucefala e polipneustica. La pupa si evolve in un rudimentale pupario formato, senza alcuna modificazione, dall'exuvia dell'ultimo stadio larvale.\nHabitat e biologia.\nI \"Perissomma\" sono associati ad ambienti forestali. Esemplari di larve sono stati rinvenuti nella lettiera forestale (\"P. mcalpinei\") oppure in funghi del genere \"Boletus\" liquescenti (\"P. fuscum\"). (1962) descrisse la biologia di \"P. fuscum\": la larva si sviluppa nei mesi invernali sui \"Boletus granulatus\" nelle pinete; l'estivazione avrebbe luogo allo stadio di pupa, protetta da particolari adattamenti dall'essiccazione. L'adulto sfarfalla in inverno.\nSistematica e diffusione.\nLa famiglia fu proposta da (1962, 1969) per includere le cinque specie da lui descritte. L'inquadramento sistematico \u00e8 stato soggetto a differenti interpretazioni, fra gli anni sessanta e gli anni settanta, nell'ambito dei tentativi di riordino tassonomico dei Ditteri. mise in relazione la famiglia con in Bibionomorpha, sulla base di alcune affinit\u00e0 morfologiche e dell'affinit\u00e0 con la famiglia degli Scatopsidae per quanto concerne lo stadio larvale, e interpret\u00f2 i Perissommatidae come un gruppo primitivo di Bibionomorfi. Tale correlazione fu supportata da (1968, 1973) e (1974), i cui alberi filogenetici posizionavano questa famiglia fra i Bibionomorpha. Posizione differente era quella supportata da \"et al.\" (1974) con l'inclusione dei Perissommatidae fra i Tipulomorpha. Secondo , l'affinit\u00e0 morfologica fra le larve dei Perissommatidae e quelle degli Scatopsidae andava interpretata come un caso di convergenza evolutiva e non come elemento di correlazione filogenetica.\nDagli anni novanta si \u00e8 affermata la correlazione fra gli Psychodoidea e gli Scatopsoidea \"sensu lato\" (includendovi anche i Perissommatidae) con l'interpretazione estesa dell'infraordine degli Psychodomorpha, supportata da (1989). Tale raggruppamento, il cui inquadramento filogenetico \u00e8 comunque ancora incerto, farebbe parte di un clade correlato ai Bibionomorpha ma comprendente nel complesso anche i Tipulomorfi e l'intero sottordine dei Brachiceri.\nIl genere comprende cinque sole specie, alcune rinominate da (1987) rispetto all'originaria denominazione adottata da :\nTutte le specie, ad eccezione di \"P. congrua\", sono presenti nell'Australia sudorientale. \"P. congrua\" \u00e8 invece endemica del Cile.\nLa distribuzione circumantartica ed estremamente localizzata di questo genere denota l'antica origine gondwaniana della famiglia che, quindi, risale al Triassico o per lo meno al Giurassico. Alla famiglia sono ascritti anche due generi paleartici estinti:\nLa distribuzione frammentata e localizzata, il ridotto numero di specie e la presenza di caratteri primitivi ricorrenti Nematoceri del Mesozoico estinti, fanno ritenere che i Perissomatidae siano un esempio di fauna relitta."}
{"id": "2331484", "revid": "23392619", "url": "https://it.wikipedia.org/wiki?curid=2331484", "title": "Charles-Louis de Secondat, barone de La Br\u00e8de et de Montesquieu", "text": ""}
{"id": "2331489", "revid": "62221", "url": "https://it.wikipedia.org/wiki?curid=2331489", "title": "Perissommatidae", "text": ""}
{"id": "2331503", "revid": "827882", "url": "https://it.wikipedia.org/wiki?curid=2331503", "title": "One Man Band (disambigua)", "text": ""}
{"id": "2331505", "revid": "1974457", "url": "https://it.wikipedia.org/wiki?curid=2331505", "title": "Amplification attack", "text": "Un amplification attack (attacco con amplificazione) \u00e8 un tipo di attacco informatico appartenente alla famiglia dei denial of service in cui la quantit\u00e0 di dati generati dall'attaccante \u00e8 inferiore a quella che colpisce la vittima (si parla appunto di amplificazione).\nIn generale la tecnica sfrutta l'IP spoofing per creare dei pacchetti che colpiscono un host intermedio. A causa della falsificazione dell'indirizzo la risposta perverr\u00e0 alla vera vittima (questa tecnica si chiama reflection attack). Se i pacchetti di risposta sono pi\u00f9 grossi di quelli iniziali si \u00e8 in presenza dell'amplificazione. Se definiamo formula_1 la banda impiegata dall'attaccante e formula_2 la banda che colpisce la vittima si definisce formula_3 il rapporto di amplificazione. Es. se l'attaccante impiega una banda pari a 100 e la vittima subisce una banda di 110 il rapporto di amplificazione \u00e8 del 10%.\nQuesto attacco (normalmente lanciato in maniera distribuita in rete) ha come vantaggio quello di richiedere all'attaccante una banda inferiore a quella che effettivamente colpisce la vittima.\n\u00c8 possibile effettuare l'amplificazione sfruttando numerosi protocolli di rete, di cui riportiamo una lista:"}
{"id": "2331507", "revid": "291201", "url": "https://it.wikipedia.org/wiki?curid=2331507", "title": "Tol Sirion", "text": ""}
{"id": "2331508", "revid": "3115", "url": "https://it.wikipedia.org/wiki?curid=2331508", "title": "Abbazia di Sch\u00f6ntal", "text": "L'abbazia di Sch\u00f6ntal fu una abbazia cistercense con sede a Sch\u00f6ntal nel distretto di Hohenlohe, nel Baden-W\u00fcrttemberg, in Germania. \u00c8 famosa soprattutto per essere un luogo del grande barocco del W\u00fcrttemberg del nord ed oggi \u00e8 affidata alla diocesi di Rottenburg-Stoccarda come luogo di incontri cattolici.\nStoria.\nIl monastero cistercense venne fondato nel 1153 a Neus\u00e4\u00df da Wolfram von Bebenburg e i suoi primi monaci provenivano dall'abbazia di Maulbronn e gli scavi effettuati provano che qui i lavori si svolsero dal 1157 al 1163, anno in cui la struttura venne conclusa. La terra venne concessa dalla famiglia von Berlichingen che in cambio chiese il diritto perpetuo di sepoltura nel monastero il quale venne posto sotto la protezione dei Vescovi di W\u00fcrzburg.\nMalgrado gli inizi, l'abbazia si trov\u00f2 in gravi difficolt\u00e0 finanziarie gi\u00e0 dall'inizio del XIII secolo. L'abbazia di Maulbronn stessa era in problemi finanziari e dovette vendere Sch\u00f6ntal all'abbazia di Kaisheim, la quale sald\u00f2 i suoi debiti nel 1283.\nDopo di questo, Sch\u00f6ntal venne restaurata e nel 1418 al Concilio di Costanza gli venne garantito lo status di abbazia imperiale che mantenne per\u00f2 solo sino al 1495 con diritto di sovranit\u00e0. Essa venne saccheggiata molte volte durante la guerra dei contadini nel 1525 anche se sopravvisse alla riforma protestante con difficolt\u00e0: le sue costruzioni caddero a pezzi e vennero costruiti nuovi spazi tra il 1617-1618 conosciuti come \"Nuova abbazia\". Il monastero venne assediato durante il corso della guerra dei Trent'anni e i monaci vennero costretti a lasciare l'abbazia nel 1631, abbandonando ci\u00f2 che rimaneva delle strutture. Nel 1648 venne utilizzata come sede per la soldataglia locale.\nL'abbazia si rivitalizz\u00f2 sotto il governo dell'abate Benedikt Knittel (1683-1732). Sotto la sua leadership venne costruita la chiesa abbaziale barocca, disegnata da Leonhard Dientzenhofer, nella quale venne sepolto anche G\u00f6tz von Berlichingen. L'abate Benedikt fu anche responsabile della costruzione del nuovo palazzo abbaziale e della grande scalinata d'onore ad opera di Balthasar Neumann.\nL'abbazia venne mediatizzata nel 1802 quando pass\u00f2 tra i beni del Regno del W\u00fcrttemberg. I mobili e gli oggetti interni vennero trasferiti a Stoccarda, e le strutture vennero inizialmente utilizzate per accomodare l'amministrazione locale. Dal 1810 al 1975 l'abbazia venne utilizzato come seminario teologico evangelico.\nAttualmente le strutture sono di propriet\u00e0 della Diocesi di Rottenburg-Stoccarda che le utilizza come sedi di congressi e conferenze o ritiri spirituali cattolici e come sede per il municipio della citt\u00e0 di Sch\u00f6ntal."}
{"id": "2331509", "revid": "287204", "url": "https://it.wikipedia.org/wiki?curid=2331509", "title": "Aka'aka", "text": "Aka'aka \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hahake, sulla costa orientale. Secondo il censimento del 21 luglio 2008 il villaggio ha una popolazione di 515 abitanti."}
{"id": "2331512", "revid": "287204", "url": "https://it.wikipedia.org/wiki?curid=2331512", "title": "Falaleu", "text": "Falaleu \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hahake, sulla costa occidentale. Secondo il censimento del 21 luglio 2008 il villaggio ha una popolazione di 626 abitanti."}
{"id": "2331513", "revid": "23393116", "url": "https://it.wikipedia.org/wiki?curid=2331513", "title": "Modello concettuale", "text": ""}
{"id": "2331514", "revid": "287204", "url": "https://it.wikipedia.org/wiki?curid=2331514", "title": "Ha'afuasia", "text": "Ha'afuasia \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hahake, sulla costa occidentale. Secondo il censimento del 21 luglio 2008 il villaggio ha una popolazione di 386 abitanti."}
{"id": "2331519", "revid": "21880", "url": "https://it.wikipedia.org/wiki?curid=2331519", "title": "Bombacaceae", "text": "Le Bombacacee (Bombacaceae ) sono una famiglia di alberi tropicali dell'ordine Malvales, diffusa in America del Sud e America centrale, Africa, Asia e Oceania.\nLa moderna classificazione APG IV raggruppa le Bombacaceae, assieme alle Tiliaceae e alle Sterculiaceae, in seno alla famiglia Malvaceae, attribuendogli il rango di sottofamiglia (Bombacoideae) .\nDescrizione.\nComprende diverse specie di alberi, tra i quali i baobab africani e gli alberi bottiglia sudamericani, dotati di tronchi rigonfi, caratterizzati da tessuti specializzati per l'immagazzinamento di acqua.\nHanno generalmente foglie caduche, lobate, semplici o composte, con un corto picciolo.\nI fiori, in genere appariscenti e molto profumati, hanno 5 petali, con colorazioni e pattern vivaci, e possono essere solitari o riuniti in infiorescenze. In molte specie si aprono al crepuscolo e si richiudono all'alba. I frutti sono per lo pi\u00f9 capsule e contengono numerosi semi, avvolti spesso in una morbida peluria.\nDistribuzione e habitat.\nL'areale delle Bombacaceae comprende la zona tropicale e subtropicale di America, Africa, Asia e Oceania.\nIl maggior numero delle specie \u00e8 concentrato in America centrale, America del Sud e Africa subsahariana.\nTassonomia.\nLa famiglia Bombacaceae comprende 180 specie ripartite in 29 generi:\nIn passato figurava in questa famiglia il genere \"Chorisia\", recentemente assorbito dal genere \"Ceiba\" .\nRiproduzione.\nLa quasi totalit\u00e0 delle specie si riproduce per impollinazione zoocora, mediata da alcuni mammiferi (lemuri e altri primati, piccoli marsupiali, pipistrelli), da alcune specie di uccelli (Trochilidae) e da insetti (soprattutto farfalle della famiglia Sphingidae) "}
{"id": "2331521", "revid": "729019", "url": "https://it.wikipedia.org/wiki?curid=2331521", "title": "Australian Security Intelligence Organisation", "text": "L'Australian Security Intelligence Organisation (ASIO) \u00e8 l'agenzia di sicurezza interna e di \"intelligence\" dell'Australia, responsabile della difesa del paese e dei suoi cittadini dallo spionaggio, sabotaggio, violenze politiche, terrorismo e atti di ingerenza straniera. Ha sede nella capitale australiana, Canberra, con uffici locali in ogni territorio del paese.\nL'ASIO \u00e8 paragonabile al United Kingdom Security Service (\"MI5\"). Come per gli ufficiali dell\"'MI5\", quelli dell'ASIO non hanno poteri di polizia e non sono armati.\nIl comando, il controllo e l'organizzazione.\nL'ASIO \u00e8 un organo statutario diretto dalla\"'Australian Security Intelligence Organisation Act\" del 1979 ed \u00e8 responsabile del Parlamento australiano tramite il procuratore generale. L'Organizzazione fa riferimento anche al Comitato parlamentare misto di intelligence e di sicurezza, ed \u00e8 soggetto a revisione indipendente dall'ispettore generale di intelligence e di sicurezza. Il capo della ASIO \u00e8 il direttore generale di sicurezza, che sovrintende la gestione strategica dell'ASIO attraverso linee guida rilasciate dal procuratore generale. L'attuale direttore generale \u00e8 David Irvine, che ha assunto la carica nel marzo 2009.\nOggi l'ASIO conta nel suo staff pi\u00f9 di 1300 persone. Questo numero \u00e8 destinato a crescere a circa 1860 persone entro il 2011.\nLe identit\u00e0 degli ufficiali dell'ASIO, ad eccezione del direttore generale, restano segrete.\nL'ASIO ha recentemente subito un periodo di rapida crescita, con un aumento del 70% dei funzionari nel 2002, portando ad un \"experience gap\", cos\u00ec come lo ha definito Paul O'Sullivan, direttore generale della sicurezza dal 2005 al 2009.\nPoteri e responsabilit\u00e0.\nSpeciali poteri investigativi.\nI poteri investigativi speciali dei funzionari ASIO sotto mandato del procuratore generale comprendono:\nUn ufficiale ASIO pu\u00f2 inoltre chiedere a operatori di navi o aeromobili informazioni riguardo agli stessi mezzi, il carico trasportato, l'equipaggio, i passeggeri e la traversata, il tutto anche autonomamente, senza alcun mandato.\nSpeciali poteri investigativi contro il terrorismo.\nDurante le indagini contro il terrorismo, il direttore generale pu\u00f2 richiedere un mandato ad un'autorit\u00e0 giudiziaria per consentire:\nIl direttore generale non ha il potere di emettere un mandato indipendente in relazione alle indagini contro il terrorismo.\nResponsabilit\u00e0.\nA causa della natura segreta dell'agenzia, l'ASIO non fornisce dettagli relativi alla sua attivit\u00e0 e la legislazione australiana garantisce la non divulgazione dell'identit\u00e0 dei dipendenti ASIO.\nL'Ufficio dell'ispettore generale di \"intelligence\" e di sicurezza \u00e8 stato istituito nel 1986 per fornire un'ulteriore supervisione in materia di sicurezza in Australia. L'ispettore generale ha accesso completo a tutte le segnalazioni ASIO e dispone di una serie di poteri inquisitori.\nRelazioni con le agenzie estere.\nLe agenzie australiane di \"intelligence\" e di sicurezza mantengono stretti rapporti di lavoro con l'estero e con le agenzie di intelligence degli altri paesi. Al 22 ottobre 2008, l'ASIO ha stabilito rapporti di collaborazione con 311 autorit\u00e0 in 120 paesi in tutto il mondo."}
{"id": "2331523", "revid": "287204", "url": "https://it.wikipedia.org/wiki?curid=2331523", "title": "Liku (Wallis e Futuna)", "text": "Liku \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hahake, sulla costa. Secondo il censimento del 21 luglio 2008 il villaggio ha una popolazione di 671 abitanti."}
{"id": "2331525", "revid": "647919", "url": "https://it.wikipedia.org/wiki?curid=2331525", "title": "M 50", "text": ""}
{"id": "2331528", "revid": "131145", "url": "https://it.wikipedia.org/wiki?curid=2331528", "title": "United Kingdom Security Service", "text": ""}
{"id": "2331531", "revid": "1543377", "url": "https://it.wikipedia.org/wiki?curid=2331531", "title": "Bachianas brasileiras", "text": "Le Bachianas brasileiras sono una serie di nove composizioni del musicista brasiliano Heitor Villa-Lobos, realizzate fra il 1930 ed il 1945. In queste opere, composte per formazioni orchestrali di diversa costituzione, Villa-Lobos mise insieme musica popolare brasiliana e musica classica nello stile di Bach (per l'appunto \"bachianas\"), con l'intenzione di realizzare una versione brasiliana dei \"Concerti Brandeburghesi\". Questo omaggio a Bach venne realizzato anche da altri compositori contemporanei come Stravinskij e pu\u00f2 essere ricompreso nella corrente musicale del Neoclassicismo. Tutti i movimenti della \"Bachianas\" posseggono due titoli, uno bachiano e l'altro brasiliano.\nFra i pezzi pi\u00f9 famosi della \"Bachianas\" si ricordano la Toccata (\"O Trenzinho do Caipira\"), quarto movimento dalla n\u00b0 2; l'aria (\"Cantilena\"), all'inizio della n\u00b0 5; il corale (\"O Canto do Sert\u00e3o\") e la danza (\"Miudinho\"), entrambi nella n\u00b0 4.\nOpere.\nQuest'opera venne composta nel 1930, e la sua prima esecuzione avvenne il 22 settembre del 1932.\n\u00c8 costituita da tre movimenti:\nCos\u00ec come la n\u00b0 1, venne composta nel 1930 e la prima esecuzione avvenne a Venezia sotto la direzione di Alfredo Casella. L'opera \u00e8 costituita da quattro movimenti, ognuno dei quali \u00e8 una rivisitazione di pezzi antichi scritti originariamente per pianoforte o per violoncello e pianoforte.\nLa prima avvenne nel 1947, con Jos\u00e9 Vieira Brand\u00e3o al pianoforte e con lo stesso Villa-Lobos alla direzione dell'orchestra. L'opera \u00e8 costituita da quattro movimenti:\nFu composta per pianoforte a partire dal 1930, ma venne eseguita soltanto nel 1939. Nel 1941 venne realizzata una versione per orchestra, che venne poi eseguita l'anno successivo. L'opera consta di quattro movimenti:\nQuesta \u00e8 probabilmente l'opera pi\u00f9 conosciuta del compositore e sicuramente la pi\u00f9 eseguita fuori dal Brasile. Si compone di due movimenti:\nOpera in due movimenti:\nL'opera consta di quattro movimenti:\nOpera in quattro movimenti:\nL'opera \u00e8 in due movimenti:"}
{"id": "2331532", "revid": "287204", "url": "https://it.wikipedia.org/wiki?curid=2331532", "title": "Abbazia di Schussenried", "text": "L'abbazia di Schussenried (Kloster Schussenried, Reichsabtei Schussenried) fu un monastero premonstratense a Bad Schussenried, Alta Svevia, nel Baden-W\u00fcrttemberg, in Germania.\nStoria.\nNel 1183 il monastero venne fondato dai proprietari locali, Berengario e Corrado di Schussenried che vi posero a capo la congregazione premonstratense dell'abbazia di Roth.\nPapa Innocenzo III garant\u00ec la sua protezione e la propria immunit\u00e0 con privilegio del 13 febbraio 1211, facendo s\u00ec che l'abbazia acquisisse propriet\u00e0 e un considerevole dominio temporale, venendo dichiarata abbazia imperiale nel 1440.\nL'abbazia soffr\u00ec tremendi danneggiamenti durante la guerra dei trent'anni: molte delle strutture monastiche vennero bruciate dagli svedesi e le terre attorno devastate. La ricostruzione inizi\u00f2 nel XVII secolo stesso e prende l'attuale nome di Nuovo monastero, dal momento che venne costruito col nuovo stile barocco, continuando ad essere implementato sino al 1752. La responsabilit\u00e0 dei lavori venne affidata a Dominikus Zimmermann. Il piano originale con una corte a quattro ali ed una chiesa nel centro non venne portato a termine per questioni finanziarie ed attualmente sorgono solo 3 ali.\nDopo la mediatizzazione del 1803 l'abbazia e il suo territorio vennero dati in compensazione dei territori perduti ai conti di Sternberg-Manderscheid che usarono l'abbazia come loro castello di residenza. Nel 1806 il territorio pass\u00f2 al Regno del W\u00fcrttemberg, i cui regnanti vendettero gli stabili nel 1835.\nNel 1875 vi venne eretto un ospedale per neonati e successivamente, dal 1997 vi prese sede l'ospedale psichiatrico di stato il quale adib\u00ec dal 1998 il \"Nuovo Monastero\" a luogo per esibizioni ed eventi culturali.\nLa biblioteca.\nLa biblioteca barocca \u00e8 uno dei pi\u00f9 spettacolari monumenti dell'abbazia ed \u00e8 parte della strada barocca dell'Alta Svevia. La stanza, estremamente luminosa, \u00e8 tappezzata alle pareti di scaffali ed armadi. L'ornamentazione \u00e8 tra le pi\u00f9 ricche del XVIII secolo nel mondo tedesco: il soffitto \u00e8 affrescato completamente da Franz Georg Hermann che complet\u00f2 il proprio lavoro nel 1757 mostrando straordinari dettagli con le opere di ispirazione religiosa raffiguranti l'Apocalisse, la Scuola, l'Educazione e la Maestria.\nLe sculture pi\u00f9 recenti sono otto gruppi di statue che sono suddivise in due gruppi \"i falsi insegnanti della chiesa\", contrapposti frontalmente a \"i veri insegnanti della chiesa\" che vennero scolpiti da Fidelis Sporer e terminati nel 1766.\nLa chiesa abbaziale.\nLa chiesa abbaziale, attuale chiesa parrocchiale, venne dedicata a San Magnus. Essa contiene elementi di architettura romanica e gotica, nonch\u00e9 un trionfo di barocco. Tra le opere di maggior spicco si ricorda il coro di Georg Anton Macheln ed i soffitti affrescati di Johannes Zick che illustrano la vita di Norberto di Xanten, fondatore dei premonstratensi."}
{"id": "2331538", "revid": "339392", "url": "https://it.wikipedia.org/wiki?curid=2331538", "title": "Vilipendio alla religione", "text": ""}
{"id": "2331542", "revid": "21880", "url": "https://it.wikipedia.org/wiki?curid=2331542", "title": "Ochroma", "text": ""}
{"id": "2331555", "revid": "7", "url": "https://it.wikipedia.org/wiki?curid=2331555", "title": "Evy Angeli", "text": ""}
{"id": "2331556", "revid": "117451447", "url": "https://it.wikipedia.org/wiki?curid=2331556", "title": "Isabel Preysler", "text": "Biografia.\nParentela.\nIsabel, terzogenita di sei figli di famiglia benestante, \u00e8 nata a San Lorenzo, Manila.\nSuo padre, Carlos Preysler P\u00e9rez de Tagle, era il direttore della linea aerea Philippine Airlines. La famiglia P\u00e9rez de Tagle, che fu un ramo cadetto della dinastia spagnola nel Marchesato di Altamira, produceva fino al 1600 olio di copra e abaca (ingrediente principale di corde e altri utensili prima dell'invenzione del nylon). \nSua madre, Beatriz \"Betty\" Arrast\u00eda Reinares, era la proprietaria di una societ\u00e0 immobiliare a Manila. La famiglia Arrast\u00eda proveniva da Lubao (Pampanga), dove possedeva numerose haciendas per la produzione di zucchero. \nInoltre \u00e8 imparentata con l'attrice Neile Adams (sorellastra paterna della madre) e l'attore Steven R.McQueen (nipote di Neile e cuginastro di Isabel). \nCarriera.\nDurante l'infanzia Isabel ha frequentato una scuola cattolica privata.\nDurante la giovent\u00f9 vinse un concorso di bellezza a Manila ed eventi di beneficenza per gli Sheraton Hotels and Resorts di Manila. A 16 anni si trasfer\u00ec a Madrid dagli zii per frequentare l'universit\u00e0 cattolica irlandese College Mary Ward. Nel 1970 conobbe Julio Iglesias, che spos\u00f2 l'anno seguente. Dalla loro unione durata sette anni sono nati tre figli: Enrique, Julio Jr., Ch\u00e1beli (che era il suo soprannome durante l'infanzia). Il loro matrimonio \u00e8 stato sciolto nel 1979 dalla diocesi di Brooklyn. \nQuasi in contemporanea con l'annullamento del matrimonio, Isabel Preysler ha avvia la propria carriera di giornalista, intervistando nel suo primo servizio proprio l'ex marito Julio Iglesias, per la rivista \"\u00a1Hola!\". Nel 1984 ha condotto la trasmissione televisiva \"Hoy\". Ospite per l'aperture del suo Giardino Spagnolo al Chelsea Flower Show fu il principe Carlo. Contemporaneamente lavora come testimonial per Su\u00e1rez Joyer\u00eda, Ferrero Rocher, Chrysler, Manolo Blahnik, e poi per Porcelanosa, per cui lavora al fianco di George Clooney.\nNel 2006 la Preysler insieme a Hillary Clinton, Shakira, Y\u014dko Ono ed altri personaggi femminili, \u00e8 stata premiata a New York con il riconoscimento \"Women Together Award\", con il quale vengono riconosciuti i maggiori contributi filantropici femminili.\nVita privata.\nDopo l'annullamento del matrimonio con Julio Iglesias, la giornalista si leg\u00f2 con Carlos Falc\u00f3 y Fern\u00e1ndez de C\u00f3rdoba, marchese di Gri\u00f1\u00f3n, che spos\u00f2 nel marzo del 1980 e dal quale ebbe nel novembre 1981 una figlia, Tamara Isabel Falc\u00f3 Preysler. Dopo il loro divorzio spos\u00f2 il 2 gennaio 1988 l'ex ministro delle finanze spagnolo Miguel Boyer dal quale nel 1989 ebbe una figlia Ana Isabel Boyer Preysler. Dopo il decesso di Miguel Boyer avvenuto il 29 settembre 2014 dall'estate del 2015 \u00e8 legata sentimentalmente allo scrittore Premio Nobel Mario Vargas Llosa. "}
{"id": "2331565", "revid": "287204", "url": "https://it.wikipedia.org/wiki?curid=2331565", "title": "Orchestra di Filadelfia", "text": "L'Orchestra di Filadelfia (Philadelphia Orchestra) \u00e8 una delle pi\u00f9 antiche e prestigiose compagini orchestrali americane. Fu fondata nel 1900 da Fritz Scheel.\nNel 1912 Leopold Stokowski divenne il direttore principale dell'orchestra, e cre\u00f2 il \"suono di Filadelfia\" con il modo libero nell'utilizzo degli archi."}
{"id": "2331567", "revid": "125407859", "url": "https://it.wikipedia.org/wiki?curid=2331567", "title": "Megaditta", "text": "La megaditta (chiamata anche ItalPetrolCemeTermoTessilFarmoMetalChimica) \u00e8 un'impresa immaginaria, presso la quale lavora il personaggio di fantasia Ugo Fantozzi, creato e interpretato dal comico Paolo Villaggio nella saga di \"Fantozzi\" e in cui si svolge la maggior parte delle vicende che riguardano lui e i suoi colleghi.\nIl termine, assieme quello di \"Megadirettore\", \u00e8 diventato di uso comune anche nella realt\u00e0, sia colloquialmente che in ambito giornalistico, per indicare imprese ed enti molto grandi e/o complessi e dirigenti o imprenditori che godono di grandi poteri, ed \u00e8 stato osservato come essi facciano parte di \"una sorta di neo-linguaggio futurista che rappresenti la gerarchica distanza dei rapporti e le proporzioni alienanti della burocrazia\".\nDescrizione.\nSi tratta di una caricatura tragicomica di un'impresa in cui i dirigenti sono, in maniera esasperata, caratterizzati come ricchissimi aristocratici, dai modi tirannici e crudeli, e gli impiegati come arrivisti, servili e fannulloni. La \"megaditta\" ricalca tutti i possibili stereotipi di un luogo di lavoro alienante e di sfruttamento.\nIl nome fa riferimento a sette tipologie di prodotti diversi, quindi il settore di cui si occupa l'impresa non \u00e8 ben determinabile. Si tratta di una rappresentazione dell'archetipo dell'azienda pubblica o comunque a partecipazione statale, spesso multisettoriale e altamente burocratizzata, tipica dell'Italia della prima repubblica. Viene presentata solo ed esclusivamente la parte amministrativa dell'impresa, in cui lavorano gli impiegati, mentre non viene assolutamente mostrata o anche solo accennata in nessuna occasione una sua sezione produttiva, in cui dovrebbero lavorare gli operai. L'ente \u00e8 inoltre pi\u00f9 volte al centro di scandali finanziari (in uno dei quali \u00e8 inconsapevolmente coinvolto lo stesso Fantozzi).\nLa sede \u00e8 un edificio enorme ed incombente (nel primo film risulta avere 29 piani, un grattacielo), reso nel primo film della saga tramite accurate inquadrature del palazzo che ospitava la sede dell'INAM (in seguito divenuto sede della Giunta regionale del Lazio) lungo la via Cristoforo Colombo, a Roma.\nAmministrazione ed uffici.\nPresso l\"Ufficio Sinistri\": presso questo ufficio lavorano Ugo Fantozzi, Luciano Calboni, il Ragionier Filini, la Signorina Silvani, il Ragionier Mughini e il Ragionier Fonelli.\nNel film \"Fantozzi\" viene citato un \"Ufficio Impiegati Smarriti\": questo ufficio si occupa della ricerca degli impiegati scomparsi, tra cui lo stesso Ugo Fantozzi.\nNel film \"Fantozzi subisce ancora\", la sezione amministrativa della Megaditta risulta composta da quattro uffici principali:\nNel film \"Fantozzi va in pensione\" si viene inoltre a conoscenza di altri uffici:\nNel film \"Fantozzi in paradiso\", durante l'orazione funebre di Filini, viene menzionato un ulteriore \"Ufficio Adulazioni\".\nVertici aziendali.\nMegadirettore Galattico\nIl Megadirettore Galattico Duca Conte Balabam \u00e8 il padrone assoluto della Megaditta. \u00c8 un personaggio molto misterioso, e pare che Fantozzi sia stato l'unico impiegato a riuscire a vederlo fisicamente, al punto che in azienda si dice che non esista neppure, che sia una leggenda. \u00c8 un uomo crudele e, quando un impiegato non si comporta bene, lo utilizza per fare una \"poltrona in pelle umana\" da mettere nel suo ufficio, il cui arredamento \u00e8 solo all'apparenza spoglio e spartano. Gli impiegati pi\u00f9 buoni e obbedienti vengono invece messi a nuotare nel suo \"Acquario degli impiegati\", nascosto alla vista da un quadro a tema religioso.\nCompare in: \"Fantozzi\"; \"Il secondo tragico Fantozzi\"; \"Fantozzi in paradiso\"; \"Fantozzi - Il ritorno\"; \"Fantozzi 2000 - La clonazione\"\nMegapresidente Galattico Arcangelo\nIl Megapresidente Galattico Arcangelo \u00e8 il capo della divisione amministrativa dell'azienda. Fantozzi, in un momento di malumore al rientro dalle ferie di fronte alla prospettiva di un nuovo anno di lavoro, scriver\u00e0 involontariamente in cielo, a caratteri cubitali, \"Il Megapresidente \u00e8 uno stronzo!\", e, scoperto dal Consiglio dei Dieci Assenti, viene minacciato di morte dai membri del Consiglio. Improvvisamente arriva il Megapresidente, che, sorridendo tranquillamente, chiede cortesemente a Fantozzi a scriversi da s\u00e9 il proprio nome al posto del suo.\nCompare in: \"Fantozzi contro tutti\"\nDirettore Conte Corrado Maria Lobbiam\nIl Direttore Conte Corrado Maria Lobbiam \u00e8 il capo varo delle navi aziendali e l'ispettore degli ispettori, che controlla il regolare svolgimento del lavoro da parte dei dipendenti.\nCompare in: \"Il secondo tragico Fantozzi\"; \"Fantozzi subisce ancora\"\nMegadirettore Clamoroso Duca Conte Pier Carlo ing. Semenzara\nIl Megadirettore Clamoroso Duca Conte Pier Carlo ing. Semenzara \u00e8 lo scaramantico Gran Maestro del Consiglio dei Dieci Assenti e Direttore dell'Ufficio Amministrazione. \u00c8 il dirigente pi\u00f9 anziano dell'azienda, e anche quello che possiede l'ufficio pi\u00f9 lussuoso. \u00c8 un appassionato giocatore d'azzardo e un uomo estremamente superstizioso, con il quale Fantozzi sar\u00e0 costretto ad andare a giocare al casin\u00f2 di Monte Carlo, passandone di tutti i colori nel tentativo di assecondarne i bizzarri rituali scaramantici.\nCompare in: \"Il secondo tragico Fantozzi\"\nDirettore Onorevole Cavaliere Conte Diego Catellani\nIl Direttore Onorevole Cavaliere Conte Diego Catellani \u00e8 il Gran Maestro dell'Ufficio Raccomandazioni e direttore dell'Ufficio Sinistri. \u00c8 un grande appassionato di biliardo ed \u00e8 solito promuovere gli impiegati che perdono con lui un certo numero di partite. Verr\u00e0 battuto, contro ogni previsione, da Fantozzi in una partita al termine della quale il ragioniere, per sfuggire alle ire del direttore, sequestrer\u00e0 sua madre.\nCompare in: \"Fantozzi\"\nDott. Ing. Lup. Man. Presidente Natural. Prestanom. Om. Di Pagl. Gran. Test. Di Caz. Rag. Fantozzi\nAltri non \u00e8 che lo stesso ragionier Fantozzi, temporaneamente promosso a questa carica dal Duca Conte Francesco Maria Barambani per scaricargli le responsabilit\u00e0 di uno scandalo finanziario, incolparlo e farlo arrestare dalla Guardia di Finanza nel film \"Fantozzi alla riscossa\".\nCompare in: \"Il secondo tragico Fantozzi\"\nMegadirettore Ereditario Dottor Ing. Gran Mascalzon. di Gran Croc Visconte Cobram\nIl Visconte Cobram ha acquisito questa carica venendo eletto tramite sorteggio dopo la scomparsa del suo predecessore, il direttore ereditario conte Vignardelli Bava, morto di rosolia a 106 anni. \u00c8 un grande appassionato di ciclismo, da giovane era stato un ciclista dilettante e aveva poi fatto carriera in azienda facendo il lecchino con i potenti; dopo aver obbligato tutti i dipendenti a duri allenamenti in bicicletta, organizza la terribile corsa ciclistica \"Coppa Cobram\".\nCompare in: \"Fantozzi contro tutti\"\nMegadirettore Professor Guidobaldo Maria Riccardelli\nIl Megadirettore Professor Guidobaldo Maria Riccardelli \u00e8 il direttore dell'Ufficio Furti e Ricatti. Fanatico cultore del cinema d'essai, costringe gli impiegati una volta alla settimana ad assistere alla proiezione di lunghi e noiosi film storici quali \"La corazzata Kotiomkin\". Fu proprio lui a promuovere Fantozzi (inizialmente assunto come \"spugnetta per francobolli\") alla sua attuale posizione.\nIl Gr. Ladr. Farabut. di Gr. Croc. Mascalz. Assas. Figl. di Gr. Putt. Marchese Conte Piermatteo Barambani Megalom\nIl Conte Piermatteo Barambani Megalom ha mansioni non definite nella ditta, ed il suo piccolo ufficio \u00e8 protetto da due Guardie Svizzere. \u00c8 un uomo tranquillo, che nasconde banalmente la sua superbia, ed \u00e8 colui che invita Fantozzi e Filini a una crociera sulla propria barca, intendendo in realt\u00e0 farli lavorare come schiavi, fino a costringerli, dopo un guasto al motore, a trainarla con un canotto.\nCompare in: \"Fantozzi contro tutti\"\nDuca Conte Francesco Maria Barambani\nIl Duca Conte Francesco Maria Barambani \u00e8 uno dei direttori che, vista la nostalgia dell'ormai pensionato Fantozzi per il suo lavoro, gli conceder\u00e0, in cambio della sua pensione, il privilegio di tornare a lavorare nella Megaditta.\nCompare in: \"Fantozzi va in pensione\"; \"Fantozzi alla riscossa\"\nCarriera amministrativa.\nL'unico film nel quale viene riportata una parte della gerarchia della carriera amministrativa dei dipendenti della Megaditta \u00e8 \"Il secondo tragico Fantozzi\". Essi comportano una serie di privilegi e benefici singolari descritti di seguito:\nImpiegati principali.\nPresso la megaditta lavorano moltissimi impiegati; i principali, apparsi nella saga cinematogtafica di \"Fantozzi\", sono:\nAzionisti.\nLa Contessa Serbelloni Mazzanti Vien dal Mare \u00e8 una delle maggiori azioniste della Megaditta. Tipico personaggio che ostenta un atteggiamento aristocratico e di superiorit\u00e0 per via del proprio titolo nobiliare, \u00e8 spesso al centro di feste e inaugurazioni, come il varo della \"turbonave aziendale\". \u00c8 inoltre la padrona del feroce cane di due tonnellate di razza \"alano brandeburghese\" \"Ivan il Terribile XXXII\", diretto discendente di Ivan il Terribile I, appartenuto allo Zar Nicola, dichiarato nemico del popolo e fucilato sulla Piazza Rossa. Compare in: \"Il secondo tragico Fantozzi\"; \"Fantozzi subisce ancora\"; \"Fantozzi 2000 - La clonazione\".\nMascotte.\nLa centoduenne Baronessa Filiguelli de Bonchamps \u00e8 \"mascotte a vita\" della Megaditta. Durante il varo della\u00a0\"turbonave aziendale \"\u00e8 la quarta e ultima vittima scagliata in acqua dalla bottiglia volante, dopo Fantozzi, il Sindaco e il Ministro della Marina Mercantile. Compare in: \"Il secondo tragico Fantozzi\"\nLe sedi.\nIn ogni film della saga cinematografica di Fantozzi viene utilizzata una location diversa come sede dell'immaginaria Megaditta. Nel dettaglio:"}
{"id": "2331575", "revid": "43221", "url": "https://it.wikipedia.org/wiki?curid=2331575", "title": "Taxa camerae", "text": ""}
{"id": "2331577", "revid": "88812", "url": "https://it.wikipedia.org/wiki?curid=2331577", "title": "Anagoge", "text": ""}
{"id": "2331578", "revid": "767487", "url": "https://it.wikipedia.org/wiki?curid=2331578", "title": "Chris Ensminger", "text": ""}
{"id": "2331579", "revid": "6923", "url": "https://it.wikipedia.org/wiki?curid=2331579", "title": "Aleksandr Zachar'evi\u010d My\u0161laevskij", "text": "Generale dell'Armata Imperiale Russa durante la Prima guerra mondiale, era il vicecomandante dell'Armata del Caucaso e comandante in campo durante la battaglia di Sar\u0131kam\u0131\u015f, combattuta fra il dicembre del 1914 ed il gennaio del 1915. Fu rimosso dal comando nel marzo del 1915.\nIn origine My\u0161laevskij era anche uno studioso di storia militare, diplomato presso l'Accademia Militare dello Stato Maggiore Imperiale."}
{"id": "2331580", "revid": "6923", "url": "https://it.wikipedia.org/wiki?curid=2331580", "title": "Anagogia", "text": "Anagogia \u00e8 un termine che nel tardo latino medievale sostituisce il precedente \"anagoge\" (in greco antico \u1f00\u03bd\u03b1\u03b3\u03c9\u03b3\u03ae) che nella logica aristotelica indica quel processo induttivo che dall'esperienza particolare porta alla definizione dell'universale e nel pensiero neoplatonico il cammino che attraverso i vari gradi del sensibile permette di attingere l'intelligibile.\nQuest'ultimo significato \u00e8 ripreso dall'esegesi biblica operata dalla Patristica, che dall'analisi della realt\u00e0 dei fatti biblici coglie, per anagogia, un significato spirituale e futuro per cui, ad esempio, la resurrezione di Cristo va interpretata come l'evento anticipatore della resurrezione dei fedeli.\nAccezioni del termine assumono rilievo anche nella filosofia moderna e nel linguaggio della critica letteraria.\nEsegesi biblica.\nSi ritrova nella locuzione \u00absignificato anagogico\u00bb per indicare uno dei quattro significati delle Scritture (letterale, allegorico, morale e anagogico) secondo la distinzione che pu\u00f2 rinvenirsi in Ugo di San Vittore e, specificatamente, quello che rivela il significato pi\u00f9 profondo e recondito delle Sacre scritture, mediante un procedimento che conduce dalle cose dell'esperienza sensibile a quella divina e, pi\u00f9 in generale, dalle creature viventi alla loro causa prima.\nCodificato nei simboli dell'interpretazione esegetica dei testi sacri, il significato anagogico \"conduce\" al divino e alla sua visione.\nGerarchicamente, nei quattro significati della Scrittura, quello anagogico viene per ultimo, dopo il significato letterale, quello allegorico e quello tropologico (o morale). Questa visione viene ripresa da Dante nel Convivio e nella lettera a Cangrande della Scala.\nFilosofia e critica letteraria.\nIl significato pi\u00f9 generale si ritrova nell'indagine filosofica: per Leibniz, \u00abl'induzione anagogica\u00bb \u00e8, infatti, quella che cerca di risalire alla causa prima.\nPer estensione, nella critica letteraria, \u00abl'interpretazione anagogica\u00bb \u00e8 quella che tenta di andare oltre il senso letterale o immediato del testo.\nAnagogia \u00e8 anche il nome di una specifica scuola teologica e filosofica contemporanea che mette il concetto di anagogia al centro del proprio approccio speculativo, ideata negli anni '90 dal cardinale Giacomo Biffi insieme ad alcuni filosofi cattolici, e il cui esponente di maggiore spicco \u00e8 Giuseppe Barzaghi O.P.."}
{"id": "2331581", "revid": "23", "url": "https://it.wikipedia.org/wiki?curid=2331581", "title": "Caparra confirmatoria", "text": ""}
{"id": "2331582", "revid": "339392", "url": "https://it.wikipedia.org/wiki?curid=2331582", "title": "Sigismondo I", "text": ""}
{"id": "2331584", "revid": "339392", "url": "https://it.wikipedia.org/wiki?curid=2331584", "title": "Senso anagogico", "text": ""}
{"id": "2331586", "revid": "339392", "url": "https://it.wikipedia.org/wiki?curid=2331586", "title": "Sigismondo il Vecchio", "text": ""}
{"id": "2331588", "revid": "339392", "url": "https://it.wikipedia.org/wiki?curid=2331588", "title": "Significato anagogico", "text": ""}
{"id": "2331591", "revid": "339392", "url": "https://it.wikipedia.org/wiki?curid=2331591", "title": "Anagogica", "text": ""}
{"id": "2331593", "revid": "339392", "url": "https://it.wikipedia.org/wiki?curid=2331593", "title": "Interpretazione anagogica", "text": ""}
{"id": "2331594", "revid": "131358", "url": "https://it.wikipedia.org/wiki?curid=2331594", "title": "Jess Kedwell Vanstrattan", "text": ""}
{"id": "2331599", "revid": "131358", "url": "https://it.wikipedia.org/wiki?curid=2331599", "title": "Luiz Schveitzer Anderson", "text": ""}
{"id": "2331602", "revid": "252105", "url": "https://it.wikipedia.org/wiki?curid=2331602", "title": "Franco Volpi", "text": ""}
{"id": "2331603", "revid": "599013", "url": "https://it.wikipedia.org/wiki?curid=2331603", "title": "Concorso internazionale di canto Bidu Say\u00e3o", "text": "Il Concorso internazionale di canto Bidu Say\u00e3o \u00e8 una competizione canora, per cantanti lirici, che si tiene a Belo Horizonte in Brasile in memoria del pi\u00f9 grande soprano brasiliano, Bidu Say\u00e3o. Essa \u00e8 una gara per giovani cantanti lirici di ogni nazionalit\u00e0, limitata ad un massimo di et\u00e0. Il concorso \u00e8 suddiviso per voci maschili e voci femminili ed \u00e8 il pi\u00f9 importante di questo genere in America Latina.\nI premi vengono assegnati da una giuria internazionale composta da famosi artisti scelti fra direttori d'orchestra, direttori artistici di importanti teatri d'opera e musicologi. Il Concorso venne istituito nel 1999 da Cleber Papa, produttore di teatro d'opera, che \u00e8 l'attuale presidente."}
{"id": "2331616", "revid": "300067", "url": "https://it.wikipedia.org/wiki?curid=2331616", "title": "Aaron Miles (cestista)", "text": ""}
{"id": "2331627", "revid": "76963", "url": "https://it.wikipedia.org/wiki?curid=2331627", "title": "Ron Leibman", "text": "Attivo in ambito televisivo quanto in quelli cinematografico e teatrale, divenne noto per l'interpretazione di Martin \"Kaz\" Kazinsky nell'eponima miniserie televisiva (1978-1979), di cui fu anche coideatore e cosceneggiatore, del sindacalista Reuben Warshowsky nel film \"Norma Rae\" (1980) di Martin Ritt e del Dr. Leonard Green, il burbero ed irascibile padre di Rachel nella sitcom \"Friends\" (1994-2004).\nBiografia.\nCarriera.\nNato e cresciuto a New York da una famiglia ebraica, Leibman si laure\u00f2 nel 1958 (dunque appena ventunenne) presso la Ohio Wesleyan University.\nLavor\u00f2 prevalentemente per il cinema: lo si ricorda soprattutto per aver affiancato Sally Field in \"Norma Rae\" (1980). In televisione fu invece protagonista del telefilm \"Kazinsky\", di cui fu inoltre co-ideatore e co-sceneggiatore, e che gli valse un Emmy. Fu candidato al Golden Globe per il miglior attore non protagonista in una serie nel 1987 per \"Christmas Eve\". In seguito venne scritturato nel cast di \"Friends\" per il ruolo del padre di Rachel (interpretata da Jennifer Aniston). \nNel 1993 vinse un Tony Award come miglior attore protagonista in un'opera teatrale.\nAttivo a lungo anche come doppiatore, prest\u00f2 la voce al personaggio di Ron Cadillac nella serie d'animazione \"Archer\".\nVita privata.\nSi spos\u00f2 con due attrici, Linda Lavin e Jessica Walter: da entrambe divorzi\u00f2.\nMorte.\nLeibman \u00e8 morto il 6 dicembre 2019, all'et\u00e0 di 82 anni a seguito di una polmonite.\nDoppiatori italiani.\nNelle versioni in italiano dei suoi lavori, Rob Leibman \u00e8 stato doppiato da:\nNei prodotti in cui ha partecipato come doppiatore, in italiano \u00e8 stato sostituito da:"}
{"id": "2331629", "revid": "115233", "url": "https://it.wikipedia.org/wiki?curid=2331629", "title": "Edizione aldina", "text": ""}
{"id": "2331631", "revid": "486946", "url": "https://it.wikipedia.org/wiki?curid=2331631", "title": "Emmanuel Th\u00e9odose de la Tour d'Auvergne, Cardinal de Bouillon", "text": ""}
{"id": "2331640", "revid": "663182", "url": "https://it.wikipedia.org/wiki?curid=2331640", "title": "Armando Ceste", "text": "\u00c8 stato, nei primi anni settanta, tra i fondatori del Collettivo Cinema Militante di Torino.\nBiografia.\nSi avvicina al cinema negli anni sessanta, e nel 1969, dopo alcune esperienze di cinema underground, gira il suo primo cortometraggio dal titolo \"La lezione\", che viene presentato al Festival del Cinema Indipendente Italiano a Torino.\nA partire dalla seconda met\u00e0 degli anni ottanta gira diversi documentari e cortometraggi, alcuni dei quali in collaborazione con l'Archivio audiovisivo del movimento operaio e democratico. Molti dei suoi lavori sono proiettati in anteprima al Festival Giovani di Torino.\nNegli anni novanta lavora come organizzatore culturale. Nel 1996, in Piemonte nasce il Valsusa Filmfest, festival cinematografico sui temi della memoria storica e della difesa dell'ambiente, di cui Ceste \u00e8 uno dei fondatori. Ne diventer\u00e0, in seguito, direttore artistico.\nNel 2000 la casa editrice Ananke pubblica \"Storyboard\", una raccolta di disegni del cineasta torinese.\nNel dicembre 2008 riceve il Premio Set Torino Piemonte - nella sezione Documentario - istituito dalla Film Commission Torino Piemonte con la Fondazione CRT. \nNel 2008 \u00e8 ideatore con Claudio Paletto del progetto di \"concept film collettivo\" Walls and Borders, a lui dedicato.\nNel 2012, tre anni dopo la morte, le copie dei suoi lavori pi\u00f9 importanti sono donate alla Bibliomediateca Mario Gromo, istituendo il fondo Armando Ceste.."}
{"id": "2331645", "revid": "15756", "url": "https://it.wikipedia.org/wiki?curid=2331645", "title": "Nick Gentile", "text": "Biografia.\nI primi anni.\nNicola Gentile nacque il 6 giugno 1885 a Siculiana (provincia di Agrigento), da Antonio Gentile e Maria Zarbo. Nel 1903, all'et\u00e0 di 18 anni emigr\u00f2 clandestinamente a New York, dove ad attenderlo c'erano un gruppo di compaesani mafiosi di Siculiana che agivano tra la Grande Mela e le citt\u00e0 di Kansas City e Philadelphia, che si occupavano di un giro commerciale e paracriminale dedito ad un certo commercio truffaldino di falsi tessuti. Dopo alcune settimane il giovane Gentile si trasfer\u00ec a Philadelphia, dove abitava un suo fratello che faceva parte della locale cosca mafiosa. Due anni dopo, nel 1905, venne affiliato alla Famiglia di Philadelphia. Sostanzialmente Gentile manteneva i rapporti ed i contatti tra le varie famiglie mafiose della nazione, viaggiando da un capo all'altro dell'America.\nGli anni '10.\nNel 1909 torn\u00f2 in Sicilia, nella natia Siculiana, dove rimase fino al 1911, anno in cui torn\u00f2 in America. Gentile torner\u00e0 parecchie volte in Sicilia, non solo per consolidare i suoi contatti mafiosi da un capo all'altro dell'oceano e per curare i suoi affari commerciali, ma anche per tornare a far visita ai suoi parenti e a quelli della moglie, originaria della vicina Raffadali. Torn\u00f2 di nuovo in Sicilia per poche settimane nel 1913. Nel 1915 si trasfer\u00ec a Pittsburgh, nella locale famiglia mafiosa guidata all'epoca dal boss Gregorio Conti, il quale lo nomin\u00f2 capodecina. Il gruppo di Gentile aveva lo scopo ben preciso di difendere dei potenti uomini d'affari siciliani della citt\u00e0, legati al commercio di prodotti tipici, con cui lo stesso Gentile aveva dei forti interessi.\nInfatti proprio in quel periodo Gentile ed uno dei suoi uomini fecero un gran chiasso in citt\u00e0, quando all'interno di un'affollata taverna, davanti a decine di testimoni, assassinarono un malavitoso rivale che si era permesso di accoltellare un importante imprenditore sotto la sua protezione, un certo Salvatore Catanzaro, soprannominato \"il re delle banane di Pittsburgh\", originario di Termini Imerese (Palermo). Nelle settimane che seguirono Gentile ed i suoi fedelissimi, con omicidi rapidi e chirurgici, si sbarazzarono dei complici e del resto della banda dell'uomo ucciso. Quest'episodio fece aumentare il potere, il rispetto e la considerazione di Gentile e dei suoi fedelissimi all'interno della mafia di Pittsburgh e dell'intera malavita locale. Verso la fine degli anni dieci venne promosso a consigliere della Famiglia di Pittsburgh.\nNel 1919, durante un suo breve soggiorno a Siculiana, lo and\u00f2 a trovare Joseph Lonardo, capomafia di Cleveland ed anche lui in quei giorni soggiornante in Sicilia, nella natia Licata. I due parlarono dell'imminente inizio del proibizionismo, e Lonardo propose di unirsi a lui nel racket del contrabbando di alcool a Cleveland e in tutto lo stato dell'Ohio. Sempre in quei giorni Gentile forn\u00ec l'appoggio elettorale all'onorevole Luigi Gallo, figlio dell'ex ministro Nicol\u00f2 e figlioccio di Giolitti, in contrapposizione alla famiglia mafiosa di Favara, che invece sosteneva Giovanni Miccich\u00e8.\nGli anni '20 e l'inizio del proibizionismo.\nAll'inizio degli anni venti Gentile fu il capo dei cartelli criminali del contrabbando di alcolici, delle famiglie mafiose di Kansas City, Cleveland e Pittsburgh. Sempre in quel periodo i rapporti tra Lonardo e Gentile si guastano, e Lonardo ordina l'omicidio di Gentile, ma quest'ultimo scampa all'agguato. Gentile si alle\u00f2 con Umberto Valenti e Salvatore Mauro, esponenti di spicco della Famiglia Morello di New York, mentre Lonardo si alle\u00f2 con la famiglia di Salvatore D'Aquila. Proprio in quel periodo Mauro e Valenti si battevano contro Masseria per il controllo della famiglia, e tra il 1921 e il 1922 sia Mauro che Valenti furono assassinati dagli uomini di Joe Masseria, che divenne cos\u00ec il capo della famiglia. Per dirimere la controversia con Lonardo, Gentile fu aggregato alla Famiglia Masseria, diventandone uno dei membri di spicco.\nIl ruolo di mediatore e la guerra castellammarese.\nNel 1925/26 Gentile torn\u00f2 per un breve periodo in Sicilia. Torn\u00f2 nuovamente in Sicilia nel 1927, restandovi per quasi tre anni, fino al 1930. Al suo ritorno a New York era scoppiata la famosa guerra castellammarese tra Salvatore Maranzano e Joe Masseria. Grazie alle sue riconosciute doti di mediatore, Masseria lo incaric\u00f2 di negoziare la pace con Maranzano ed i castellammaresi. Per qualche settimana si raggiunse una tregua, ma subito dopo la faida riscoppi\u00f2 pi\u00f9 sanguinosa che mai. Gentile consolid\u00f2 i suoi rapporti con Lucky Luciano, e con questi e con altri boss emergenti organizzarono gli omicidi di Masseria prima e Maranzano poi, mettendo cos\u00ec fine alla guerra.\nDal 1931 al 1937.\nLuciano divenne il capo della famiglia Masseria, e Gentile divenne uno dei suoi pi\u00f9 stretti collaboratori, gestendo il gioco d'azzardo ed altri lucrosi racket. Tra Gentile e il vicecapo della Famiglia Luciano, Vito Genovese, non correva buon sangue, e sorsero alcune incomprensioni tra i due. Cos\u00ec nel 1935, grazie ai suoi stretti legami con Vincent Mangano, capo della famiglia Mangano, e con alcuni dei suoi leader come Joe Biondo ed Albert Anastasia, suoi vecchi amici, si decise di aggregarlo in questa famiglia. Mangano gli raccomand\u00f2 di non scontrarsi assolutamente con Genovese per non fare scoppiare una nuova guerra.\nNel 1937, in societ\u00e0 con il suo boss Vincent Mangano, Joe Biondo, suo genero Charles La Gaipa detto \"nasone\" nativo di Porto Empedocle ed altri importanti mafiosi, fu incaricato di organizzare alcuni gruppi di mafiosi per un grosso traffico di eroina. Gentile quindi si rec\u00f2 prima in Texas e poi a New Orleans, citt\u00e0 dove pochi mesi dopo fu arrestato dagli agenti del Federal Bureau of Narcotics con importanti documenti ed una lista di complici in tasca. Dopo aver pagato una cauzione di 18.000 dollari, anzich\u00e9 aspettare il processo decise di lasciare l'America e rifugiarsi in Sicilia.\nIl ritorno in Sicilia.\nAl suo ritorno in Sicilia, Gentile divenne uno dei pi\u00f9 potenti boss della famiglia di Siculiana e di tutto l'Agrigentino, con stretti legami con boss del calibro di Giuseppe Settecasi. Ebbe dei buoni rapporti con il locale podest\u00e0 di Agrigento. Durante gli anni della guerra si stabil\u00ec a Palermo, dove apr\u00ec un negozio di tessuti al civico 268 di via Roma, vicino a piazza San Domenico; il negozio era un punto d'appoggio pulito per continuare i suoi traffici di stupefacenti verso l'America con il gruppo guidato da Luciano, Mangano e Biondo.\nDopo il 1943 sar\u00e0 chiamato dal capitano statunitense Monroe per collaborare nell'amministrazione del territorio agrigentino, sull'esempio di tanti altri boss locali eletti a consiglieri degli ufficiali statunitensi e a sindaci. Grazie al suo sostegno in quei mesi, gli alleati assegnarono a Vincenzo Di Carlo, capomafia di Raffadali, il ruolo di responsabile dell'ufficio per la requisizione dei cereali e degli alimenti di prima necessit\u00e0. In quel periodo Gentile era un boss con amicizie e interessi integrati con l'allora sistema politico-mafioso.\nInizialmente Gentile sostenne il separatismo assieme agli altri boss mafiosi. Don Calogero Vizzini lo andava a trovare giornalmente nel suo negozio di tessuti assieme ad altri mafiosi, e pi\u00f9 di una volta lo and\u00f2 a trovare anche Finocchiaro Aprile. Gli altri capimafia riferivano a Gentile dei contatti con esponenti dell'esercito americano, i quali avevano promesso tutto il loro appoggio per il movimento separatista e per l'annessione della Sicilia alla confederazione degli Stati Uniti. Il tenente americano Max Brod dei servizi speciali lo preg\u00f2 di adoperarsi per appoggiare la monarchia. Brod chiese a Gentile se poteva cercare l'appoggio di Pietro Di Giunta, suo grande amico e proprio in quel periodo nominato Gran Maestro della massoneria italiana. Brod fece avere un'udienza a Roma dal re Umberto. Tuttavia la sconfitta della monarchia non scalf\u00ec minimamente il ruolo di \"capo elettore\" del boss siculianese.\nNel frattempo, nel 1946, il suo socio e amico Lucky Luciano fu espulso dagli Stati Uniti e rispedito in Italia. Secondo le autorit\u00e0 italiane ed americane Gentile, Luciano, Rosario Mancino, Pietro Dav\u00ec e Frank Coppola sarebbero gli organizzatori del grosso traffico di droga verso l'America. Uno dei figli di Gentile si era sposato con la figlia di Pietro Dav\u00ec, uno dei capi del traffico di stupefacenti e del contrabbando di sigarette degli anni '50. Nel 1949 Gentile e Luciano incontrarono segretamente Joe Biondo a New York. Biondo in quel periodo era il supervisore del traffico di eroina per conto della Famiglia Mangano.\nNel 1951 per circa 40 giorni gir\u00f2 tutta la provincia di Agrigento per appoggiare a livello elettorale Giuseppe La Loggia. Da vecchio \"uomo d'onore\" intendeva cos\u00ec saldare un antico debito di riconoscenza, ovvero una vecchia testimonianza resa a suo favore, fatta decenni prima dal commendatore Altieri, podest\u00e0 e poi sindaco di Agrigento, nonch\u00e9 suocero del fratello di Giuseppe La Loggia, Vincenzo. Nel 1958 le autorit\u00e0 americane intercettarono a New York una lettera di Gentile indirizzata a Joe Biondo.\nGli ultimi anni.\nAll'inizio degli anni sessanta un rapporto dei carabinieri invitava i comandi della Sicilia di Agrigento e Caltanissetta \"ad esercitare cauta e costante vigilanza sull'eventuale attivit\u00e0 di Giuseppe Genco Russo e Nicola Gentile, specie in vista delle prossime competizioni elettorali\". Sempre in quel periodo Gentile si incontrava con Lucky Luciano a \"La Giara\", un famoso locale di Taormina, assieme a Rosario Vitaliti, altro boss e compare di Luciano rientrato in Sicilia dopo essere stato espulso dagli Stati Uniti, ed indicato allora come autore di estorsioni a imprenditori terrieri nella natia Giardini Naxos e nei comuni vicini.\n\u00c8 autore del libro \"Vita di Capomafia\", pubblicato nel 1963 (prefazione di Felice Chilanti. - Roma: Editori Riuniti. - 173 p.)\nAgli atti del processo \"Pietro Torretta + 120\" risultava che agli inizi degli anni sessanta Gentile aveva ottenuto a Palermo un appartamento in maniera irregolare, grazie a Salvo Lima e con l'interessamento di Vito Ciancimino. Nel 1965 il nome di Gentile verr\u00e0 inserito dalla guardia di finanza in una aggiornata lista dei 27 maggiori trafficanti di stupefacenti tra Sicilia e Stati Uniti. Un documento dell'FBI degli anni '50 indicava Gentile come uno dei principali trafficanti di eroina negli Stati Uniti, specificando che occasionalmente visitava Roma, dove risiedevano alcuni boss mafiosi responsabili del traffico di droga, come Lucky Luciano e Frank Coppola. Gentile ufficialmente risultava residente ancora in America, nelle citt\u00e0 di New York, Pittsburgh, Detroit, New Orleans, e Houston. Il suo primo arresto in America risaliva al 1915, per aggressione, omicidio ed estorsione.\nNicola Gentile mor\u00ec di cause naturali il 6 novembre del 1966 all'et\u00e0 di 81 anni.\nMafiosi associati.\nGentile a partire dagli anni 40 aveva rapporti di affari e di alleanza nel traffico di eroina con i seguenti mafiosi:"}
{"id": "2331647", "revid": "22229", "url": "https://it.wikipedia.org/wiki?curid=2331647", "title": "Repubblica di Rhodesia", "text": ""}
{"id": "2331648", "revid": "767487", "url": "https://it.wikipedia.org/wiki?curid=2331648", "title": "Nyasaland", "text": "Il Nyasaland fu un protettorato britannico corrispondente all'odierno Malawi.\nStoria.\nFu costituito formalmente nel 1907 dal precedente Protettorato Britannico dell'Africa Centrale, e mantenuto fino all'indipendenza del Malawi nel 1964. La storia del Nyasaland fu segnata da forti tensioni fra l'\u00e9lite indipendentista africana (che nel 1944 conflu\u00ec nel movimento politico del Nyasaland African Congress, NAC) e l'amministrazione coloniale.\nNel 1953 il Nyasaland entr\u00f2 a fare parte della Federazione della Rhodesia e del Nyasaland, che si sciolse nel 1963.\nNel 1964 il Nyasaland divenne indipendente col nome di Malawi, rimanendo fino al 1966 una monarchia con a capo la regina Elisabetta II del Regno Unito. Nel 1966 il Malawi divenne una repubblica."}
{"id": "2331662", "revid": "101175", "url": "https://it.wikipedia.org/wiki?curid=2331662", "title": "Gresini Honda", "text": ""}
{"id": "2331663", "revid": "486946", "url": "https://it.wikipedia.org/wiki?curid=2331663", "title": "Trotula de Ruggero", "text": ""}
{"id": "2331665", "revid": "122953133", "url": "https://it.wikipedia.org/wiki?curid=2331665", "title": "La convenzione", "text": "La convenzione \u00e8 una compilation dei cantautori italiani Franco Battiato e Juri Camisasca e del gruppo musicale italiano Osage Tribe, pubblicata nel 2002 dalle etichette D'Autore e Azzurra Music.\nIl disco.\nLa raccolta non fornisce informazioni dettagliate sui pezzi inclusi, che per\u00f2 risultano tutti differenti rispetto alle uscite originali su vinile, presentando un nuovo missaggio, caratterizzato da un bilanciamento degli strumenti sensibilmente diverso e da sezioni inedite reintegrate nei brani.\nI pezzi di Battiato appartengono al suo repertorio dei primi anni settanta, il cosiddetto \"periodo sperimentale\", e non erano mai stati pubblicati su CD. Anche le canzoni \"La musica muore\" e \"Himalaya\" di Juri Camisasca sono qui pubblicate per la prima volta su supporto digitale.\n\"La convenzione\" presenta una parte aggiuntiva in cui Battiato canta sottovoce \u00ab\"Centinaia di anni fa l'uomo viveva sulla Terra tra grattacieli e autostrade sopra il mare\"\u00bb. Il cantato di questa sezione \u00e8 inedito, mentre la parte strumentale su cui \u00e8 stato inserito, era gi\u00e0 presente nella versione inclusa sul 45 giri promozionale con etichetta arancione pubblicato all'epoca. \"Paranoia\" ha una coda estesa, in cui l'assolo di chitarra sovrasta le urla isteriche di Battiato che caratterizzavano il finale della versione originale.\n\"La musica muore\" ha un inizio leggermente pi\u00f9 lungo, con l'aggiunta di alcuni colpi di batteria, ma in compenso la dissolvenza sul finale \u00e8 anticipata rispetto all'edizione su vinile, che dura quindi qualche secondo in pi\u00f9. \"Himalaya\" \u00e8 il brano della raccolta che ha avuto le modifiche pi\u00f9 drastiche: nel missaggio \u00e8 stato messo in secondo piano il coro femminile e sono state completamente eliminate le trombe; la coda finale \u00e8 stata poi estesa di oltre un minuto. Anche \"Crazy Horse\" ha una coda finale pi\u00f9 lunga di qualche secondo.\nSono completamente inedite \"Stranizza d'amuri\", provino datato 1975 (anche se alcuni la ritengono una registrazione del 1977) di un pezzo poi inserito nell'album \"L'era del cinghiale bianco\" del 1979, e una versione de \"La convenzione\" con una nuova base musicale registrata nel 1997.\nI brani restanti, provenienti dall'album \"La finestra dentro\", presentano solo differenze nel missaggio; in particolare la voce di Camisasca risulta molto pi\u00f9 riverberata. Nel brano \"Il regno dell'Eden\", che in origine non era diviso, \u00e8 stata aggiunta una dissolvenza per separare le due parti. All'inizio della seconda parte, inoltre, \u00e8 stata rimossa dal missaggio la chitarra.\nL'album \u00e8 stato pubblicato dalle etichette discografiche D'Autore e Azzurra Music in formato CD e da Azzurra Music in collaborazione con Radio Capital in musicassetta. \u00c8 stato poi ristampato numerose volte nel corso degli anni da Azzurra Music in formato CD."}
{"id": "2331667", "revid": "4175", "url": "https://it.wikipedia.org/wiki?curid=2331667", "title": "Richmond Tigers", "text": ""}
{"id": "2331669", "revid": "456279", "url": "https://it.wikipedia.org/wiki?curid=2331669", "title": "The Pirate Bay", "text": "The Pirate Bay (TPB) \u00e8 un sito di file sharing basato sul protocollo di condivisione BitTorrent. \u00c8 nato in Svezia ed \u00e8 stato creato da Gottfrid Svartholm, Fredrik Neij e Peter Sunde.\nThe Pirate Bay si autodefinisce come \u00abIl sito BitTorrent pi\u00f9 resistente al mondo\u00bb (a partire dal 2012, \"Il pi\u00f9 resistente della galassia...\") ed \u00e8 attualmente classificato come il 75\u00b0 sito pi\u00f9 visitato al mondo e il 13\u00b0 in Svezia secondo Alexa Internet, ha pi\u00f9 di 5 milioni di utenti registrati e, al 2011, ospita pi\u00f9 di 3,5 milioni di file torrent. Secondo il \"Los Angeles Times\", The Pirate Bay \u00e8 il pi\u00f9 grande mediatore al mondo di download illegali e \"il membro pi\u00f9 visibile di un crescente movimento internazionale anti-copyright o pro pirateria\". Il sito non \u00e8 stato accessibile dal 9 dicembre 2014 a causa del sequestro dei server da parte della polizia svedese. In quella data, sul sito \u00e8 comparso un contatore che segnava come data di ritorno online il primo febbraio 2015; il primo febbraio, come preannunciato, il sito torna online.\nCaratteristiche del sito web.\nThe Pirate Bay permette agli utenti di cercare i link magnet, (utilizzati per fare riferimento a risorse disponibili per il download via peer-to-peer) che, quando vengono aperti in un client BitTorrent, cominciano a scaricare il contenuto desiderato. (In origine, The Pirate Bay permise agli utenti di scaricare file BitTorrent (torrent), che sono piccoli file che contengono i metadata necessari per scaricare i file da altri utenti). I torrent sono organizzati in categorie: \"Audio\", \"Video\", \"Applicazioni\", \"Giochi\", \"Porno\" e \"Altro\". Normalmente la categoria \"Porno\" \u00e8 visibile solo per gli utenti registrati e gli utenti loggati che selezionano l'opzione \"mostra torrent pornografici\" nella pagina delle loro impostazioni. Tuttavia al momento non \u00e8 necessario con una soluzione, consentendo agli utenti non registrati di cercare il contenuto, ma non navigarci. La registrazione richiede un indirizzo email ed \u00e8 gratuita; gli utenti registrati possono caricare i propri torrent e commentare sui torrent.\nStoria.\nNascita - 2003.\nInizialmente fondato nel novembre 2003 dall'organizzazione anti-copyright svedese Piratbyr\u00e5n (Il Partito Pirata), The Pirate Bay \u00e8 stato gestito come un'organizzazione separata dall'ottobre 2004. The Pirate Bay fu gestito prima da Gottfrid Svartholm e Fredrik Neij, che sono conosciuti con i loro nickname \"anakata\" e \"TiAMO\", rispettivamente. Sono stati entrambi accusati di \"aiutare a rendere disponibili contenuti protetti da copyright\" dalla Motion Picture Association of America. Il 31 maggio 2006, i server del sito web a Stoccolma furono perquisiti e portati via dalla polizia svedese, causando tre giorni di inattivit\u00e0. The Pirate Bay \u00e8 stato coinvolto in una serie di cause, sia come querelante che come imputato. Il 17 aprile 2009, Peter Sunde, Fredrik Neij, Gottfrid Svartholm e Carl Lundstr\u00f6m furono giudicati colpevoli di assistenza alla violazione del copyright e condannati ad un anno di reclusione e al pagamento di una multa di 32 milioni di corone svedesi (circa 4.200.000 dollari; 2.800.000 sterline; o 3.100.000 Euro), dopo un processo di 9 giorni. Gli imputati presentarono ricorso contro il verdetto e il giudice fu accusato di parzialit\u00e0. Il 26 novembre 2010, la corte d'appello conferm\u00f2 il verdetto, diminuendo le pene detentive originali, ma aumentando la multa a 46 milioni di corone svedesi. Il 17 maggio 2010, a causa di un'ingiunzione contro il loro fornitore di banda, il sito fu messo offline. L'accesso al sito fu successivamente ripristinato con messaggio che prendeva in giro l'ingiunzione sulla loro pagina principale. Il 23 giugno 2010 il gruppo del Partito Pirata si sciolse a causa della morte di Ibi Kopimi Botani, un membro di spicco e cofondatore del gruppo. Sebbene sia stato inizialmente riportato che il sito opera sotto gli auspici della Chiesa missionaria del copimismo, Isak Gerson, fondatore della chiesa, ha negato ogni rapporto tra le due organizzazioni.\nProcesso a The Pirate Bay 2006.\nIl 17 aprile 2009 i quattro responsabili di Pirate Bay sono stati condannati a un anno di prigione per complicit\u00e0 nella violazione di diritti d'autore. Lo ha reso noto un tribunale di Stoccolma. \"Il tribunale di Stoccolma ha oggi condannato le quattro persone che erano processate per complicit\u00e0 in violazione della legge sul diritto d'autore. Il tribunale ha deciso di condannare ciascuno di loro ad un anno di carcere\", precisa la corte in un comunicato. Il tribunale ha condannato Fredrik Neij, 30 anni, Gottfrid Svartholm, 24 anni e Peter Sunde, 30 anni, fondatori di Pirate Bay, e Carl Lundstr\u00f6m, 48 anni, accusato di avere investito nel sito. I quattro sono stati condannati anche a versare 32 milioni di corone (2,7 milioni di euro) di danni e interessi all'industria discografica, cinematografica e dei videogiochi, che reclamavano 117 milioni di corone a titolo di mancati guadagni.\nLa condanna \u00e8 stata conforme alle richieste del procuratore che aveva pronunciato la sua requisitoria il 2 marzo 2009. Il processo, durato tre settimane, \u00e8 considerato come uno dei pi\u00f9 importanti contro la pirateria informatica. I legali dei quattro imputati sono ricorsi in appello. Pochi giorni dopo la sentenza, l'emittente radiofonica Sveriges Radio ha rivelato che il giudice Tomas Norstr\u00f6m era affiliato a diverse associazioni pro-\"copyright\", tra le quali una a cui appartengono i legali dei titolari di \"copyright\" che erano parte attrice nel processo contro The Pirate Bay. La sentenza di appello emessa il 26 novembre 2010 ha confermato il verdetto, diminuendo per\u00f2 la pena carceraria (dieci mesi per Neij, otto per Sunde e quattro per Lundstr\u00f6m), sebbene la pena pecuniaria sia aumentata a 46 milioni di corone.\nIl 1\u00ba febbraio 2012 la Suprema Corte svedese ha respinto l'ultima richiesta di appello, ingiungendo al sito di spostarsi dal dominio thepiratebay.org a quello svedese thepiratebay.se, in modo da riportare il sito sotto la giurisdizione svedese e prevenire un eventuale intervento delle autorit\u00e0 statunitensi.\nIncursione della polizia del 2014.\nIl 10 dicembre 2014 avviene una nuova incursione della polizia che ne confisca i server e costringe The Pirate Bay ad alcuni mesi di stop.\n2017 ad oggi.\nIl 14 giugno 2017 a seguito dell'ingiunzione della fondazione olandese Stichting Brein nei confronti di Ziggo e XS4ALL di bloccare i domini e gli indirizzi ip di The Pirate Bay, Corte dell'Unione Europea emette una sentenza che stabilisce che: \"la fornitura e la gestione di una piattaforma di condivisione online di opere protette quale \u00e8 The Pirate Bay, possono costituire una violazione del diritto d'autore anche se le opere sono messe online da utenti della piattaforma di condivisione\". Ad oggi il sito \u00e8 ancora attivo.\nBlocchi del sito.\nLa mattina del 24 agosto 2009, per ordine della corte svedese, il sito \u00e8 stato disconnesso. Tuttavia la sera dello stesso giorno il sito \u00e8 tornato nuovamente online.\nIn seguito il sito (che era ospitato da un provider tedesco) \u00e8 stato reso inaccessibile in tutto il mondo, anche se secondo gli osservatori non sarebbe rimasto offline per molto tempo. Infatti, dopo solo venti ore il sito \u00e8 tornato online, grazie alla banda fornita dal Partito Pirata che diventa il suo ISP.\nIl 12 settembre 2012, dopo essere stato estradato dalla Cambogia per la Svezia, il cofondatore Gottfrid Svartholm viene arrestato. Lo stesso giorno Google decide di togliere dalla funzione Instant i risultati di ricerche che riconducono a Pirate Bay.\nIl 30 aprile 2013 il sito si \u00e8 spostato sul dominio di primo livello .sx.\nIl 10 dicembre 2013 il sito si \u00e8 spostato sul dominio di primo livello .ac.\nIl 12 dicembre 2013 il sito si \u00e8 spostato sul dominio di primo livello .pe.\nIl 18 dicembre 2013 il sito si \u00e8 spostato sul dominio di primo livello .gy.\nIl 19 dicembre 2013 il sito si \u00e8 spostato nuovamente sul dominio di primo livello .se (\"www.thepiratebay.se\").\nIl 9 dicembre 2014 i server del sito sono stati requisiti dalla polizia svedese.\nIl 1\u00ba febbraio 2015 il sito \u00e8 stato riaperto, utilizzando copie di backup del precedente sito.\nIl 2 febbraio 2015 il sito si \u00e8 spostato sul dominio di primo livello .ac (https://web.archive.org/web/20131211023225/http://thepiratebay.ac/).\nAl 22 maggio 2015 i domini su cui si appoggia Pirate Bay sono:\nBlocco del portale in Italia.\nIl 10 agosto 2008 \"The Pirate Bay\" ha annunciato che i provider italiani hanno bloccato l'accesso al sito su ordine del sostituto procuratore di Bergamo Mancusi; il sito ha prontamente costruito un nuovo dominio al fine di ristabilire la raggiungibilit\u00e0 da parte degli utenti italiani. Il 24 settembre 2008 il Tribunale di Bergamo ha accolto il ricorso degli avvocati di The Pirate Bay Giovanni Battista Gallus e Francesco Paolo Micozzi e revocato il provvedimento di sequestro preventivo. The Pirate Bay non \u00e8 pi\u00f9 accessibile direttamente dall'Italia, utilizzando l'indirizzo principale, dal 10 febbraio 2010. Il Tribunale del Riesame di Bergamo ha revisionato il provvedimento di sequestro dell'agosto 2008.\nTale iniziativa giudiziaria ha suscitato molti dubbi da parte di esperti di Internet come Marco Calamari e avvocati come Daniele Minotti che in generale ravvisano nel provvedimento un'incompetenza territoriale della magistratura italiana nell'iscrivere nel registro degli indagati di un tribunale italiano quattro cittadini svedesi, residenti all'estero, che non hanno mai messo piede in Italia e che non hanno n\u00e9 server n\u00e9 domini n\u00e9 connettivit\u00e0 sul territorio italiano: sostengono quindi, ai sensi degli accordi di Diritto Internazionale che se deve esserci un processo questo deve svolgersi in Svezia secondo le leggi svedesi e da parte di tribunali svedesi, e non in Italia secondo leggi italiane. Inoltre, il provvedimento di blocco utilizzerebbe un'infrastruttura creata ad hoc solo per oscurare siti di pedopornografia e non di violazione di copyright e che, in ogni caso, proprio la legge sul commercio elettronico citata dal PM Mancusi nel provvedimento di sequestro prevederebbe esplicitamente l'impunibilit\u00e0 dell'intermediario (hosting o service provider).\nL'8 febbraio 2010, il Nucleo polizia tributaria della Guardia di Finanza di Bergamo inizi\u00f2 l'esecuzione delle notifiche per l'oscuramento del sito agli Internet provider italiani, che dovevano inibire gli accessi dall'Italia.\nIl 18 ottobre 2013, ancora il Nucleo polizia tributaria della Guardia di Finanza di Bergamo inizi\u00f2 l'esecuzione delle operazioni per l'oscuramento del portale, dopo le numerose pressione della FIMI. L'accesso \u00e8 stato inibito filtrando tutto il blocco di ip 194.71.107.0/24 e non solo il dominio.\nGli accessi restano comunque possibili utilizzando PirateBrowser, il browser ufficiale rilasciato da \"The Pirate Bay\" e basato su Firefox e TOR, oppure utilizzando un servizio DNS come Google Public DNS o OpenDNS.\nPRQ Hosting.\nThe Pirate Bay fu ospitato per diversi anni da PRQ, una societ\u00e0 con sede in Svezia, di propriet\u00e0 dei creatori di TPB Gottfrid Svartholm e Fredrik Neij. Di PRQ si dice che fornisce \"un servizio di hosting altamente sicuro, dove nessuna domanda viene chiesta ai suoi clienti.\" Serious Tubes Networks sta attualmente fornendo la connettivit\u00e0 di rete a The Pirate Bay.\nProgetti.\nSealand.\nNel 2006 i componenti di \"The Pirate Bay\" avevano annunciato di avere l'intenzione di comprare il principato di Sealand, messo in vendita dal proprietario, per poterne fare un baluardo del p2p libero e legale ma l'anno successivo hanno dovuto rinunciare all'acquisto e ora sono in cerca di un luogo alternativo.\nSteal This film.\n\"Steal This Film\", (in italiano \"Ruba questo film\") \u00e8 il titolo del documentario prodotto da \"The Pirate Bay\" contro la propriet\u00e0 intellettuale e in opposizione alla campagna antipirateria presente al cinema e nei DVD originali. Il film \u00e8 scaricabile liberamente dal sito di \"The Pirate Bay\". Vi \u00e8 una versione nella sola lingua inglese, ma nel sito sono disponibili versioni non ufficiali del documentario sottotitolate in italiano.\nPlayable.\nNel maggio 2007 \"The Pirate Bay\" ha annunciato di voler creare un portale, di nome \"Playable\", dove si potr\u00e0 scaricare liberamente opere protette da diritto d'autore, a un prezzo mensile scelto liberamente dall'utente.\nThe Video Bay.\n\"The Video Bay\" \u00e8 il nuovo portale in fase di creazione da parte di \"The Pirate Bay\" in alternativa a \"YouTube\" sulla pubblicazione di video, dove la rimozione dei video sar\u00e0 decisa dagli iscritti al sito e per cui non baster\u00e0 una sola denuncia. Questo nuovo sistema si mette in linea con la filosofia di libert\u00e0 e diffusione libera della cultura di \"The Pirate Bay\".\nSecure P2P.\nL'8 novembre 2007 \"The Pirate Bay\" ha annunciato il nuovo progetto \"Secure P2P\", ossia un nuovo protocollo da sviluppare a partire da \"Bit torrent\", dando particolare attenzione alle problematiche di sicurezza. Il protocollo si prevedeva completato entro la fine del 2008.\nBayWords.\n\"BayWords\" \u00e8 il sito de \"La Baia\" in cui un utente pu\u00f2 creare un suo blog per esprimere le sue opinioni le quali non verranno censurate in nome della libert\u00e0 d'espressione, a patto che non infrangano le leggi svedesi. \u00c8 basato su WordPress e verr\u00e0 finanziato con dei \"banner\" pubblicitari. Attualmente i blog dal punto di vista della personalizzazione sono ancora a un livello grezzo.\nPhysible.\nNel gennaio 2012 ha annunciato la nascita della categoria \"Physible\" per i file contenenti la descrizione di oggetti tridimensionali da stampare con le stampanti 3D.\nPirate Browser.\nA fine 2013 annunciano lo sviluppo di un browser basato sul protocollo Bittorrent e di una rete P2P a cui si collegher\u00e0 per evitare i blocchi effettuati dai governi di molti paesi.\nControversie.\nIl 15 Settembre 2017 un gruppo di sviluppatori scopr\u00ec tra il codice delle pagine del sito un miner silenzioso, il cui scopo era quello di utilizzare la potenza di calcolo delle CPU dei visitatori per generare la crittovaluta \"Monero\", innescando lamenti e sfiducia da parte degli utenti.\nTale miner portava per tutta la durata di permanenza del sito web ad un aumento del 100% della CPU, andando non solo ad aumentare il consumo energetico, ma anche il calore. Secondo gli admins di ThePirateBay, il miner \u00e8 stato testato nel sito web come nuova forma di monetizzazione per circa 24 ore, per poi essere prontamente rimosso.\nDonazioni.\nThe Pirate Bay accetta donazioni tramite Bitcoin (codice \"1KeBs4HBQzkdHC2ou3gpyGHqcL7aKzwTve\") e Litecoin (codice \"LiYp3Dg11N5BgV8qKW42ubSZXFmjDByjoV\")."}
{"id": "2331670", "revid": "287204", "url": "https://it.wikipedia.org/wiki?curid=2331670", "title": "Dusan Makavejev", "text": ""}
{"id": "2331671", "revid": "363629", "url": "https://it.wikipedia.org/wiki?curid=2331671", "title": "Medaglia Brownlow AFL", "text": "Il trofeo Chas Brownlow (Chas Brownlow Trophy in inglese) - meglio conosciuto come la medaglia Brownlow (Brownlow Medal) - , viene assegnato \"migliore in campo e pi\u00f9 corretto\" (best and fairest) giocatore del campionato della Australian Football League (AFL) durante la stagione regolare (cio\u00e8 ad esclusione dei play off) come risultato dai voti assegnati dagli arbitri al termine di ogni partita.\n\u00c8 il premio pi\u00f9 prestigioso per i giocatori della AFL ed \u00e8 considerato il pi\u00f9 alto riconoscimento individuale nel football australiano.\nLa medaglia \u00e8 stata assegnata per la prima volta dalla lega di football australiano del Victoria (VFL) nel 1924. Porta il nome di Charles Brownlow, prima giocatore poi segretario di Geelong dal 1885 al 1923 ed inoltre presidente della VFL (1918-1919), morto nel gennaio del 1924 dopo una lunga malattia.\nAnche se il premio \u00e8 generalmente chiamato \"migliore in campo e pi\u00f9 corretto\" , il criterio di voto, come precisato dalla nomina \u00e8 \"pi\u00f9 corretto e migliore in campo\" , ponendo quindi l'enfasi sulla sportivit\u00e0 e sul gioco corretto (ci\u00f2 si riflette nella decisione di far assegnare ai direttori di gara i voti per il premio.\nProcedura di voto.\nSecondo le regole attuali, i tre direttori di gara in campo (esclusi quindi gli assistenti di linea e gli arbitri di porta) si riuniscono dopo ogni partita ed assegnano ai tre giocatori che ritengono siano stati i pi\u00f9 corretti e migliori in campo 3 voti, 2 voti e 1 voto rispettivamente. In passato ci sono state differenti procedure di voto: fino agli anni '30 i voti erano assegnati dalla stampa, nel 1976 e nel 1977, i primi due anni dopo l'introduzione del secondo arbitro di campo, entrambi i direttori di gara hanno assegnato individualmente i voti. &lt;br&gt; La medaglia viene assegnata al giocatore o ai giocatori con il maggior numero di voti raccolti durante la stagione regolare; in caso di parit\u00e0 in passato venivano prese in considerazione altre statistiche individuali, come il numero di gare disputate, ma dal 1982, vengono assegnate medaglie ex aequo. Nel 1986 si \u00e8 deciso di assegnare retrospettivamente le medaglie a chi in passato ottenne lo stesso numero di voti del vincitore.\nI giocatori che sono stati squalificati per una o pi\u00f9 gare durante la stagione non possono ricevere il premio, anche se hanno raccolto il maggior numero di voti, come accaduto nel 1996 a Corey McKernan (North Melbourne) e nel 1997 a Chris Grant (Western Bulldogs).&lt;BR&gt;\nIl conteggio dei voti \u00e8 circondato da importanti misure di sicurezza e dalla segretezza sull'attuale conteggio. Non appena gli arbitri hanno deciso i tre giocatori a cui assegnare i punti, la scheda sulla quale hanno votato viene portata nella sede della lega e non viene aperta fino al giorno della premiazione. Nessuno a meno dei tre arbitri conosce esattamente chi ha ottenuto i voti e quanti. Poich\u00e9 arbitri differenti votano partite differenti, nessuno pu\u00f2 essere sicuro di chi otterr\u00e0 pi\u00f9 voti alla fine della stagione. Diversamente della maggior parte delle cerimonie di premiazione, i vincitori non sono noti in anticipo e le schede vengono aperte in diretta dal premiante (solitamente il presidente della AFL) di fronte a tutti i giocatori invitati in una serata di gala. Il conteggio viene effettuato in diretta per alimentare la tensione ed intrattenere pubblico ed addetti ai lavori.\nElenco dei Vincitori.\nLa medaglia non \u00e8 stata assegnata fra il 1942 e il 1945 per via del secondo conflitto mondiale"}
{"id": "2331677", "revid": "30610", "url": "https://it.wikipedia.org/wiki?curid=2331677", "title": "Nicola Gentile", "text": ""}
{"id": "2331680", "revid": "37401", "url": "https://it.wikipedia.org/wiki?curid=2331680", "title": "Vashti Bunyan", "text": "Dopo la pubblicazione del primo LP, \"Just Another Diamond Day\" (1970), la Bunyan \u00e8 scomparsa dalla scena musicale. Un certo interesse nei suoi confronti \u00e8 risorto a partire dal 2000. Nel 2005 \u00e8 tornata ad incidere (\"Lookaftering\").\nBiografia.\nLe origini e gli anni sessanta.\nJennifer Vashti Bunyan nasce da John e Helen Bunyan a Newcastle upon Tyne. Per quanto si sia detto spesso che discendesse dall'autore del \"Pilgrim's Progress\" John Bunyan, lei stessa ha smentito questa voce.\nNei primi anni sessanta studia alla Ruskin, scuola di pittura dell'Universit\u00e0 di Oxford. Ne viene espulsa, perch\u00e9 dedica troppo poco tempo a dipingere e assai di pi\u00f9 a suonare e cantare. A 18 anni si trasferisce a New York e scopre la musica di Bob Dylan (\"The Freewheelin' Bob Dylan\" in particolare) e decide di diventare essa stessa una musicista a tempo pieno. Ritorna a Londra, attraverso l'agente di teatro Monte Mackay, fa la conoscenza del manager degli Stones, Andrew Loog Oldham, che vede in lei una singolare versione inglese delle varie Juliette Gr\u00e9co, Marie Lafor\u00eat e Fran\u00e7oise Hardy. Nel 1965, con la direzione di quest'ultimo, nasce per la Decca il primo singolo, \"Some Things Just Stick in Your Mind\", una canzone di Jagger e Richards che verr\u00e0 pubblicata solo in \"Metamorphosis\". Il singolo esce a nome di Vashti e il lato B presenta un pezzo della stessa Bunyan, \"I Want to Be Alone\".\nTanto il singolo che la successiva \"Train Song\", pubblicati dalla Columbia inglese nel maggio del 1966 e prodotti da Peter Snell, ebbero scarsa risonanza. L'unica sua altra performance ad essere pubblicata in questo periodo fu un intervento in \"The Coldest Night of the Year\", con i Twice as Much (il pezzo fu poi inserito nel loro secondo ed ultimo album,\"That's All\", pubblicato dalla Immediate Records, etichetta di Oldham, nel 1968).\nDopo aver registrato qualche altro pezzo per la Immediate Records, senza per\u00f2 pubblicare alcunch\u00e9, e dopo una breve apparizione in \"Tonite Let's All Make Love in London\", documentario del 1967 che la ritrae mentre interpreta la sua \"Winter Is Blue\" (pubblicata poi nell'album che raccoglie la colonna sonora del film stesso: \"Tonite Lets All Make Love in London\"), Vashti decide di intraprendere un viaggio, in compagnia del fidanzato Robert Lewis: con un carro trainato da cavalli si trasferiscono sull'isola di Skye e si uniscono ad una comune, fondata dall'amico Donovan Leitch. \u00c8 durante il viaggio che comincia a scrivere le canzoni che finiranno, poi, nell'album \"Just Another Diamond Day\", reso possibile dall'incontro, nel Natale del 1968, con Joe Boyd, il quale le offre la possibilit\u00e0 di incidere le sue canzoni di viaggio per la Witchseason Productions.\nUn anno dopo, Vashti ritorna a Londra e incide il suo primo LP, \"Just Another Diamond Day\" (1970), assistita da Simon Nicol e Dave Swarbrick dei Fairport Convention, da Robin Williamson dell'Incredible String Band e l'arrangiatore Robert Kirby, oggi assai conosciuto per gli arrangiamenti ideati per i primi due album di Nick Drake. \"Just Another Diamond Day\" esce per la Philips Records: ottiene il plauso della critica ma fatica a trovare ascoltatori. Delusa, Vashti abbandona l'industria musicale e si rifugia tra i cottage di Glen Row (quartier generale della Incredible String Band, nei pressi di Innerleithen).\nLa riscoperta.\nVashti Bunyan passa la gran parte dei trenta anni successivi tra i propri figli e i propri animali. Nel frattempo, \"Just Another Diamond Day\", rimanendone lei del tutto all'oscuro, diviene lentamente un album di culto, ben al di l\u00e0 della sua epoca di lancio, fino ad essere uno dei pi\u00f9 venduti \"sought-after\" (in inglese \"ricercati\") del suo tempo. Una copia del disco \u00e8 stata venduta su eBay per 2.000 dollari.\nNel 2000, \"Just Another Diamond Day\" \u00e8 stato ripubblicato in CD (con alcune \"bonus track\"), consolidando la grande influenza che, nel frattempo, aveva avuto su una nuova generazione di artisti folk, tra cui Devendra Banhart e Joanna Newsom. Nel 2001, Banhart contatta la Bunyan direttamente, concretizzando il legame tra la cantante e i diversi artisti che avevano subito fino ad allora la sua influenza. Nel 2002, Vashti viene invitata da Glen Johnson dei Piano Magic a cantare come ospite nella sua canzone \"Crown of the Lost\": Vashti non incideva niente da 30 anni. A partire da quel momento, la carriera musicale di Vashti ha ripreso vita: \u00e8 apparsa in dischi di Banhart e degli Animal Collective, finch\u00e9, nel 2005, non ha inciso il suo secondo album, \"Lookaftering\", per la Fat Cat Records. La canzone \"Train Song\" (presente nella raccolta \"Some Things Just Stick in Your Mind\") \u00e8 stata inserita da T Bone Burnett nella colonna sonora della prima serie televisiva HBO \"True Detective\" e come tema nei titoli di testa nella serie televisiva Amazon Original \"Patriot\"."}
{"id": "2331681", "revid": "425388", "url": "https://it.wikipedia.org/wiki?curid=2331681", "title": "Pilgrim's Progress", "text": ""}
{"id": "2331683", "revid": "729019", "url": "https://it.wikipedia.org/wiki?curid=2331683", "title": "Aeroporto di Uetersen", "text": "L'Aeroporto di Uetersen (in tedesco: Flugplatz Uetersen) \u00e8 un aeroporto internazionale tedesco. Si trova a circa 25\u00a0km a ovest di Amburgo e a circa 4\u00a0km a est di Uetersen. Con 60.000 movimenti di aeromobili di un anno uno dei pi\u00f9 frequentati aeroporti in Germania.\nIl pilota privato Mathias Rust inizi\u00f2 da qui nel maggio 1987 con un Cessna 172 il celebre volo per Mosca, che termin\u00f2 con l'atterraggio sulla Piazza Rossa."}
{"id": "2331685", "revid": "484362", "url": "https://it.wikipedia.org/wiki?curid=2331685", "title": "Minsk", "text": "Minsk (, \"Miensk\"; ) \u00e8 la capitale e principale citt\u00e0 della Bielorussia ( abitanti nel 2020) e sede della Comunit\u00e0 degli Stati Indipendenti. \u00c8 anche il capoluogo della voblas\u0107 omonima (Regione di Minsk) dalla quale \u00e8 extraterritoriale, costituendosi come un'entit\u00e0 autonoma.\nGeografia fisica.\nTerritorio.\nLa citt\u00e0 di Minsk si trova sul versante sud-orientale dei Colli di Minsk, una regione collinare che va dal sud-ovest, corso superiore del fiume Nioman, al nord-est, fino al lago Lukomskaje.\nL'altitudine media sul livello del mare \u00e8 di 220 metri. La geografia fisica di Minsk \u00e8 stata modellata nel corso delle ultime due ere glaciali. \nIl fiume Svisla\u010d, che attraversa la citt\u00e0 da nord-ovest a sud-est, scorre nel Urstromtal, antica valle scavata dalle acque di fusione dei ghiacciai alla fine dell'ultima era glaciale. Entro i limiti urbani della citt\u00e0 scorrono altri sei corsi pi\u00f9 piccoli, tutti parte del bacino del Mar Nero.\nMinsk sorge nella zona di boschi misti, tipici della maggior parte della Bielorussia. Pinete e boschi misti delimitano i confini della citt\u00e0, soprattutto nel nord e nell'est. Alcune delle foreste sono state conservate come parchi cittadini a man mano che la citt\u00e0 si espandeva.\nL'area urbana di Minsk non conta grossi centri conurbati, i maggiori dei quali non superano i abitanti, tra i quali i principali Fanipa\u013a, Zas\u0142a\u016dje ed i villaggi urbani di Ma\u010duli\u0161\u010dy e Rudziensk\nClima.\nMinsk, secondo la classificazione dei climi di K\u00f6ppen, ha un clima umido continentale con calde estati semiboreali. Questo grazie alla sua posizione tra la forte influenza dell'aria umida proveniente dall'Oceano Atlantico e l'aria secca della massa continentale eurasiatica.\nIl suo tempo \u00e8 instabile e tende a cambiare spesso. La temperatura media di gennaio \u00e8 -4,5\u00a0\u00b0C, mentre la temperatura media di luglio \u00e8 18,5\u00a0\u00b0C. La temperatura pi\u00f9 bassa \u00e8 stata registrata il 17 gennaio 1940, a -40\u00a0\u00b0C, e la pi\u00f9 calda il 29 luglio 1936 e il 3 agosto 2014, a 35\u00a0\u00b0C. Ci\u00f2 si traduce in nebbie frequenti, molto comuni in autunno e in primavera.\nMinsk riceve 690 millimetri di precipitazioni annuali, di cui un terzo, durante il periodo freddo (come neve e pioggia) e due terzi nel periodo caldo. Durante tutto l'anno, la maggior parte dei venti soffiano da ovest e nord-ovest, portando aria fresca e umida dall'Atlantico. Regimi climatici simili si trovano a Stoccolma, in Svezia e ad Halifax, Canada.\nStoria.\nLa leggenda vuole che un gigante di nome \"Mieniesk\" o \"Min\u010d\" avesse un mulino sulle rive del fiume vicino alla citt\u00e0. Egli macinava le pietre per fare il pane con cui nutrire i suoi guerrieri. Il nome \"Minsk\", noto anche come \"Miensk\" in bielorusso, deriva pi\u00f9 probabilmente dalla parola \"\u043c\u0435\u043d\u0430\" (\"miena\", \"baratto\" in italiano), basato sulla lunga storia di commerci della citt\u00e0.\nAttorno al X secolo, il principe Rahvalod (\"Ragnvald\" in norvegese, scritto anche Rogvolod), di origine vichinga, govern\u00f2 il principato di Polack, che comprendeva Minsk. La prima menzione scritta di Minsk risale al 1066, ed \u00e8 correlata alle lotte dinastiche tra il principato di Polack e quello di Kiev. In seguito Minsk cadde sotto l'influenza del Granducato di Lituania, che in seguito divenne parte della Confederazione polacco-lituana.\nVoivodato e Governatorato di Minsk.\nNel 1655 Minsk venne conquistata dallo zar Alessio di Russia. Con Giovanni II Casimiro di Polonia (1648-1668) la citt\u00e0 torn\u00f2 a far parte della Confederazione polacco-lituana, come capoluogo del palatinato omonimo. Nel 1795, in seguito alla terza spartizione della Polonia la citt\u00e0 venne nuovamente annessa all'Impero russo, diventando il capoluogo del governatorato omonimo.\nFra il 1919 e il 1920 la citt\u00e0 fu controllata dalla Seconda Repubblica di Polonia, nel corso della Guerra russo-polacca.\nRepubblica Socialista federata all'Unione Sovietica.\nSuccessivamente venne ceduta all'Unione Sovietica in base ai termini della Pace di Riga, e divenne la capitale della Repubblica Socialista Sovietica Bielorussa, una delle repubbliche costituenti l'Unione Sovietica (per un breve periodo, nel 1919, fu capitale anche della Repubblica Socialista Sovietica Lituano-Bielorussa).\nL'area di Minsk divenne un centro del movimento partigiano russo dietro le linee nemiche, durante la \"grande guerra patriottica\", e perci\u00f2 a Minsk venne attribuito il titolo di \"Citt\u00e0 eroina\" nel 1944. Durante la guerra la citt\u00e0 venne quasi completamente distrutta e solo pochi edifici storici sono rimasti. Il Ghetto di Minsk, il pi\u00f9 grande della Bielorussia, fu istituito nel 1941 per raccogliere i 100\u00a0000 ebrei concentrati nella zona. Fu liquidato nell'ottobre 1943 sotto la guida dell'ufficiale dell'SD, e agente della Gestapo, Adolf Rube, che faceva parte dell'Einsatzgruppe B; la quasi totalit\u00e0 dei ebrei ivi imprigionati perirono nell'Olocausto.\nCapitale dello Stato indipendente.\nDal 1991 la citt\u00e0 \u00e8 la capitale dello Stato indipendente e sovrano bielorusso, sede della Comunit\u00e0 degli Stati Indipendenti e dell'Unione Russia-Bielorussia.\nSociet\u00e0.\nEvoluzione demografica.\nNegli ultimi 50 anni del XX secolo si \u00e8 registrato un continuo aumento della popolazione urbana, che tendenzialmente va raggiungendo 1\u00a0800\u00a0000 abitanti. Dopo la seconda guerra mondiale, a causa dell'occupazione nazista, la citt\u00e0 aveva ridotto la popolazione a meno di 1/6 di quella del 1941. La citt\u00e0 ha raggiunto il milione di abitanti nel 1972.\nSuddivisione amministrativa.\nMinsk si divide in 9 distretti i cui nomi (russo-bielorusso), immutati dopo il 1991, fanno riferimento all'epoca sovietica:\nLa citt\u00e0 conta 32 \"Mikrorajon\", piccoli insediamenti esterni al centro storico. Essi sono Aeradromnaja, Akademgorodok, Angarskaja, Azjary\u0161a, \u010cervonyj Bor, \u010cy\u017eovka, Drazdy, Dra\u017enja, Harkauskaja, Kuntsau\u0161\u010dina, Kurasov\u0161\u010dina, Loshitsa, Malinovka, Maly Trostenets, Masjukov\u0161\u010dina, Povdnyovij Zagad, Pauno\u010dnyj Posjolok, Serabranka, Shabanyj, Sokol, Sosnyj, Stsypjanka, Suharova, Sjarova, Uru\u010d\u010da, Ushod, Ushodny, Velikaja Slepjanka, Vesnjanka, Zagad, Zel\u00ebnyj Lug.\nEconomia.\nMinsk \u00e8 una citt\u00e0 con i numeri degli stabilimenti. La zona industriale di Minsk \u00e8 concentrata nel quartiere omonimo \"Zavodskij\".\nTra le aziende, i pi\u00f9 famosi ed importanti sono:\nVjaliki kamen'.\nNella zona industriale Vjaliki kamen' (\u0412\u044f\u043b\u0456\u043a\u0456 \u043a\u0430\u043c\u0435\u043d\u044c; in italiano \"La grande pietra\"), distante circa 35\u00a0km dalla citt\u00e0, si trovano tanti stabilimenti di produttori stranieri (cinesi, svizzeri, etc.).\nInfrastrutture e trasporti.\nTrasporti urbani.\nI trasporti pubblici urbani di Minsk contano 4 tipi di mezzi:\nL`operatore maggiore \u00e8 Minsktrans - societ\u00e0 municipale di Governo della Citt\u00e0 di Minsk.\nFerrovie nazionali.\nLa capitale bielorussa, sia per l'importanza che per la posizione geografica, \u00e8 il centro nevralgico dei trasporti ferroviari nazionali, gestiti dalla \"Belorusskaja \u017eeleznaja doroga\" (B\u017dD) (in bielorusso \u0411\u0427 -\"Belaruskaja \u010cygunka\"-).\nDalla rinnovata stazione centrale Minsk-Pasa\u017eyrski, (sita nella centralissima \"Plo\u0161ad Lenina\" - Piazza Lenin), partono ogni giorno numerosi treni internazionali che sovente coprono distanze notevoli, come ad esempio Irkutsk (in Siberia).\nOltre ad essa vi sono numerose piccole e medie stazioni: la pi\u00f9 importante fra queste \u00e8 Minsk Institut'Kultury. Vicina alla centrale e collegata ad essa anche tramite il metr\u00f2, \u00e8 un punto alternativo di smistamento per i trasporti locali.\nAeroporti.\nMinsk prima contava 2 importanti aeroporti: Minsk-I, sito nella zona centro-meridionale della citt\u00e0; e Minsk-II, sito a Shemetovo, nella vicina \"raion\" di Smolevi\u010di. La compagnia aerea nazionale, che ha sede a Minsk, \u00e8 la Belavia. Nell'anno 2019 aeroporto Minsk-1 \u00e8 stato chiuso ufficialmente. Tutti i voli si fanno dall'Aeroporto Nazionale di Minsk (Minsk-II).\nArterie stradali.\nLa superstrada M1 Br\u0117st-Barysa\u016d lambisce la capitale ed \u00e8 ad essa intercollegata tramite un raccordo anulare, il quale collega agevolmente altre importanti strade statali e superstrade che raggiungono Minsk. La M1 bielorussa \u00e8 altres\u00ec inserita in un progetto autostradale internazionale, compiuto a tratti, volto a collegare Berlino e Mosca via Varsavia.\nSport.\nLe principali squadre calcistiche di Minsk sono la , l'MTZ-RIPO Minsk, l'Fk Minsk ed il Futbol'ny Klub Krumka\u010dy.\nMinsk ha ospitato tre edizioni dei Campionati mondiali di biathlon, nel 1974, nel 1982 e nel 1990. In citt\u00e0 sono state organizzate anche alcune gare di sci di fondo e di freestyle valide per le rispettive Coppe del Mondo.\nLa principale squadra di hockey su ghiaccio \u00e8 la Dinamo Minsk, militante nella Kontinental Hockey League. Nel 2014 la citt\u00e0 ha ospitato il campionato mondiale di hockey su ghiaccio.\nA Minsk hanno sede tre societ\u00e0 di football americano, i Minsk Zubrs, i Minsk Litwins e i Minsk Pagans.\nIn citt\u00e0 ha sede la squadra di basket Basketbol'nyj klub Cmoki Minsk.\nNella cultura di massa.\nFumetti.\nLa supereroina Stella Nera e il fratello gemello Vanguard sono nati a Minsk."}
{"id": "2331688", "revid": "767487", "url": "https://it.wikipedia.org/wiki?curid=2331688", "title": "Antonio D'Auria", "text": ""}
{"id": "2331690", "revid": "1310927", "url": "https://it.wikipedia.org/wiki?curid=2331690", "title": "Rodney Wallace", "text": ""}
{"id": "2331691", "revid": "278830", "url": "https://it.wikipedia.org/wiki?curid=2331691", "title": "Una ballata del mare salato", "text": ""}
{"id": "2331692", "revid": "256896", "url": "https://it.wikipedia.org/wiki?curid=2331692", "title": "Corpo Nazionale dei Vigili del fuoco", "text": ""}
{"id": "2331695", "revid": "339392", "url": "https://it.wikipedia.org/wiki?curid=2331695", "title": "Vigili del Fuoco della Citt\u00e0 del Vaticano", "text": ""}
{"id": "2331701", "revid": "1543377", "url": "https://it.wikipedia.org/wiki?curid=2331701", "title": "Erhard Fappani", "text": ""}
{"id": "2331704", "revid": "287204", "url": "https://it.wikipedia.org/wiki?curid=2331704", "title": "Aleksandr Nikolaevi\u010d Veselovskij", "text": "Biografia.\nCritico letterario, profondo conoscitore delle letterature antiche e moderne, europee e orientali, lavor\u00f2 per pi\u00f9 di venti anni nelle biblioteche d'Italia, Spagna e Germania.\nFondamentali sono i suoi studi sul Rinascimento italiano, sui testi primitivi bizantini e slavi, sulla letteratura popolare. Importanti anche i suoi lavori sull'origine e la natura dell'arte, che egli tende a collegare alle caratteristiche delle formazioni sociali, e per i quali si configura come un precursore del formalismo. In particolare studi\u00f2 la letteratura russa in relazione a quella bizantina sviluppando una interessante teoria sulla storia e la psicologia delle varie forme di folklore. Evidenzi\u00f2 nell'epos i fenomeni comuni a pi\u00f9 culture sviluppando la teoria di una base psicologica e storica per ogni forma di folklore (La mitologia comparata e il suo metodo, 1873; Storia dell'epos, 1896).\nInsieme al fratello Aleksej, egli \u00e8 esponente della \"comparativistica\" nazionale, nata in Russia negli anni settanta del XIX sec. Il suo metodo di ricerca viene riconosciuto come \"comparato\". Egli parler\u00e0 di \"flusso/movimento incrociato\" con riferimento al prestito culturale, come base del futuro metodo comparativo. Per Veselovskij l'incontro delle diverse culture ha origine dall'incontro degli intrecci (poetica degli intrecci).\nNel periodo in cui risiedette in Italia (dal 1864 al 1867 circa) prese contatti con Carducci, D'Ancona, Comparetti e con Pitr\u00e9, con i quali approfond\u00ec il sottile confine che separa il folklore dalla fiaba.\nDal 1870 fu professore presso l'Universit\u00e0 di Pietroburgo, dove tenne un corso universitario dal titolo \"Letteratura universale\".\nNella Russia sovietica le opere di Veselovskij e i suoi seguaci vennero criticati con l'accusa ora di \"etnografismo\", ora di \"formalismo\". Il 14 agosto 1946, il Comitato centrale del Partito Comunista adott\u00f2 una specifica risoluzione, condannando i Veselovskiani come \u201cobbedienti\u201d alla borghesia dell'Occidente. I formalisti russi condivisero ampiamente la visione critica della teoria di Veselovskij, sebbene si disse che essa fosse per loro un punto da cui sviluppare una maniera lineare, se non polemica. Malgrado il suo lavoro sia stato in gran parte dimenticato dagli studiosi occidentali (probabilmente a causa della mancanza di traduzioni), Veselovskij \u00e8 oggi considerato uno dei pi\u00f9 eruditi e originali studiosi a cui la Russia abbia dato i natali e il pi\u00f9 importante rappresentante dello studio delle letterature comparate in Russia, nonch\u00e9 antesignano della culturologia e della semiotica della cultura del XX secolo.\nSuoi continuatori possono essere considerati Viktor M. \u017dirmunskij e Eleazar M. Meletinskij.\n\"Da tempo immemorabile l'Italia \u00e8 considerata il paese degli artisti, la terra promessa, dove la natura stessa \u00e8 pi\u00f9 fresca e pi\u00f9 bella che negli altri luoghi, dove ogni prospettiva \u00e8 una decorazione sulla quale si stende un cielo azzurro di Poussin, dove tutti gli uomini in belle pose fumano sigari e parlano con le serenate. Quando eravamo ancora sui banchi di scuola, riportavamo un'impressione simile o quasi simile dai grossi manuali di geografia, dove, tra due cifre inevitabili sulla popolazione, trovavano posto i boschetti di limoni e di aranci, e l'azzurra penombra della grotta di Posillipo. Poi leggemmo Roma di Gogol', al tramonto in qualche luogo di villeggiatura d'estate, e forse sospirammo con un profondo sospiro di sedicenni, quando, sollevati gli occhi dal libro, essi si incontravano col grigio azzurro panorama, con le colline basse e le eterne betulle della via di Arakceev.\" (La bella Italia e i nostri turisti settentrionali, estratto)"}
{"id": "2331708", "revid": "77594", "url": "https://it.wikipedia.org/wiki?curid=2331708", "title": "Uadi Gasus", "text": "Uadi Gasus \u00e8 una localit\u00e0 egiziana posta sulla costa del Mar Rosso ed era una delle vie carovaniere che collegavano ai porti marittimi l'antica citt\u00e0 di Coptos.\nNella regione costiera tra Uadi Gasus e Uadi Gawasis \u00e8 stato ipotizzato che si trovasse il porto egizio di \"Saww\", punto di partenza per le spedizioni navali nella terra di Punt.\nIl sito si trova in una zona ricca di testimonianze archeologiche che vanno dal periodo predinastico fino all'occupazione romana.\nTra queste testimonianze archeologiche sono da annoverare una stele risalente al ventottesimo anno di regno del sovrano Amenemhat II della XII dinastia ed una risalente alla XVIII dinastia.\nIn epoca tolemaica Uadi Gasus fu sede di una miniera di galena."}
{"id": "2331709", "revid": "132266", "url": "https://it.wikipedia.org/wiki?curid=2331709", "title": "San Leone IV", "text": ""}
{"id": "2331720", "revid": "74173", "url": "https://it.wikipedia.org/wiki?curid=2331720", "title": "Fanfulla della domenica", "text": "Il Fanfulla della domenica fu un settimanale politico e letterario pubblicato a Roma dal 1879 al 1919, con qualche irregolarit\u00e0 nelle uscite. Detiene un primato: fu la prima pubblicazione periodica italiana a diffusione nazionale. Fu anche il principale settimanale culturale dell'Italia post-unitaria.\nStoria.\nConcepito come supplemento domenicale del quotidiano \"Il Fanfulla\", fu fondato da Ferdinando Martini.\nIl formato era 34 x 47,5\u00a0cm, ed ogni fascicolo contava 4 pagine, che era lo standard per l'epoca. Editore era l'ungherese Ernesto Emanuele Oblieght.\nIl primo numero usc\u00ec il 27 luglio 1879. Martini fu il direttore fino al dicembre 1880, mentre Bonaventura Severini fu il gerente responsabile. Nei primi sei mesi raggiunse una tiratura di 23.000 copie, 6.000 delle quali in abbonamento.\nGli successero Luigi Capuana (1882-83), Baldassarre Avanzini, Enrico Nencioni ed Eugenio Checchi. Il \"Fanfulla della domenica\" riscontr\u00f2 un rapido successo, svecchiando il modo di fare informazione culturale dell'epoca.\nVi collaborarono i principali esponenti del verismo, negli ultimi anni si apr\u00ec anche alla letteratura decadentista, attraverso gli scritti di Gabriele D'Annunzio, che cominci\u00f2 a collaborare diciannovenne nel 1882, quando si era appena trasferito nella capitale. D'Annunzio pubblic\u00f2 i suoi primi scritti proprio sul \"Fanfulla\".\nTra le firme del giornale: Ferdinando Petruccelli della Gattina, Giosu\u00e8 Carducci (fino al 1881), Matilde Serao, Emma Perodi, Grazia Deledda, Ida Baccini, Eugenia Codronchi Argeli, Ruggiero Bonghi, Giovanni Verga (sulla rivista apparvero alcune sue novelle inedite), Federico De Roberto (fino al 1890), Renato Fondi.\nDurante la Prima guerra mondiale il giornale assunse periodicit\u00e0 quindicinale (dal 6 maggio 1917), mentre dal 24 febbraio 1918 ridusse a due il numero delle pagine.\nIl \"Fanfulla della domenica\" chiuse i battenti con il numero del 31 ottobre 1919."}
{"id": "2331735", "revid": "287204", "url": "https://it.wikipedia.org/wiki?curid=2331735", "title": "Monte Joly", "text": "Il Monte Joly (2.525 ) \u00e8 una montagna delle Alpi del Beaufortain nelle Alpi Graie. Si trova nel dipartimento francese dell'Alta Savoia.\nDescrizione.\nLa catena del monte Joly separa l'alta valle dell'Arly da quella di \"Val Montjoie\". Il monte si trova nel territorio comunale di Les Contamines-Montjoie e di Saint-Gervais-les-Bains, sopra a Meg\u00e8ve.\nAccesso alla vetta.\nSi pu\u00f2 salire sulla vetta partendo dalla cresta che lo congiunge all'Aiguille Croche. Sulla vetta c'\u00e8 una tavola orientatrice e degli strumenti meteorologici."}
{"id": "2331749", "revid": "287204", "url": "https://it.wikipedia.org/wiki?curid=2331749", "title": "Aiguilles de la Penaz", "text": "Le Aiguilles de la Penaz (2.688 ) sono una montagna delle Alpi del Beaufortain nelle Alpi Graie. Si trova nel dipartimento francese dell'Alta Savoia."}
{"id": "2331751", "revid": "287204", "url": "https://it.wikipedia.org/wiki?curid=2331751", "title": "Oratorio di Nostra Signora Assunta", "text": ""}
{"id": "2331778", "revid": "339392", "url": "https://it.wikipedia.org/wiki?curid=2331778", "title": "Codice Zanardelli", "text": ""}
{"id": "2331782", "revid": "125229101", "url": "https://it.wikipedia.org/wiki?curid=2331782", "title": "Clay", "text": ""}
{"id": "2331797", "revid": "729019", "url": "https://it.wikipedia.org/wiki?curid=2331797", "title": "Garc\u00eda \u00c1lvarez de Toledo y Osorio", "text": "Biografia.\nInfanzia.\nFu il figlio secondogenito di Pedro \u00c1lvarez de Toledo e della marchesa Mar\u00eda Osorio y Pimentel.\nCarriera in Marina.\nSin da giovane, all'et\u00e0 di quattordici anni venne avviato alla carriera militare in Marina, ove milit\u00f2 sotto il comando dell'ammiraglio Andrea Doria sulle galeee napoletane; inoltre nel 1535 prese parte alla Presa di Tunisi del 1535 ove le navi spagnole e napoletane si scontrarono con il pirata Khayr al-Din Barbarossa.\nInoltre una volta sbarcati a Tunisi, il giovane Garc\u00eda prese parte alla celebre Presa di Goletta ove grande fu la vittorio spagnola, e in seguito a questi combattimenti, il Re di Spagna lo nomin\u00f2 Generale delle galee napoletane all'et\u00e0 di ventuno anni.\nNel 1541 durante la Spedizione di Algeri contro lo stesso Khayr al-Din Barbarossa fece parte della squadra spagnola al comando delle cinque galee napoletane, successivamente venne nominato dal Re di Spagna Carlo I d'Asburgo\nCapitano Generale di un Corpo di spedizione da mandare nella Grecia turca per potermi cacciare i Turchi, e a ci\u00f2 gli valse nel 1544 la carica di Capitano generale del mare dopo aver sconfitto il pirata Khayr al-Din Barbarossa.\nNel 1558 venne nominato Vicer\u00e9 di Catalogna succedendo al duca Pedro Af\u00e1n de Ribera, carica che detenne sino al 1564 ove venne sostituito dal duca Diego Hurtado de Mendoza y de la Cerda.\nSuccessivamente venne nominato Colonnello generale della fanteria imperiale spagnola; nel 1564 tent\u00f2 invano di riconquistare la Fortezza di Pe\u00f1\u00f3n de V\u00e9lez de la Gomera ma senza successo, e lo stesso anno venne nominato Vicer\u00e9 di Sicilia succedendo al duca Juan de la Cerda, carica che detenne sino al 1566 ove venne sostituito dal principe Francesco Ferdinando d'Avalos.\nL'anno successivo per ordine del Re di Spagna Filippo II d'Asburgo, venne incaricato del Comando di una piccola flotta il cui scopo fu la liberazione dell'isola di Malta; e cos\u00ec nel maggio dello stesso anno prese parte all'Assedio di Malta, senza per\u00f2 impegnarsi in combattimento contro le galee nemiche, su precisa richiesta del Re di Spagna Filippo II d'Asburgo (che era ancora memore della disfatta navale della Battaglia di Gerba), ma nonostante ci\u00f2 per fortuna le navi ottomane riportarono la sconfitta, e purtroppo durante gli scontri mor\u00ec uno dei suoi figli, Fradique \u00c1lvarez de Toledo.\nNel 1567 Garcia \u00c1lvarez de Toledo si ritir\u00f2 dal servizio attivo militare, e in seguito intraprese la piccola carriera di Consigliere del Re di Spagna Filippo II d'Asburgo, e il 24 dicembre 1569 venne da questi nominato primo Principe di Montalbano e Duca di Ferrandina.\nGarcia \u00c1lvarez de Toledo si dimostro un validissimo esperto nell'arte della Marina militare, tant'\u00e8 che nel 1571 in vista di una spedizione contro i turchi, gli venne chiesto consiglio dal Re stesso e dal suo stesso fratellastro, Giovanni d'Austria il quale sfrutt\u00f2 molto i consigli tattici militari ricevuti durante la famosa Battaglia di Lepanto, che vide la pi\u00f9 grande vittoria navale della Lega Santa.\nMorte.\nIl principe Garcia \u00c1lvarez de Toledo mor\u00ec a Napoli il 31 maggio 1577 all'et\u00e0 di sessantaquattro anni, e venne sepolto nella Chiesa di San Giacomo degli Spagnoli.\nMatrimonio e figli.\nGarcia \u00c1lvarez de Toledo spos\u00f2 a Napoli, il 5 aprile del 1536, la duchessa Vittoria Colonna figlia del duca Ascanio I Colonna e della duchessa Giovanna d'Aragona (parente del Re di Spagna Carlo I d'Asburgo); la coppia ebbe i seguenti sei figli:\ninoltre il principe Garcia \u00c1lvarez de Toledo ebbe due figli illegittimi:"}
{"id": "2331798", "revid": "112830253", "url": "https://it.wikipedia.org/wiki?curid=2331798", "title": "Sella di Meg\u00e8ve", "text": "La Sella di Meg\u00e8ve \u00e8 un valico alpino francese a 1027 che si trova nel dipartimento dell'Alta Savoia. \nDescrizione.\nSulla sella si sviluppa la cittadina di Meg\u00e8ve.\nDal punto di vista orografico separa le Alpi Graie (in particolare le Alpi del Beaufortain) dalle Prealpi di Savoia (in particolare le Prealpi dei Bornes).\nIl colle separa il bacino del fiume Arly da quello del fiume Arbon."}
{"id": "2331801", "revid": "28592", "url": "https://it.wikipedia.org/wiki?curid=2331801", "title": "Vyborgskij Rajon", "text": ""}
{"id": "2331802", "revid": "28592", "url": "https://it.wikipedia.org/wiki?curid=2331802", "title": "Rivoluzione del 1917", "text": ""}
{"id": "2331807", "revid": "6923", "url": "https://it.wikipedia.org/wiki?curid=2331807", "title": "Geosmina", "text": "La geosmina \u00e8 un composto biciclico che ha la particolarit\u00e0 di conferire, anche a concentrazioni molto basse, un forte sentore di terra, fungo e muffa.\nEtimologia.\nIl termine \"geosmina\" deriva dal greco antico \u03b3\u03b5\u03c9 (\"gheo\") che significa \"terra\" e \u1f40\u03c3\u03bc\u03ae (\"osm\u00e8\") che significa \"odore\"; indica quindi l' \"odore di terra\". La parola fu introdotta in letteratura nel 1965 dalla biochimica americana Nancy N. Gerber (1929\u20131985) e dal biologo francese Hubert A. Lechevalier (1926\u20132015).\nCaratteristiche.\nLa geosmina \u00e8 un composto organico con un netto sapore e aroma di terra, ed \u00e8 responsabile per il gusto terroso delle barbabietole; contribuisce al forte odore che si sente nell'aria quando la pioggia cade dopo un periodo di tempo asciutto (petricore) o il suolo viene disturbato. Il naso dell'essere umano \u00e8 estremamente sensibile alle geosmina ed \u00e8 in grado di rilevarla a concentrazioni pi\u00f9 basse di 5 parti per trilione.\nLa geosmina \u00e8 prodotta da diverse classi di microbi, compresi i cianobatteri (alghe blu-verdi) e Actinobacteria (specialmente gli Streptomyces), e viene rilasciata alla morte dei batteri. Quelle comunit\u00e0 il cui approvvigionamento di acqua proviene da acque di superficie possono periodicamente avere episodi spiacevoli di acqua con cattivo sapore, quando un forte calo della popolazione di questi batteri rilascia quantit\u00e0 di geosmina nella rete idrica locale.\nLa geosmina \u00e8 anche responsabile dell'odore di fango nei pesci di fondale delle acque dolci, come la carpa e il pesce gatto. I cianobatteri producono geosmina e 2-metilisoborneolo, che si concentrano nelle pelle e nel tessuto muscolare scuro. Poich\u00e9 la geosmina si decompone in condizioni di acidit\u00e0, producendo sostanze inodori, l'utilizzo di aceto, limone e altri ingredienti acidi nelle ricette di pesce contribuisce a ridurre il sapore di fango.\nRecentemente \u00e8 stata dimostrata da Jiang \"et al.\" la possibilit\u00e0 di biosintetizzare geosmina da un enzima bifunzionale di \"Streptomyces coelicolor\". Un singolo enzima, la germacradienolo/germacrene D sintasi converte il farnesil difosfato in geosmina in una reazione a due fasi.\nLo \"Streptomyces coelicolor\" \u00e8 il rappresentante tipo di un gruppo di organismi del suolo, con un ciclo di vita complesso che coinvolge la crescita miceliale e la formazione di spore. Oltre alla produzione di geosmina volatile, produce anche molte altre molecole complesse di interesse farmacologico e la sua sequenza genoma \u00e8 disponibile presso il Sanger Institute."}
{"id": "2331808", "revid": "767487", "url": "https://it.wikipedia.org/wiki?curid=2331808", "title": "Sibulan", "text": "Sibulan \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nSibulan \u00e8 formata da 15 baranggay:\nInfrastrutture e trasporti.\nLa citt\u00e0 ospita l'Aeroporto di Dumaguete - Sibulan."}
{"id": "2331809", "revid": "1528507", "url": "https://it.wikipedia.org/wiki?curid=2331809", "title": "Segretario virtuale", "text": "Un segretario virtuale o assistente virtuale (in lingua inglese \"Virtual assistant\") \u00e8 una figura professionale, presente in vari Stati del mondo e variamente disciplinata.\nCaratteristiche.\n\u00c8 una persona che a volte lavora da casa propria - attrezzata con computer, telefono, linea veloce a Internet ed eventualmente uno scanner\u00a0\u2013 a volte svolge la sua attivit\u00e0 all'interno di agenzie specializzate. L'aggettivo \"virtuale\" indica il fatto che la segretaria in questione opera \u201ca distanza\u201d, interagendo con i propri clienti tramite web e telefono.\nL'attivit\u00e0.\nQuesto tipo di attivit\u00e0, che lo differenzia da quello della segretaria tradizionale, sta nell'utilizzo condiviso da pi\u00f9 persone: ogni cliente si avvale dei servizi della segretaria virtuale in base alle proprie esigenze e paga \u201ca consumo\u201d solo le prestazioni effettivamente svolte. Per tale motivo, la segretaria virtuale pu\u00f2 considerarsi parte dei cosiddetti \"servizi condivisi\" e rientra certamente nelle attivit\u00e0 che vengono esternalizzate. \nIn base alle esigenze del cliente, il supporto dell'assistente virtuale pu\u00f2 essere temporaneo (ad esempio per la durata di un progetto) o continuativo (ad esempio con mansioni di social media manager).\nIl servizio di segretaria virtuale spesso \u00e8 collegato a un business center, in modo che sia possibile offrire in affitto alle aziende sia il servizio di segreteria che gli spazi ufficio.\nNel mondo.\nTale figura \u00e8 molto diffusa nei Paesi anglosassoni, in particolare in USA, Regno Unito, Australia e Canada. \u00c8 inoltre particolarmente presente in India, dove il servizio viene offerto a clienti anglofoni, sfruttando il basso costo del lavoro che caratterizza il paese asiatico."}
{"id": "2331811", "revid": "42179", "url": "https://it.wikipedia.org/wiki?curid=2331811", "title": "Etienne Alexandre Choron", "text": ""}
{"id": "2331815", "revid": "729019", "url": "https://it.wikipedia.org/wiki?curid=2331815", "title": "Tayasan", "text": "Tayasan \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nTayasan \u00e8 formata da 28 baranggay:"}
{"id": "2331818", "revid": "439868", "url": "https://it.wikipedia.org/wiki?curid=2331818", "title": "Rochas", "text": "Rochas \u00e8 una azienda francese di moda creata nel 1925 da Marcel Rochas, l'azienda \u00e8 sotto il gruppo Procter &amp; Gamble che possiede anche il marchio Escada. Il marchio Rochas \u00e8 principalmente conosciuto per il profumo \"Femme\".\nRochas ottiene particolare riconoscibilit\u00e0 nel mondo della moda, quando viene assunto Olivier Theyskens come direttore creativo nel 2002.\nNel corso degli anni, il marchio Rochas ha vestito clienti celebri come Nicole Kidman, Jennifer Aniston, Kirsten Dunst, Kate Bosworth, Jennifer Lopez, Rachel Weisz, e Sarah Jessica Parker. Nel 2006, il Council of Fashion Designers of America ha premiato Theyskens con il prestigioso \"International Award\".\nCiononostante, nel luglio 2006, Procter &amp; Gamble ha annunciato l'interruzione della divisione moda Rochas.\nDal 2009 lo stilista Marco Zanini disegna le collezioni Rochas, avendo cambiato radicalmente l'estetica proposta da Theyskens."}
{"id": "2331819", "revid": "767487", "url": "https://it.wikipedia.org/wiki?curid=2331819", "title": "Valencia (Negros Oriental)", "text": "Valencia \u00e8 una municipalit\u00e0 di Prima classe delle Filippine, situata nella Provincia di Negros Oriental, nella regione di Visayas Centrale.\nValencia \u00e8 formata da 24 baranggay:"}
{"id": "2331821", "revid": "599013", "url": "https://it.wikipedia.org/wiki?curid=2331821", "title": "Vallehermoso", "text": ""}
{"id": "2331822", "revid": "767487", "url": "https://it.wikipedia.org/wiki?curid=2331822", "title": "Michelle Buswell", "text": "Carriera.\nOriginaria della Florida, Michelle Buswell viene scoperta durante una vacanza a Disney World, mentre alloggiava in un albergo in cui stava tenendo un concorso di bellezza. Due mesi dopo il concorso la Buswell lascia la Florida per trasferirsi a New York grazie ad un contratto con l'agenzia di moda Marilyn Agency.\nLa popolarit\u00e0 per la modella arriva quando viene fotografata da Steven Meisel per la copertina di \"Vogue\" nel 2002. A quella copertina ne seguiranno diverse altre per \"Elle\", \"Flair\", \"Marie Claire\", \"Harper's Bazaar\", \"ID\" e \"Num\u00e9ro\" in Francia, Italia, Giappone e Regno Unito. La Buswell \u00e8 inoltre stata la testimonial di diverse campagne pubblicitarie per Versace, Tommy Hilfiger, Alessandro Dell'Acqua, Benetton, Byblos, Chanel make-up, GAP, Gai Mattiolo, Gianfranco Ferr\u00e9, Guy Laroche, H&amp;M, Jean Paul Gaultier, L'Or\u00e9al, Neiman Marcus, Oscar de la Renta, Prada, Ralph Lauren, Yamamay ed altri.\nNel 2005 \u00e8 stata una delle protagoniste del calendario Pirelli, fotografata da Patrick Demarchelier."}
{"id": "2331825", "revid": "110157", "url": "https://it.wikipedia.org/wiki?curid=2331825", "title": "Vittel (azienda)", "text": "Vittel \u00e8 una marca francese di acqua imbottigliata venduta in molti paesi, appartenente al gruppo Nestl\u00e9 dal 1992.\nLouis Bouloumi\u00e9 acquist\u00f2 una sorgente presso Vittel nel 1884 e qui costru\u00ec un impianto di imbottigliamento che divent\u00f2 produttivo nel 1857.\nVarie organizzazioni ecologiste e abitanti locali hanno dato l'allarme sull'impatto ambientale dello sfruttamento della fonte, la falda freatica non pu\u00f2 rigenerarsi e diminuisce di 30 cm all'anno. Il suo livello \u00e8 gi\u00e0 diminuito di 10 metri."}
{"id": "2331826", "revid": "1543377", "url": "https://it.wikipedia.org/wiki?curid=2331826", "title": "Brachypodium distachyon", "text": "Il pal\u00e9o annuale (nome scientifico Brachypodium distachyon \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae), utilizzata come organismo modello per studi di genomica funzionale.\nEtimologia.\nIl nome generico (\"Brachypodium\") deriva da due parole greche (\"brachys\" = breve e \"podion\" = piccolo piede) e fa riferimento ai pedicelli molto corti delle spighette. L'epiteto specifico deriva da due parole greche (\"dis\" = due volte e \"stachys\" = spiga) e indica una infiorescenza con due rami o con rami regolarmente biforcati.\nIl binomio scientifico di questa pianta \u00e8 stato proposto inizialmente Linneo (1707 \u2013 1778), perfezionato successivamente dal naturalista e botanico frances Ambroise Marie Fran\u00e7ois Joseph Palisot de Beauvois (Arras, 27 luglio 1752 \u2013 Parigi, 21 gennaio 1820) nella pubblicazione \"Essai d'une Nouvelle Agrostographie; ou Nouveaux Genres des Gramin\u00e9es; Avec Figures Repr\u00e9sentant les Caract\u00e9res de tous le Genres. Imprimerie de Fain. Paris\" (Ess. Agrostogr. 155 -101, 156) del 1812.\nDescrizione.\nQueste piante arrivano ad una altezza di 3 \u2013 30\u00a0cm (massimo 40\u00a0cm). La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. In questa pianta non sono presenti i rigetti sterili. \nRadici.\nLe radici in genere sono secondarie da rizoma.\nFusto.\nLa parte aerea del fusto \u00e8 eretta (pi\u00f9 facilmente ascendente) con portamento singolo o fascicolato. Ai nodi sono presenti dei peli.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille.\nInfiorescenza.\nInfiorescenza principale (sinfiorescenza o semplicemente spiga): le infiorescenze, ascellari e terminali, in genere non sono ramificate e sono formate da 1 - 5 spighette ed hanno la forma di una pannocchia aperta. La fillotassi dell'inflorescenza inizialmente \u00e8 a due livelli, anche se le successive ramificazioni la fa apparire a spirale. Lunghezza dell'infiorescenza: 2 \u2013 3\u00a0cm (massimo 6\u00a0cm).\nSpighetta.\nInfiorescenza secondaria (o spighetta): le spighette peduncolate o sessili, compresse lateralmente, sottese da due brattee distiche e strettamente sovrapposte chiamate glume (inferiore e superiore), sono formate da 13 - 17 fiori. Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla tra i fiori o sopra le glume persistenti. Lunghezza della spighetta: 18 \u2013 28\u00a0mm.\nFiori.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono del tipo cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 piccolo e provvisto di epiblasto ha un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria).\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Hyparrhenion hirtae\" \u00e8 relativa alle praterie di tipo steppico con cicli biologici perenni su substrati vari (suoli poco profondi e moderatamente disturbati) anche in presenza di affioramenti rocciosi. Questa cenosi si sviluppa soprattutto nel macroclima mediterraneo dal piano basale a quello collinare. La distribuzione di \"Hyparrhenion hirtae\" \u00e8 relativa al Mediterraneo meridionale, nelle stazioni pi\u00f9 aride dell\u2019Europa meridionale, Africa settentrionale e Asia sud-occidentale. In Italia \u00e8 presente nei settori meridionali della Basilicata, della Calabria e della Sardegna e nell\u2019intera regione Sicilia.\nSpecie presenti nell'associazione: \"Hyparrhenia hirta\", \"Hyparrhenia sinaica\", \"Dactylis hispanica\", \"Phagnalon saxatile\", \"Bituminaria bituminosa\", \"Sedum sediforme\", \"Brachypodium retusum\", \"Pallenis spinosa\", \"Carlina corymbosa\", \"Reichardia picroides\", \"Convolvulus althaeoides\", \"Foeniculum piperitum\", \"Hyparrhenia hirta\", \"Aristida caerulescens\", \"Tricholaena teneriffae\", \"Cenchrus ciliaris\", \"Tetrapogon villosus\", \"Eremopogon foveolatus\", \"Stipagrostis sahelica\", \"Eragrostis papposa\", \"Andropogon distachyos\", \"Carex depressa\", \"Heteropogon contortus\", \"Tricholaena teneriffae\", \"Convolvulus althaeoides\".\nAltre alleanze per questa specie sono:\nBiologia.\nA causa dei culmi rigidi e della presenza di peli \u00e8 poco gradita dagli animali domestici, ed ha quindi uno scarso valore come foraggera.\nTassonomia.\nLa famiglia di appartenenza di questa specie (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Brachypodium\" \u00e8 descritto all'interno della sottofamiglia Pooideae e raccoglie circa due dozzine di specie distribuite nelle zone temperate in tutto il mondo.\nIl basionimo per questa specie \u00e8: \"Bromus distachyos\" .\nPer alcune checklist il nominativo per questa specie \u00e8 (da altre considerato sinonimo):\nFilogenesi.\nLa trib\u00f9 Brachypodieae (e quindi anche il genere \"Brachypodium\") \u00e8 descritta all'interno della supertrib\u00f9 Stipodae . La supertrib\u00f9 Stipodae (formata dalle trib\u00f9 Ampelodesmeae, Stipeae, Brachypodieae e Diarrheneae) \u00e8 il quarto nodo della sottofamiglia Pooideae ad essersi evoluto (gli altri tre precedenti sono la trib\u00f9 Brachyelytreae, e le supertrib\u00f9 Nardodae e Melicodae). All'interno della supertrib\u00f9, la trib\u00f9 Brachypodieae \u00e8 stata la pi\u00f9 recente ad evolversi.\nAlcuni studi sulla struttura cromosomica delle specie del genere \"Brachypodium\" sembrano indicare che il genoma attuale di \"B. distachyon\" derivi da \"B. mexicanum\".\nIl genere presenta la seguente sinapomorfia: le celle sussidiarie degli stomi sono parallele.\nIl numero cromosomico di \"B. distachyon\" \u00e8: 2n = 30 (20, 28).\nImpiego come organismo modello.\nSebbene \"Brachypodium distachyon\" abbia un interesse limitato da un punto di vista agrario, \u00e8 utilizzata con successo come organismo modello\nper studi di genetica, biologia molecolare e biologia cellulare sulle piante erbacee dei climi temperati. I principali motivi che ne rendono cos\u00ec agevole lo studio sono:\nIl genoma di \"Brachypodium distachyon\" \u00e8 stato completamente sequenziato e i risultati pubblicati sulla rivista scientifica \"Nature\" a febbraio 2010. Queste scoperte potranno essere utili per conoscere meglio genomi pi\u00f9 complessi di specie di elevato interesse agrario e alimentare come il grano e l'orzo.\nSottospecie.\nPer questa specie \u00e8 riconosciuta la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "2331831", "revid": "767487", "url": "https://it.wikipedia.org/wiki?curid=2331831", "title": "Vallehermoso (Negros Oriental)", "text": "Vallehermoso \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nVallehermoso \u00e8 formata da 15 baranggay:"}
{"id": "2331832", "revid": "2134764", "url": "https://it.wikipedia.org/wiki?curid=2331832", "title": "Arno del Curto", "text": " Il 27 novembre 2018, annuncia le proprie dimissioni dal club.\nCarriera.\nAllenatore.\nArno Del Curto \u00e8 l'ex-allenatore del Davos. \u00c8 anche uno dei pi\u00f9 longevi allenatori in Svizzera della stessa squadra, \u00e8 infatti alla transenna dalla stagione 1996-1997. Si \u00e8 spesso distinto per il suo modo di vestire (\u00e8 stato definito un \"Harry Potter a 52 anni\") e per la sua capacit\u00e0 di parlare ai giocatori.\nArno Del Curto si \u00e8 aggiudicato nelle stagioni 2002, 2005, 2007, 2009, 2011 e 2015 il titolo di Campione Svizzero con il Davos, ed \u00e8 anche riuscito a far firmare Joe Thornton, Rick Nash e Niklas Hagman per una stagione al Davos in occasione del lock-out della NHL. Giocatori che rimangono tuttora in contatto con lui.\nIl 15 aprile 2009 Arno Del Curto \u00e8 stato definito dalla IIHF il miglior Coach d'Europa. Il 27 novembre 2018, dopo 22 anni di presenza alla transenna del Davos, ha dato le dimissioni dall'incarico."}
{"id": "2331838", "revid": "729019", "url": "https://it.wikipedia.org/wiki?curid=2331838", "title": "Zamboanguita", "text": "Zamboaunguita \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nZamboanguita \u00e8 formata da 10 baranggay:"}
{"id": "2331844", "revid": "6923", "url": "https://it.wikipedia.org/wiki?curid=2331844", "title": "Escada (azienda)", "text": "Escada \u00e8 un'azienda tedesca di moda creata nel 1978 a Monaco di Baviera di propriet\u00e0 del gruppo Procter &amp; Gamble che possiede anche il marchio Rochas."}
{"id": "2331846", "revid": "86343", "url": "https://it.wikipedia.org/wiki?curid=2331846", "title": "Northern Samar", "text": ""}
{"id": "2331850", "revid": "36426", "url": "https://it.wikipedia.org/wiki?curid=2331850", "title": "Safavide", "text": ""}
{"id": "2331875", "revid": "203463", "url": "https://it.wikipedia.org/wiki?curid=2331875", "title": "Terence Tao", "text": "La sua attivit\u00e0 di ricerca si rivolge soprattutto ai campi dell'analisi armonica, delle equazioni differenziali alle derivate parziali, della combinatoria, della teoria analitica dei numeri e della teoria delle rappresentazioni. Il suo risultato pi\u00f9 famoso \u00e8 il teorema di Green-Tao, dimostrato in collaborazione con Ben Green, che afferma l'esistenza di progressioni aritmetiche arbitrariamente lunghe di numeri primi. Tao \u00e8 attualmente professore all'Universit\u00e0 della California di Los Angeles e gestisce un proprio blog.\nBiografia.\nNato da due genitori cantonesi, trasferitisi da Hong Kong all'Australia, Tao \u00e8 un bambino prodigio. All'et\u00e0 di nove anni inizi\u00f2 a seguire corsi universitari di matematica; nel 1986, 1987 e 1988 fu il pi\u00f9 giovane partecipante alle Olimpiadi Internazionali della Matematica, vincendo una medaglia di bronzo, una d'argento e una d'oro rispettivamente; ancora oggi \u00e8 il pi\u00f9 giovane vincitore di una medaglia d'oro nella storia della competizione.\nNel 1992, si laure\u00f2 all'et\u00e0 di 17 anni alla Flinders University; lo stesso anno vinse una Fulbright Scholarship per proseguire gli studi negli Stati Uniti. Tra il 1992 e il 1996 Tao fu studente alla Princeton University sotto la guida di Elias Stein, dove ricevette il Ph.D. all'et\u00e0 di 21 anni. Nel 1996 si trasfer\u00ec all'UCLA di Los Angeles.\nRiconoscimenti e onorificenze.\nOltre alla medaglia Fields, Tao ha ricevuto numerosi altri riconoscimenti per il suo lavoro: tra il 2000 e il 2003 ha ricevuto il Premio Salem, il Premio B\u00f4cher e il Clay Research Award; nel 2005 ha ricevuto il premio Levi L. Conant, assegnato dall'American Mathematical Society, e l'Australian Mathematical Society Medal, mentre nel 2006 il SASTRA Ramanujan Prize. Nel maggio 2007 \u00e8 stato nominato \"fellow\" della Royal Society; nel 2008 ha ricevuto l'Alan T. Waterman Award. Nel 2012 ha vinto il Premio Crafoord, conferito dell'Accademia Reale Svedese delle Scienze.\nTao \u00e8 il vincitore della prima edizione del premio internazionale per la matematica Riemann Prize, conferito nel 2019, con celebrazioni rimandate al 2021, alla Riemann International School of Mathematics (RISM) con sede presso l'Universit\u00e0 degli Studi dell'Insubria."}
{"id": "2331891", "revid": "125767634", "url": "https://it.wikipedia.org/wiki?curid=2331891", "title": "Aiguille du Gr\u00e9pon", "text": "L'Aiguille du Gr\u00e9pon (3.482\u00a0) \u00e8 una montagna della catena delle Aiguilles de Chamonix, nel massiccio del Monte Bianco.\nDescrizione.\nSi trova a ovest della Mer de Glace, a sud della Aiguille des Grands Charmoz.\nLa prima ascensione fu compiuta il 5 agosto 1881 da Albert Frederick Mummery con le guide Alexander Burgener e Benedikt Venetz, per la cresta nord.\nLa traversata Charmoz-Gr\u00e9pon \u00e8 considerata una classica, anche facente parte del libro \"Il massiccio del Monte Bianco - Le 100 pi\u00f9 belle ascensioni, \" di Gaston R\u00e9buffat."}
{"id": "2331894", "revid": "123259612", "url": "https://it.wikipedia.org/wiki?curid=2331894", "title": "Erminia di Reuss-Greiz", "text": "Nascita.\nLa principessa Erminia era la figlia di Enrico XXII, principe Reuss di Greiz (28 marzo 1846 \u2013 19 aprile 1902) e di sua moglie, la principessa Ida di Schaumburg-Lippe (28 luglio 1852 \u2013 28 settembre 1891), a sua volta figlia di Adolfo I di Schaumburg-Lippe. Il padre di Erminia era il governante del principato di Reuss, della linea maggiore, in quella che attualmente \u00e8 la Turingia (Germania); Enrico XXII fu un nemico implacabile di Bismarck. Il fratello di Erminia, Enrico XXIV, in seguito divenne principe di Reuss.\nPrimo matrimonio.\nErminia venne data in sposa il 7 gennaio 1907, a Greiz, al principe Giovanni Giorgio di Sch\u00f6naich-Carolath (11 settembre 1873 \u2013 7 aprile 1920).\nErminia e Giovanni Giorgio ebbero cinque figli:\nMatrimonio con l'ex-imperatore.\nNel gennaio 1922 un figlio della principessa Erminia invi\u00f2 gli auguri di compleanno all'ex-imperatore tedesco Guglielmo II, che per ringraziarlo lo invit\u00f2 a Doorn insieme alla madre. Guglielmo trov\u00f2 la principessa attraente e apprezz\u00f2 la sua compagnia: i due avevano molte cose in comune, essendo rimasti entrambi recentemente vedovi (Erminia da un anno e mezzo e Guglielmo da soli nove mesi).\nBen presto Guglielmo II si decise a sposare Erminia: nonostante le rimostranze dei sostenitori monarchici dell'ex-imperatore e le obiezioni dei figli, il sessantatreenne Guglielmo II e la trentaquattrenne Erminia si sposarono il 9 novembre 1922 a Doorn. Sotto tutti gli aspetti, questo fu un matrimonio felice e, dopotutto, anche il primo marito di Erminia era stato pi\u00f9 vecchio di lei di quattordici anni.\nNel 1927 Erminia scrisse \"An Empress in Exile: My Days in Doorn\" (\"Un'imperatrice in esilio: i miei giorni a Doorn\"), un resoconto della sua vita fino a quel momento. Erminia rimase per Guglielmo una buona e fedele compagna fino alla morte dell'ex sovrano; i due non ebbero figli.\nVita matura.\nLa figlia di Erminia, Enrichetta, spos\u00f2 nel 1940 un nipote di Guglielmo II, il figlio del principe Gioacchino, il principe Francesco Giuseppe.\nDopo la morte del \"kaiser\", Erminia fece ritorno in Germania, nella tenuta del primo marito in Slesia, bench\u00e9 sopravvisse per soli altri sei anni, morendo a 59 anni. Dal 1945 venne tenuta agli arresti domiciliari a Francoforte sull'Oder, nella Germania dell'Est. Venne sepolta nel Tempio Antico di Potsdam.\nTitoli nobiliari.\nDopo il matrimonio con Guglielmo II, Erminia venne spesso chiamata \"Imperatrice Tedesca\" e \"Regina di Prussia\" ed infatti lei stessa utilizz\u00f2 questi titoli, bench\u00e9 non potesse fregiarsene in quanto, secondo la legge dinastica, il \"kaiser\", abdicando al trono, divenne un semplice \"Principe di Prussia\". Di conseguenza Erminia non godeva del trattamento di \"Maest\u00e0\", ma era comunque \"Sua Altezza Imperiale e Reale\" Principessa Erminia di Prussia. I suoi altri titoli nobiliari, che ottenne per nascita, matrimonio e cortesia, furono:"}
{"id": "2331904", "revid": "124397757", "url": "https://it.wikipedia.org/wiki?curid=2331904", "title": "Matt Haig", "text": "Biografia.\nCollaboratore dei pi\u00f9 importanti giornali del Regno Unito (\"The Guardian\", \"The Sunday Times\", \"The Independent\", \"The Sydney Morning Herald\" e \"The Face\").\nHaig ha esordito nel campo della letteratura nel 2005 con \"The last family in England\" (in Italia pubblicato con il titolo \"Il patto dei labrador\"). Il libro che parla delle vicende di una famiglia raccontate dal punto di vista del labrador di casa e una reinterpretazione in chiave moderna dell\"'Enrico IV\" di Shakespeare ed \u00e8 stato un bestseller in Gran Bretagna e negli Stati Uniti (dove per\u00f2 \u00e8 stato pubblicato con il titolo modificato in \"The Labrador Pact\").\nNel 2007 esce \"Dead Fathers Club\" (\"Il club dei padri estinti\"), che invece riprende l'Amleto: il protagonista, un bambino di undici anni, incontra il fantasma del padre morto in un incidente automobilistico e quest'ultimo gli chiede di uccidere lo zio che considera responsabile della sua morte. Il libro \u00e8 uscito anche in Italia ed ha ricevuto un'entusiastica recensione sul Corriere della Sera, firmata da Paolo Giordano.\nL'anno dopo d\u00e0 alle stampe \"The Possession of Mr. Cave\" (\"La propriet\u00e0 di Mr. Cave\"), che invece narra il rapporto ossessivo fra un padre e sua figlia.\nSempre nel 2007, Matt Haig esordisce nel mondo della letteratura fantasy con \"La foresta d'ombra\" (\"Shadow Forest\"), grazie al quale vince il Nestl\u00e8 Children Book Prize."}
{"id": "2331906", "revid": "599013", "url": "https://it.wikipedia.org/wiki?curid=2331906", "title": "Steve Sampson", "text": "Carriera.\nScolastica.\nSampson frequent\u00f2 per un breve periodo l'UCLA prima di iscriversi al Foothill Community College di Los Altos Hills nel 1975. Al Foothill Community vinse diversi premi a livello All-American giocando per la squadra del college nel 1976. Nel 1977 si trasfer\u00ec alla San Jose State University, dove si laure\u00f2 nel 1979; grazie al corso di lingua spagnola che aveva seguito, in seguito avrebbe poi allenato anche la .\nGli inizi.\nDopo la laurea, si trasfer\u00ec alla Stanford University, dove consegu\u00ec una laurea magistrale in educazione. Mentre era a Stanford, entr\u00f2 a far parte dello staff di allenatori della squadra di calcio della Awalt High School di Mountain View. Dopo aver terminato il corso di laurea a Stanford, lavor\u00f2 come vice allenatore al Foothill College. Nel 1982, la UCLA assunse Sampson come vice allenatore della squadra di calcio universitaria. Nel 1985 vinse il campionato NCAA alla guida della squadra dell'UCLA.\nSanta Clara University.\nAl termine della stagione del 1985, la Santa Clara University lo chiam\u00f2 per affidargli l'incarico di allenatore. Nel 1989, vinse nuovamente l'NCAA Men's Soccer Championship. Alla guida degli avversari, l'University of Virginia, vi era Bruce Arena, futuro successore proprio di Sampson alla guida della Nazionale statunitense. La Santa Clara e la Virginia giocarono ben quattro tempi supplementari quando gli arbitri e i funzionari dell'NCAA decisero di fermare il gioco e nominare le squadre campioni ex aequo.\nNazionale.\nDopo aver lasciato la Santa Clara, Sampson fu assunto come assistente di Bora Milutinovi\u0107 alla guida degli nel 1993 e fu nello staff della Nazionale che partecip\u00f2 ai mondiali di casa del 1994. Oltre ai suoi compiti manageriali, ricopr\u00ec un ruolo anche nell'organizzazione del Mondiale.\nCopa Am\u00e9rica 1995.\nQuando Milutinovi\u0107 lasci\u00f2 l'incarico dopo il termine della manifestazione, l'USSF nomin\u00f2 Sampson allenatore ad interim nell'aprile 1995. Ma dopo aver guidato la squadra ad un inaspettato quarto posto durante la Copa Am\u00e9rica 1995, con una vittoria per 3-0 contro l', insieme ad una vittoria col nei quarti, Sampson fu promosso ad allenatore nell'agosto dello stesso anno.\nLa Nazionale statunitense aveva sviluppato una grande coesione all'interno del gruppo fin dal . La mancanza di un campionato nazionale port\u00f2 i calciatori a giocare praticamente solo per la Nazionale, con il risultato che molti di essi si conoscevano come se fossero giocatori di una squadra di club. Quando Sampson assunse l'incarico di allenatore, opt\u00f2 per diminuire la concentrazione sull'aspetto tattico; di conseguenza, la Nazionale giocava pi\u00f9 come un gruppo. La mancanza di amichevoli di livello e una vittoria per 1-0 contro il aument\u00f2 ulteriormente le aspettative.\nSampson cambi\u00f2 la formazione nella primavera del 1998 per prepararsi per la partita contro la Germania, puntando sul blocco del centrocampo tedesco, ricco di qualit\u00e0. Un pareggio contro i campioni d'Europa in carica sarebbe stato considerato un ottimo inizio, ma la squadra tedesca vinse 2-0 grazie ai gol di M\u00f6ller e Klinsmann. Il secondo match del girone contro l' era ricco di significato, vista la tensione politica tra i due paesi: la vittoria della Nazionale asiatica, per 2-1, port\u00f2 praticamente all'eliminazione degli statunitensi dalla coppa del mondo, e l'unica nota positiva venne dal gol di Brian McBride. La partita contro la Yugoslavia fu probabilmente la migliore giocata dalla Nazionale USA, ma il gol di Slobodan Komljenovi\u0107 resistette dal quarto minuto fino al 90esimo. Il capitano John Harkes fu escluso dalla squadra, e Sampson motiv\u00f2 la scelta con il fatto che il capitano dovesse avere un ruolo pi\u00f9 offensivo. Gli infortuni occorsi a Eric Wynalda e a Tab Ramos non aiutarono certo la Nazionale, e Sampson present\u00f2 le dimissioni il 29 giugno 1998.\nCosta Rica.\nNel 2002, la assunse Sampson come allenatore; nel suo primo torneo internazionale, il manager port\u00f2 la squadra alla vittoria della Coppa delle nazioni UNCAF 2003, terminando la competizione imbattuto. Port\u00f2 inoltre la Nazionale caraibica al numero 17 nel Ranking mondiale FIFA nel 2004. Sampson qualific\u00f2 la squadra al 2\u00ba turno delle qualificazioni CONCACAF ai mondiali, e fu licenziato dopo che la Costa Rica dovette ricorrere alla regola dei gol fuori casa per avere la meglio su . Sampson torn\u00f2 quindi negli USA per allenare i Los Angeles Galaxy.\nLos Angeles Galaxy.\nSostitu\u00ec Sigi Schmid alla guida dei Galaxy il 18 agosto 2004. Nonostante avesse una buona rosa, la squadra non ebbe buoni risultati nel 2004 e fatic\u00f2 anche per buona parte del 2005. Quando sembrava che Sampson stesse per essere esonerato, vinse U.S. Open Cup e MLS Cup. Il 6 giugno 2006 Sampson venne licenziato, lasciando la squadra all'ultimo posto della Major League Soccer."}
{"id": "2331908", "revid": "124417527", "url": "https://it.wikipedia.org/wiki?curid=2331908", "title": "Episodi di Totally Spies! - Che magnifiche spie! (prima stagione)", "text": "La prima stagione della serie d'animazione Totally Spies \u00e8 andata in onda su TF1 in Francia e su Teletoon in Canada tra novembre del 2001 e giugno del 2002. In Italia la serie \u00e8 stata trasmessa per la prima volta tra marzo ed aprile del 2003 sulla rete televisiva Italia 1."}
{"id": "2331912", "revid": "24443", "url": "https://it.wikipedia.org/wiki?curid=2331912", "title": "Grepon", "text": ""}
{"id": "2331914", "revid": "24443", "url": "https://it.wikipedia.org/wiki?curid=2331914", "title": "Gr\u00e9pon", "text": ""}
{"id": "2331927", "revid": "73843", "url": "https://it.wikipedia.org/wiki?curid=2331927", "title": "Loose fit lining", "text": "Il loose fit lining o slip lining, \u00e8 una tecnologia no dig utilizzata per il risanamento di condotte interrate vetuste senza scavo a cielo aperto (relining riabilitativo).\nTale tecnologia consiste sostanzialmente nell'inserire, entro la tubazione da riabilitare, dei tubi nuovi, di diametro inferiore rispetto al tubo da risanare.\nPertanto le pareti esterne del tubo ospite non aderiscono perfettamente alle pareti interne della condotta ospitante.\nLo spazio libero che si viene a creare tra i due tubi viene indicato con il termine anulus, e la sua ampiezza pu\u00f2 variare a seconda della tecnica utilizzata (tra pochi millimetri e qualche centimetro).\nUna volta inserita la condotta ospite (in genere PEAD) nel tubo ospitante (per spinta o molto pi\u00f9 frequentemente per tiro), l\"'anulus\" viene intasato con iniezioni di malta cementizia.\nModalit\u00e0 esecutive.\nPrima dell'inserimento del nuovo tubo si deve verificare lo stato della condotta esistente con l'ausilio di una telecamera e si deve procedere alla sua pulizia interna.\nLa nuova tubazione, di diametro inferiore rispetto all'esistente e giuntata in opera, viene ancorata ad una testa di traino e quindi inserita nella condotta da risanare. \nPregi e difetti.\nI limiti di questa applicazione sono ripresentati da:\nLa riduzione di sezione utile che si ha in generale nel loose-fit lining viene in genere compensata da un abbattimento della scabrezza delle pareti interne dei tubi e da un eventuale aumento della pressione di esercizio della condotta."}
{"id": "2331929", "revid": "767487", "url": "https://it.wikipedia.org/wiki?curid=2331929", "title": "Allen (Northern Samar)", "text": "Allen \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nAllen \u00e8 formata da 20 baranggay:"}
{"id": "2331930", "revid": "30610", "url": "https://it.wikipedia.org/wiki?curid=2331930", "title": "Episodi di Totally Spies! - Che magnifiche spie! (seconda stagione)", "text": "La seconda stagione della serie d'animazione Totally Spies! - Che magnifiche spie! \u00e8 composta da 26 episodi. \n\u00c8 andata in onda su TF1 in Francia e su Teletoon in Canada tra l'8 agosto 2003 e il 5 maggio 2004. In Italia la serie \u00e8 stata trasmessa per la prima volta tra il 10 maggio e il 15 giugno 2004 sulla rete televisiva Italia 1."}
{"id": "2331931", "revid": "3115", "url": "https://it.wikipedia.org/wiki?curid=2331931", "title": "Castagnevizza", "text": "Castagnevizza o \"Castagnevizza del Carso\" (in sloveno: Kostanjevica na Krasu, in tedesco \"Castagnavizza\") \u00e8 un paese della Slovenia, frazione del comune di Merna-Castagnevizza.\nStoria.\nDurante il dominio asburgico Castagnevizza del Carso fu comune autonomo.\nDurante la prima guerra mondiale il suo territorio fu teatro della nona e decima battaglia dell\u2019Isonzo; il villaggio segn\u00f2 il limite massimo dell'avanzata delle truppe italiane verso oriente sull'altopiano carsico.\nGeografia fisica.\nLa localit\u00e0 si trova sul Carso a 269,7 metri s.l.m. ed a 6,8 chilometri dal confine italiano.\nLe alture principali sono: Dosso F\u00e1iti (\"Fajtji hrib\"), 434\u00a0m; monte Grande (\"Veliki Vrh\"), 463\u00a0m; Pecinca (\"Pe\u010dinka\"), 291\u00a0m; Pecina (\"Pe\u010dina\"), 308\u00a0m; Nacusnie (\"\u017dibernik\"), 293\u00a0m; colle Nudo (\"Ren\u0161ki vrh\"/\"Golnek\"), 452\u00a0m; \"Podnaku\u0161nik\", 362\u00a0m; \"Grma\u010da\", 367\u00a0m; \"Veliki Medvej\u0161\u010de\", 376\u00a0m; \"Br\u0161ljanovec\"/\"Varda\", 277\u00a0m.&lt;br&gt;\nCastagnevizza del Carso \u00e8 rappresentata nella carta IGM al 25.000: 40A-IV-SE e 40A-III-NE.\nGeografia antropica.\nLocalit\u00e0.\nL'insediamento (\"naselja\") \u00e8 costituito anche dagli agglomerati di: \"Bellence\", \"Bresc\" e \"Bri\u0161\u010de\u010de\"."}
{"id": "2331940", "revid": "599013", "url": "https://it.wikipedia.org/wiki?curid=2331940", "title": "Francesco Lavorato", "text": "Giocava nel ruolo di centrale.\nCarriera.\nEsordisce in Serie A2 nelle file dell', e solamente un anno dopo viene acquistato da una societ\u00e0 di Serie A1, la neopromossa di Spoleto, dove rimarr\u00e0 due anni. Dal 1990 al 1993 milita nella Pallavolo Modena, la squadra italiana pi\u00f9 vincente di sempre. Successivamente rimane in Emilia nelle file della Zinella Volley Bologna, squadra nella quale rimarr\u00e0 per ben 5 stagioni. Il XX secolo termina con l'avventura a Ferrara.\nNel 2000 viene acquistato dalla neonata societ\u00e0 Trentino Volley, nella quale rester\u00e0 due anni. Per i trentini verr\u00e0 ricordato per essere stato il primo capitano nella storia della societ\u00e0. Superata l'avventura trentina scende in A2 per militare nella squadra di Gioia del Colle. Torna in A1 nel 2003 ma lascia la squadra, l'AdriaVolley Trieste, durante il campionato (esattamente il 24 dicembre) per aggregarsi al team di Taviano, e vincere il campionato di Serie A2.\nTermina la sua carriera alla fine della stagione 2005-2006, mentre disputava con Molfetta il campionato di B1. Dopo la carriera da pallavolista \u00e8 diventato direttore commerciale di Limonta Sport SpA, azienda leader nella produzione di erba sintetica."}
{"id": "2331942", "revid": "228587", "url": "https://it.wikipedia.org/wiki?curid=2331942", "title": "Ritratto di Thomas Howard, secondo conte di Arundel", "text": "Il Ritratto di Thomas Howard, secondo conte di Arundel \u00e8 un dipinto di Antoon van Dyck.\nIl ritratto fu eseguito nel primo periodo inglese di van Dyck. Il conte, membro in vista della corte di Giacomo I Stuart e poi di quella di Carlo I Stuart, era un grande collezionista d'arte e mecenate. Fra i suoi protetti c'erano Daniel Mytens e Inigo Jones. Arundel, raffigurato a mezzo busto, era amico di Rubens, e colse immediatamente l'occasione di farsi ritrarre dal giovane van Dyck, che ormai eguagliava il maestro come fama. Il ritratto, da datare fra il 1620 e il 1621, fu uno dei tre lavori eseguiti da van Dyck nel suo primo soggiorno a Londra e richiama la ritrattistica tipica della Venezia rinascimentale, con raffigurati, alle spalle dell'effigiato, un paesaggio verdeggiante ed un grande drappo. Il conte \u00e8 raffigurato seduto su una poltrona rossa e regge in mano un foglio piegato, probabilmente una lettera, e il Lesser George, il gioiello riservato nei pi\u00f9 eminenti cavalieri dell'Ordine della Giarrettiera.\nPur essendo stato chiamato in Inghilterra dal fratello del duca di Buckingham, fu Arundel il vero punto di riferimento per van Dyck. Il conte si occup\u00f2 persino dell'organizzazione del viaggio in Italia di van Dyck."}
{"id": "2331943", "revid": "228587", "url": "https://it.wikipedia.org/wiki?curid=2331943", "title": "Biri", "text": ""}
{"id": "2331948", "revid": "125767553", "url": "https://it.wikipedia.org/wiki?curid=2331948", "title": "Aiguille des Grands Charmoz", "text": "L'Aiguille des Grands Charmoz (3.444\u00a0) \u00e8 una montagna della Catena delle Aiguilles de Chamonix nel Massiccio del Monte Bianco.\nDescrizione.\nSi trova ad ovest della Mer de Glace tra l'Aiguille de la Republique (a nord-est) e l'Aiguille du Gr\u00e9pon (a sud).\nLa prima ascensione fu compiuta il 9 agosto 1885 da Henri Dunod e P. Vignon con le guide J. Desailloux, F. Folliguet, F. e G. Simond per il canale Charmoz-Gr\u00e9pon. La prima ascensione della cima nord (3.435\u00a0m) era stata effettuata cinque anni prima, il 15 luglio 1880, da Albert Frederick Mummery con le guide Alexander Burgener e Benedikt Venetz, per il versante sud-ovest e la cresta nord-ovest.\nLa traversata Charmoz-Gr\u00e9pon \u00e8 considerata una classica, anche facente parte del libro \"Il massiccio del Monte Bianco - Le 100 pi\u00f9 belle ascensioni, \" di Gaston R\u00e9buffat."}
{"id": "2331950", "revid": "729019", "url": "https://it.wikipedia.org/wiki?curid=2331950", "title": "Biri (Filippine)", "text": "Biri \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nBiri \u00e8 formata da 8 baranggay:"}
{"id": "2331954", "revid": "161374", "url": "https://it.wikipedia.org/wiki?curid=2331954", "title": "Convenzione sui diritti del Fanciullo", "text": ""}
{"id": "2331955", "revid": "1828411", "url": "https://it.wikipedia.org/wiki?curid=2331955", "title": "Rottura bilanciata", "text": "Nelle verifiche allo stato limite ultimo di una sezione inflessa o pressoinflessa in calcestruzzo armato si parla di rottura bilanciata quando la crisi della stessa si raggiunge per il raggiungimento contemporaneo dell'allungamento delle armature tese \u03b5yd corrispondente al valore in cui i tondini raggiungono la tensione di snervamento e dell'accorciamento del calcestruzzo compresso pari al valore massimo previsto dalla normativa \u03b5cu (schiacciamento del calcestruzzo).\nQuesto tipo di rottura , che dipende dal tipo di acciaio utilizzato, rappresenta il limite che separa il campo delle rotture fragili da quello delle rotture duttili."}
{"id": "2331966", "revid": "74390954", "url": "https://it.wikipedia.org/wiki?curid=2331966", "title": "Least Mean Square", "text": "Nel 1960 il prof. Widrow con il dottorando Hoff diedero vita all'algoritmo del gradiente stocastico o Least Mean Square (LMS), uno degli algoritmi adattativi pi\u00f9 diffusi, probabilmente per la sua semplicit\u00e0 di implementazione e robustezza.\nIl principio di base con il quale viene costruito il filtro, \u00e8 la minimizzazione dell'errore quadratico medio tramite successive iterazioni.\nEsempio.\nPer comprendere meglio l'algoritmo, consideriamo un semplice caso pratico, in cui l'algoritmo LMS \u00e8 attualmente impiegato con successo: la cancellazione dell'eco acustico tra un altoparlante ed un microfono.\nSupponiamo che qualcuno stia parlando al microfono, un altoparlante riproduce la voce dell'oratore e degli altri suoni, in un ambiente chiuso. Se venissero riprodotti dall'altoparlante anche i suoni originati dall'altoparlante stesso, si innesterebbe un loop di guadagno che renderebbe instabile il sistema portando all'effetto Larsen con la comparsa di fischi e fastidiosi effetti sul suono.\nDurante il percorso tra l'altoparlante ed il microfono, il segnale sonoro viene riprodotto dall'altoparlante, che introduce le prime distorsioni (qui distorsioni \u00e8 inteso come una qualsiasi alterazione del segnale, anche una equalizzazione, riverbero o cammini multipli) del segnale riprodotto, poi sar\u00e0 riflesso dalle pareti dell'ambiente, che introduce ulteriore distorsione, l'\"eco\", infine giunge al microfono che a sua volta sar\u00e0 fonte di ulteriore distorsione, sia per l'inserzione fisica del microfono stesso che altera il campo sonoro, sia per l'equalizzazione introdotta; in definitiva, si pu\u00f2 considerare una risposta impulsiva dell'ambiente, che porta dal segnale di ingresso, al segnale desiderato. Il segnale si dice desiderato perch\u00e9 in uscita dal filtro vorrei avere lo stesso segnale che ho in uscita dal microfono.\nSe il filtro adattativo riproduce esattamente la risposta impulsiva del sistema fisico, posso creare un segnale elettronico identico al segnale desiderato, la loro differenza permette di togliere dall'uscita del microfono la parte di segnale che proviene dagli altoparlanti.\nFormalizzazione del problema.\nSia y[n] l'uscita del filtro adattativo w quando in ingresso ho il segnale x, e sia h la risposta impulsiva complessiva del sistema e dell'ambiente. L'uscita desiderata o misurata d sar\u00e0 data dalla convoluzione\nformula_1\nche confrontata con l'uscita stimata (y) del filtro adattativo w\nformula_2\nci permette di definire l'errore e del filtro, banalmente, come la differenza tra i due segnali\nformula_3\nin cui si \u00e8 esplicitato solo il segnale stimato, poich\u00e9 in generale d[n] \u00e8 un segnale noto del sistema, ad esempio il segnale proveniente da un microfono.\nL'algoritmo LMS ha il compito di stimare la risposta impulsiva h, e di ricrearne una sua replica w. L'algoritmo confronta il segnale desiderato formula_4 con il segnale ottenuto dalla simulazione formula_5, se questi segnali non sono uguali ho un segnale di errore e[n] non nullo, dato dalla loro differenza, con il quale posso costruire una funzione costo\nFunzione costo.\nGli algoritmi adattativi si possono classificare in base alla funzione costo J, che pu\u00f2 essere di tipo deterministico, definita come Sum of Squared Error (SSE):\nformula_6\no di tipo stocastico se la funzione costo \u00e8 definita come Mean Square Error (MSE)\nformula_7\ncome nel caso dell'algoritmo LMS.\nMinimizzare la funzione costo, vuol dire minimizzare la distanza tra il segnale desiderato ed il segnale stimato. \u00c8 proprio dalla minimizzazione della funzione costo che si ricava l'algoritmo di aggiornamento dei coefficienti del filtro.\nL'algoritmo LMS considera l'errore quadratico istantaneo formula_8 al posto della sua aspettazione. Per ciascuna iterazione calcolo l'errore in un istante n fissato che chiameremo k, per cui la funzione costo MSE si riduce ad una semplice\nformula_9\nstimata, come indicato dal simbolo di tilde sulla funzione J.\nAlgoritmo aggiornamento dei coefficienti.\nMimizzando la funzione costo, minimizzo l'errore, quindi ottengo un filtro che approssima la risposta impulsiva dell'ambiente. La direzione verso il minimo si ottiene dal gradiente (cambiato di segno), mi sposto nella direzione indicata dal gradiente ad ogni iterazione, si ottiene cos\u00ec la funzione di aggiornamento dei coefficienti del filtro adattativo w all'iterazione k-esima\nformula_10\nCalcolando il gradiente all'istante k-esimo, sostituendo alla funzione costo la sua definizione, si ottiene infine la funzione esplicita di aggiornamento dei coefficienti dell'algoritmo LMS:\nformula_11"}
{"id": "2331968", "revid": "1793900", "url": "https://it.wikipedia.org/wiki?curid=2331968", "title": "Ritratto di Philip Herbert, quarto conte di Pembroke, e la sua famiglia", "text": "Il ritratto \u00e8 definito dagli storici dell'arte come il pi\u00f9 ambizioso dei ritratti di gruppo eseguiti da van Dyck. La realizzazione \u00e8 del pieno periodo inglese, quando il maestro era oberato di lavoro e di commesse: in sette anni van Dyck realizz\u00f2 quattrocento ritratti, pi\u00f9 di uno a settimana. \nIl ritratto fu commissionato a van Dyck da Philip Herbert, IV conte di Pembroke, membro in vista della corte Stuart che gi\u00e0 aveva commesso a van Dyck numerosi suoi ritratti. La tela \u00e8 volta alla celebrazione della famiglia dei conti di Pembroke; al centro della composizione non \u00e8 tuttavia il conte, ma una dama in abito bianco, Lady Mary Villiers, sposa di Sir Charles Herbert e figlia del defunto George Villiers, I duca di Buckingham. Si presume che il ritratto voglia simboleggiare anche l'ingresso nella famiglia della giovane sposa."}
{"id": "2331978", "revid": "767487", "url": "https://it.wikipedia.org/wiki?curid=2331978", "title": "Bobon", "text": "Bobon \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nBobon \u00e8 formata da 18 baranggay:"}
{"id": "2331979", "revid": "1305772", "url": "https://it.wikipedia.org/wiki?curid=2331979", "title": "Ferreira", "text": ""}
{"id": "2331993", "revid": "76963", "url": "https://it.wikipedia.org/wiki?curid=2331993", "title": "Yumi Yoshimura", "text": "Biografia.\nNel 1995 la Yoshimura realizz\u00f2 un demo per una compagnia di Tokyo che cercava cantanti e attori. Contemporaneamente, l'amica Ami Onuki fece un'audizione per la Sony Music, che decise di unire le ragazze in un duo, chiamato Puffy AmiYumi. Il gruppo debutt\u00f2 nel 1996 e ottenne subito un ottimo successo di pubblico.\nAlla carriera di musicista, la Yoshimura affianc\u00f2 una carriera di attrice, interpretando quattro film, tra i quali \"LoveDeath\", diretto da Ry\u016bhei Kitamura nel 2006. Con Ami Onuki ha condotto il programma televisivo \"Pa-Pa-Pa-Pa-Puffy\" e il reality show \"Hi Hi PUFFY Bu\", mentre dal 2004 al 2006 il duo \u00e8 stato protagonista della serie animata \"Hi Hi Puffy AmiYumi\".\nDal 1999 al 2002 Yumi Yoshimura \u00e8 stata sposata con il cantante Takanori Nishikawa."}
{"id": "2331994", "revid": "547034", "url": "https://it.wikipedia.org/wiki?curid=2331994", "title": "Punk Goes Pop 2", "text": "Punk Goes Pop 2 \u00e8 una compilation della serie \"Punk Goes...\", creata e pubblicata dalla Fearless Records, la seconda a contenere cover di canzoni pop e l'ottava in tutto. \u00c8 stata pubblicata il 9 marzo 2009 nel Regno Unito ed il 10 negli Stati Uniti. L'album ha debuttato alla quindicesima posizione della Billboard 200, vendendo 21000 copie.\nL'uscita dell'album era prevista originariamente per il 17 febbraio, ma, a causa dell'inclusione della cover di Chiodos, \u00e8 stata rimandata di un mese. L'album \u00e8 stato disponibile in streaming sul sito di MTV a partire del 3 marzo.\nTracce.\nUna lista incompleta delle tracce \u00e8 stata pubblicata il 17 dicembre 2008, dove sono stati rivelati molti degli artisti inclusi. L'8 gennaio 2009 \u00e8 stata pubblicata la lista ufficiale."}
{"id": "2331995", "revid": "767487", "url": "https://it.wikipedia.org/wiki?curid=2331995", "title": "Capul", "text": "Capul \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nCapul \u00e8 formata da 12 baranggay:"}
{"id": "2331996", "revid": "339392", "url": "https://it.wikipedia.org/wiki?curid=2331996", "title": "Codice penale Zanardelli", "text": ""}
{"id": "2332000", "revid": "965226", "url": "https://it.wikipedia.org/wiki?curid=2332000", "title": "Podest\u00e0 e sindaci di Treviglio", "text": "Fin dal 1224 \u00e8 attestata a Treviglio, comune italiano in provincia di Bergamo, in Lombardia, la presenza di autorit\u00e0 civili. Si tratta per lo pi\u00f9 di podest\u00e0 e sindaci, ma vi sono anche 13 commissari, di cui 6 prefettizi e 5 Regi, 2 luogotenenti e un vicario imperiale.\nCon la riforma dell'ordinamento comunale disposta nel 1926 il comune veniva amministrato da un podest\u00e0 fino al 1943.\nIl 13 giugno 2006 ha iniziato il suo mandato la prima sindaca donna, Ariella Borghi.\nSindaci degni di nota.\nTra i sindaci a cui \u00e8 stata dedicata una via della citt\u00e0 abbiamo il Conte Ludovico Mulazzani, Giacomo Tiragallo e Pier Luigi Della Torre. A Francesco Cameroni \u00e8 stata dedicata una piazza e una scuola secondaria di primo grado, ad Attilio Mozzi una scuola primaria.\nAlla famiglia dei Silva che risiedette nell'omonimo palazzo, che oggi ospita la proloco, \u00e8 dedicata la via laterale allo stesso. Francesco Landriani \u00e8 ricordato ogni anno nel corso della sfilata storica Miracol si grida per il suo atto di provocazione nei confronti dei francesi.\nFrancesco Landriani \u00e8 l'unica autorit\u00e0 civile di Treviglio ad aver avuto un suo omonimo a ricoprire anch'esso tale carica: il primo nel corso del 1522 e il secondo dal 1783 al 1784 e dal 1784 al 1794.\nSegue l'elenco nella cronotassi delle autorit\u00e0 civili, dal 1224 ad oggi, del comune:\nRiguardo al periodo precedente al 1081 la tesi pi\u00f9 accreditata vuole Treviglio sotto Milano, visto che \u00e8 accertata la presenza del vicino comune di Arzago d'Adda, anche se sono state avanzate ipotesi circa l'appartenenza al \"Comitatus Bergomensis\", al pari dei vicini centri di Pontirolo e Fara Gera d'Adda.\nFeudo imperiale sotto il monastero benedettino di San Simpliciano (1081-1225).\nNel 1081 Treviglio si offre in feudo Imperiale il monastero di San Simpliciano, per evitare un'imminente imposizione a seguito dell'accresciuto interesse Milanese per le terre al di l\u00e0 dell'Adda, scaturito a seguito delle riforme attuate dal vescovo Landolfo nel 985.\nNon sono presenti i dati relativi ai periodi precedenti.\nEntit\u00e0 autonoma (1225-1279).\nI dati sono in gran parte andati persi. I podest\u00e0 del periodo 1224-1229 sono milanesi, successivamente non si hanno podest\u00e0 e ci\u00f2 conferma la costituzione in comune autonomo, dato che sotto Milano avrebbe certamente avuto dei podest\u00e0.\n\"Communitatis Mediolanensis\" (1279-1311).\nA seguito della crescente importanza strategica del borgo che si trovava al di l\u00e0 di Cassano d'Adda, punto di attraversamento dell'Adda, Treviglio invi\u00f2 a Milano il console Pasquale Fregabraccio e il procuratore Donato de' Donati ad offrire l'entrata del comune nella \"Communitatis Mediolanensis\" chiedendo e ottenendo la condizione di borgo e il diritto al mercato settimanale il gioved\u00ec. Verso fine secolo Milano pose a Treviglio un suo podest\u00e0.\nI dati sono in gran parte andati persi.\nEntit\u00e0 autonoma sotto il Sacro Romano Impero (1311-1350).\nNel 1311, a seguito della discesa in Italia dell'imperatore Enrico VII del Lussemburgo, Treviglio decide di sottomettersi spontaneamente al Sacro Romano Impero, vedendo riconosciuti i propri precedenti privilegi imperiali (ovvero restando entit\u00e0 autonoma).\nI dati sono in gran parte andati persi.\nTerra autonoma nella Signoria di Milano (1350-1431).\nNel 1350, con la politica espansionistica milanese, Treviglio viene a trovarsi sotto la Signoria di Milano.\nVisconti (1350-1431).\nI dati sono in parte andati persi.\nRepubblica di Venezia (1431-1433).\nA seguito dell'espansione sulla terraferma della Repubblica di Venezia sino alla Lombardia anche Treviglio posta vicino al confine col ducato di Milano, si trova per un breve periodo sotto la Serenissima.\nTerra autonoma nel Ducato di Milano (1433-1448).\nCon la pace di Ferrara nel 1433 Treviglio torna sotto il Ducato di Milano.\nAurea Repubblica Ambrosiana (1447-1448).\nCon la morte di Filippo Maria Visconti a Milano nel 1447, poi, la dinastia viscontea venne deposta e sostituita dall'Aurea Repubblica Ambrosiana. Treviglio non vedr\u00e0 la fine della repubblica ambrosiana, poich\u00e9 nel 1448 finir\u00e0 sotto Venezia rientrando nel Ducato di Milano ad insediamento degli Sforza gi\u00e0 avvenuto.\nRepubblica di Venezia (1448-1453).\nVenezia approfitta della situazione politica milanese per occupare la Gera d'Adda, Lodi e Piacenza nel 1448. Cos\u00ec facendo determina l'entrata in guerra di Milano guidata da Francesco Sforza, che prender\u00e0 il potere nel 1450, riconquistando Treviglio nel 1453 e ponendo fine alla guerra nel 1454 con la pace di Lodi.\nTerra autonoma nel Ducato di Milano (1453-1499).\nNel 1453, Treviglio viene annessa al Ducato di Milano \"de facto\" dagli Sforza e poi, con la pace di Lodi l'anno successivo, \"de jure\".\nFrancia (1499-1499).\nNel 1499, i francesi subentrano agli Sforza nel governo del Ducato di Milano.\nRepubblica di Venezia (1499-1509).\nNel 1499, a seguito di un accordo con il re di Francia, la Repubblica di Venezia scatena l'offensiva contro il ducato di Milano, occupando Treviglio.\nTerra autonoma nel Ducato di Milano (1509-1796).\nNel 1509, durante la guerra della Lega di Cambrai, a seguito della sconfitta veneta nella battaglia di Agnadello, termina la dominazione veneziana ed ricomincia quella francese sotto il ducato di Milano, Treviglio \u00e8 riconosciuta terra autonoma.\nSpagna (1535-1706).\nNel 1535, gli spagnoli subentrano ai francesi nel governo del Ducato di Milano.\nAustria (1706-1796).\nNel 1706, agli spagnoli subentrano gli austriaci nel governo del Ducato di Milano. A cui subentreranno i francesi nel 1796 a seguito della Campagna d'Italia di Napoleone.\nRepubbliche napoleoniche (1796-1815).\nCon il dominio napoleonico fu introdotto in Italia un sistema di organizzazione dei poteri locali piramidale-gerarchico, che rispecchiava quello francese: il territorio era ripartito in dipartimenti, distretti, cantoni (a soli fini elettorali) e comuni. Al dipartimento era preposto un prefetto, nominato dal ministro dell'interno, al distretto un sottoprefetto e al comune il sindaco, che era al contempo capo dell'ente e delegato del Governo. Quattro furono le Repubbliche napoleoniche che si alternarono: la Repubblica Transpadana, la Repubblica Cisalpina, la Repubblica Italiana e la Regno d'Italia.\nRepubblica Italiana (1802-1805).\nI dati su questo periodo storico transitorio mancano.\nRegno d'Italia (1805-1815).\nI dati su questo periodo storico transitorio mancano.\nRegno Lombardo-Veneto (1815-1859).\nCon la caduta di Napoleone e la restaurazione dei precedenti ordinamenti monarchici, il nuovo sistema di organizzazione amministrativa fu generalmente mantenuto dal Regno Lombardo-Veneto essendosi rivelato efficiente.\nLa rappresentanza fu subordinata alla nomina austriaca, data l'assenza di dati \u00e8 pertanto noto solo l'ultimo sindaco che fu Andrea Mandelli, dato che continu\u00f2 il suo mandato dopo la proclamazione del regno d'Italia sino alle prime elezioni, svoltesi nel 1864.\nRegno di Sardegna (1859-1861).\nCon la seconda guerra d'indipendenza italiana Treviglio viene \"de facto\" annessa al Regno di Sardegna.\nItalia (1861-oggi).\nRegno d'Italia (1861-1946).\nIl Regno d'Italia viene proclamato nel 1861 e cessa di esistere nel 1946 con l'entrata in vigore della costituzione della Repubblica Italiana, a seguito della scelta referendaria della stessa quale forma di governo.\nSindaci non eletti (1861-1889).\nIl sindaco, tra il 1861 e il 1889, era nominato con regio decreto e doveva essere scelto fra i consiglieri comunali.\nSindaci eletti (1889-1927).\nNel 1889 fu introdotta l'elezione da parte del consiglio comunale, tra i suoi membri; la durata del mandato era di 4 anni, con possibilit\u00e0 di rielezione. Tale periodo termina nel 1927 con l'istituzione dei podest\u00e0 fascisti. Il precedente sindaco Roberto Carsana diviene quindi podest\u00e0.\nPodest\u00e0 (1927-1943).\nCon la legge fascista del 4 febbraio 1926 n. 237 parte delle leggi fascistissime, venne istituito il podest\u00e0.\nDal 21 aprile 1927 al 1945 gli organi democratici di Treviglio, come quelli degli altri comuni, furono soppressi e tutte le funzioni in precedenza svolte dal sindaco, dalla giunta e dal consiglio comunale furono trasferite ad un \"podest\u00e0\", nominato con Regio decreto per cinque anni e in ogni momento revocabile. Nei comuni con popolazione superiore a 5.000 abitanti ma inferiore a 100.000 il podest\u00e0 fu affiancato da uno \"vice-podest\u00e0\", nominato dal Ministero dell'interno. Il podest\u00e0 era inoltre assistito da una \"consulta municipale\", con funzioni consultive, composta da almeno 6 \"consultori\", nominati dal prefetto della provincia di Bergamo.\nCommissari (1943-1945).\nNel settembre 1943 il Nord Italia fu occupato dai nazisti che prolungarono il regime fascista, sotto il nome di Repubblica Sociale Italiana, impedendo l'entrata in vigore delle leggi del governo legittimo fuggito al Sud. L'andamento generale della guerra, e il suo prevedibile esito che prefigurava ritorsioni capitali partigiane per le autorit\u00e0 fasciste, fece per\u00f2 s\u00ec che il regime non riuscisse a trovare persone disposte ad accettare la carica di podest\u00e0 nella gran parte dei comuni, che rimasero quindi commissariati dai prefetti.\nPeriodo costituzionale transitorio (1945-1946).\nNel 1945 con la fine della seconda guerra mondiale, e l'inizio del periodo costituzionale transitorio, cambia l'amministrazione comunale.\nRepubblica Italiana (1946-oggi).\nIl sistema elettivo fu ripristinato dalla Repubblica Italiana con D.L.L. 7 gennaio 1946, n. 1., anche se non \u00e8 ancora prevista l'elezione diretta da parte dei cittadini che avverr\u00e0 solo a partire dal 1993."}
{"id": "2332001", "revid": "1632387", "url": "https://it.wikipedia.org/wiki?curid=2332001", "title": "Felons and Revolutionaries", "text": "Felons and Revolutionaries \u00e8 l'album di debutto dei Dope pubblicato nel 1999."}
{"id": "2332005", "revid": "767487", "url": "https://it.wikipedia.org/wiki?curid=2332005", "title": "Catubig", "text": "Catubig \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nCatubig \u00e8 formata da 47 baranggay:"}
{"id": "2332010", "revid": "327865", "url": "https://it.wikipedia.org/wiki?curid=2332010", "title": "Serapione di Catania", "text": ""}
{"id": "2332012", "revid": "181699", "url": "https://it.wikipedia.org/wiki?curid=2332012", "title": "Codice Leopoldino", "text": ""}
{"id": "2332015", "revid": "287204", "url": "https://it.wikipedia.org/wiki?curid=2332015", "title": "Parco nazionale di Ankarafantsika", "text": "Il Parco nazionale di Ankarafantsika \u00e8 un'area naturale protetta del Madagascar situato nella regione di Boeny, nella provincia di Mahajanga.\nIl parco \u00e8 di recente istituzione e conserva molte specie vegetali e animali endemiche.\nTerritorio.\nL'area del parco, che sorge circa 450\u00a0km a nord-ovest di Antananarivo, \u00e8 costituita da un massiccio calcareo, di circa 300 m di altitudine, che sorge al centro di una pianura collocata a 60\u201390 m s.l.m, con ampie zone sabbiose. Il fiume Mahajamba segna il confine nord-orientale del parco. Numerosi i corsi d'acqua e i laghi, tra i quali il lago Ravelobe.\nIl parco ricade nel territorio della etnia Sakalava.\nFlora.\nOltre il 70% della superficie del parco \u00e8 coperta dalla foresta decidua secca.\nTra le specie presenti vi sono essenze pregiate come il palissandro (\"Dalbergia\" spp.), e maestosi baobab del Madagascar (\"Adansonia madagascariensis\"), endemici di quest'area.\nSono presenti anche zone in cui prosperano la palma rafia (\"Raphia farinifera\") e diverse specie di \"Pandanus\", e aree sabbiose colonizzate da \"Pachypodium rosulatum\" e altra vegetazione xerofila.\nAltre specie presenti:\nFauna.\nNel parco sono presenti 8 specie di lemuri tra cui il \"maki mongoz\" (\"Eulemur mongoz\"), il chirogaleo medio (\"Cheirogaleus medius\"), il sifaka di Coquerel (\"Propithecus coquereli\"), il lepilemure di Milne-Edwards (\"Lepilemur edwardsi\"), il licanoto occidentale (\"Avahi occidentalis\"), il microcebo di Ravelobe (\"Microcebus ravelobensis\") e il microcebo murino (\"Microcebus murinus\").\nIl parco ospita una ricca avifauna (115 differenti specie, di cui 41 endemismi) tra cui meritano una citazione l'aquila pescatrice (\"Haliaeetus vociferoides\"), con cinque coppie censite, la mesena dal petto bianco (\"Mesitornis variegata\"), con una numerosa colonia, il vanga di Van Dam (\"Xenopirostris damii\"), il cua di Coquerel (\"Coua coquereli\"), il cua dalla corona rossiccia (\"Coua ruficeps\"), l'ibis crestato (\"Lophotibis cristata\"), il piccione verde del Madagascar (\"Treron australis\") e il drongo crestato (\"Dicrurus forficatus\"). Presso le numerose zone umide del parco \u00e8 possibile inoltre osservare diverse specie di aironi (\"Ardea humbloti\", \"Ardeola idae\") nonch\u00e9 l'asite di Schlegel (\"Philepitta schlegeli\").\nTra i rettili merita una segnalazione la presenza di numerosi coccodrilli del Nilo, assai voraci. Numerosi gli endemismi presenti tra cui il serpente \"Acrantophis madagascariensis\", il geco \"Phelsuma borai\". e il camaleonte \"Brookesia decaryi\", il cui areale \u00e8 ristretto alla regione del parco. Il parco protegge inoltre tre specie di tartarughe minacciate: la tartaruga dalla coda piatta (\"Pyxis planicauda\"), la rarissima testuggine dal vomere (\"Astrochelys yniphora\") e l'endemica \"Erymnochelys madagascariensis\".\nTra gli anfibi merita infine un cenno la rana endemica \"Heterixalus luteostriatus\"."}
{"id": "2332020", "revid": "486946", "url": "https://it.wikipedia.org/wiki?curid=2332020", "title": "Codice criminale", "text": ""}
{"id": "2332026", "revid": "22356", "url": "https://it.wikipedia.org/wiki?curid=2332026", "title": "Moanasaurus", "text": ""}
{"id": "2332029", "revid": "2219808", "url": "https://it.wikipedia.org/wiki?curid=2332029", "title": "Santa Panagia", "text": "Santa Panagia (\"Santa Banac\u00eca\" in siciliano) \u00e8 un quartiere localizzato nella zona nord-occidentale del territorio comunale di Siracusa, capoluogo dell'omonimo libero consorzio comunale in Sicilia.\nIl quartiere \u00e8 sorto in epoca moderna nella periferia settentrionale di Siracusa, e conserva al suo interno ingenti testimonianze archeologiche che abbracciano la trimillenaria storia della citt\u00e0: la necropoli d'epoca greca, la chiesa d'epoca bizantina dalla quale ha preso il nome e la tonnara di Santa Panagia, la cui attivit\u00e0 cominci\u00f2 nel 1100. Nella zona della sua cava naturale sorgeva il famoso terzo porto di Siracusa, il Trogilo, descritto dagli antichi, ma le cui rovine non sono mai state individuate. Da qui il generale romano Marco Claudio Marcello diede avvio alla conquista di Siracusa, riuscendo a entrare tra le sue alte mura. Odiernamente d\u00e0 il proprio nome alla rada dalla quale salpano e approdano le navi petroliere legate all'attivit\u00e0 industriale del polo petrolchimico siracusano. Confina con i quartieri di Mazzarona e Scala Greca, e con la frazione di Targia.\nEtimologia.\nSanta Panagia deriva il suo nome dal termine greco bizantino \u03a0\u03b1\u03bd\u03b1\u03b3\u03af\u03b1 \"Panagh\u00eca\": \u03c0\u1fb6\u03bd \"p\u0101n\" 'tutta' e \u1f01\u03b3\u03af\u03b1 \"hagh\u00eca\" 'santa', ovvero 'Tutta Santa' (o 'Santissima'), epiteto che l'Oriente cristiano ha dato alla madre di Ges\u00f9, Maria. Quindi il nome del quartiere significa \"Maria, la tutta santa\" o \"Colei che \u00e8 solo santit\u00e0\". La citt\u00e0 di Siracusa in passato fu molto legata alla chiesa di Costantinopoli (fino ad assumere nel 663 il titolo di capitale dell'Impero bizantino) numerose sono quindi le attestazioni che risalgono a quel periodo. La chiesa rupestre dedicata alla Madonna, sorta in prossimit\u00e0 del mare, appena fuori dalla citt\u00e0, sembrerebbe essere il punto focale che diede il nome all'intera zona circostante.\nPanagia \u00e8 anche il nome del pane benedetto usato nelle messe della chiesa cristiana ortodossa (\u1f0c\u03c1\u03c4\u03bf\u03c2 \u03c4\u03b7\u03c2 \u03a0\u03b1\u03bd\u03b1\u03b3\u03af\u03b1\u03c2 = \"pane della Tutta Santa\"), ovvero il rito che trae origine dagli antichi monaci greci che si riunivano nel refettorio a pranzare e tagliavano il pane e bevevano il vino per simboleggiare L'ultima cena di Ges\u00f9 (Eucaristia). Panagia, \"rendere grazie a Dio\", Panagion, affine a Panagia, significa invece lo Spirito Santo; i due termini sono collegati: Panagion et Panagia ovvero Lo Spirito Santo e la Madre di Dio.\nTerritorio.\nStoria.\nEpoca classica.\nL'attuale contrada Santa Panagia \u00e8 situata all'interno dell'antico territorio della citt\u00e0-quartiere di Tiche, corrispondente a una delle cinque citt\u00e0-quartiere che componevano la pentapoli greca di Siracusa.\nSicuramente sito gi\u00e0 interessato in passato da insediamenti preistorici quali Siculi e Sicani; lo dimostra la presenza del villaggio di Stentinello e la sua vicinanza con la penisola di Thapsos, noto luogo preistorico siracusano.\nMa le sue tracce pi\u00f9 evidenti sono di epoca greca, quando l'intera citt\u00e0, chiamata Syrakousai, divenne una capitale del Mediterraneo, definita la pi\u00f9 popolosa, superava per popolazione persino Atene. Per questo motivo nella descrizione degli storici la citt\u00e0 aretusea era detta \"pentapoli\" poich\u00e9 era suddivisa al suo interno in cinque siti, definiti \"citt\u00e0 proprie\", che uniti andavano a comporre il nome siracusano.\nIl luogo dove oggi sorge Santa Panagia ha regalato agli storici grandi scoperte in campo archeologico, custodendo preziose tracce dell'antico passato siracusano. Quali necropoli; ingresso; strade e altri importanti reperti d'epoca.\nSanta Panagia, in quel tempo chiamata unicamente \"Tiche\" o \"Tyche\", fu anche il luogo da dove entrarono per la prima volta i Romani. Infatti Marco Claudio Marcello, grazie all'intuizione di un suo soldato, scopr\u00ec che il tratto delle mura dionigiane situate presso la \"baia di Santa Panagia\" erano scavalcabili, l\u00ec dove sorge il porto Trogilo, a quel tempo noto porto militare siracusano detto Trogylos. Per cui Marcello di notte, approfittando della distrazione delle guardie siracusane, riusc\u00ec a entrare all'interno della polis aretusea, impossessandosi dell'Epipoli e fermandosi proprio tra le mura che separavano le due citt\u00e0-quartiere di Tiche e Neapolis.\nSecondo le fonti Claudio Marcello ricevette nel suo accampamento tra le mura gli ambasciatori delle due citt\u00e0-quartiere che vennero a pattuire la resa, domandando al generale romano che fosse loro risparmiata la vita e l'incolumit\u00e0 fisica in cambio dell'apertura delle porte di Tiche e Neapolis. Claudio Marcello dopo aver tenuto una consulta di guerra con i suoi soldati accett\u00f2 la richiesta dei cittadini siracusani, dicendo per\u00f2 loro che ai soldati sarebbe stato concesso il denaro e tutti i beni economici presenti nelle loro case. Per questo motivo inizi\u00f2 da quel momento un violento saccheggio nelle case dei residenti di Tiche e Neapolis che videro i loro averi dissiparsi in breve tempo sotto la presa di potere da parte di Roma.\nDopo la conquista romana non si ha pi\u00f9 notizia del quartiere Tiche, probabilmente ancora abitato fino all'epoca imperiale di Augusto. Ma gi\u00e0 sotto l'Impero bizantino la citt\u00e0 di Siracusa aveva in massima parte ristretto le sue mura, situazione dettata soprattutto dalla drastica diminuzione della popolazione avvenuta nell'arco di tempo che va dalla conquista romana fino alle lotte che questi ebbero ad affrontare con le invasioni barbariche.\nLa citt\u00e0 arriv\u00f2 a ridursi alla sola isola di Ortigia, che rappresent\u00f2 per tutto il Medioevo l'unica parte abitata di Siracusa.\nEpoca moderna.\nLa storia di Tiche riprende in epoca post-fascista, quando alla fine della seconda guerra mondiale vi fu un graduale incremento demografico che port\u00f2 alla necessit\u00e0 di espandersi e dunque di costruire nuovi quartieri fuori dalla vecchia Siracusa. Per cui vennero riprese le antiche misure greche, vennero rioccupati i luoghi utilizzati un tempo e nell'originario suolo vennero edificati nuovi palazzi e nuove costruzioni che andarono totalmente a coprire ogni traccia dell'abitato di epoca classica.\nSanta Panagia \u00e8 stato uno degli ultimi centri abitati a nascere nella Siracusa moderna. Fino agli anni cinquanta e sessanta era considerato un sito \"extraurbano\" poich\u00e9 era composto principalmente da poche abitazioni, per lo pi\u00f9 ville, e da molti terreni destinati all'agricoltura e alla pastorizia. Non vi erano esercizi commerciali, n\u00e9 uffici istituzionali, n\u00e9 strade, n\u00e8 tutto quello che si pu\u00f2 trovare oggi. Per ogni minima esigenza i residenti dovevano necessariamente scendere in Ortigia o alla Borgata Santa Lucia, in quanto per i siracusani la vita sociale si svolgeva ed era concentrata quasi unicamente ancora nell'isola e in parte della terraferma.\nLa situazione cominci\u00f2 a mutare dagli anni settanta ai novanta quando la popolazione siracusana crebbe in gran numero, arrivando a superare i 100.000 abitanti. Dunque i cittadini sentirono l'esigenza di ampliare il loro perimetro sociale per cui si and\u00f2 sempre pi\u00f9 a fabbricare nella contrada periferica di Santa Panagia, popolandola e urbanizzandola. Nacquero palazzi, strade, supermercati, banche, uffici, scuole. Inoltre merita menzione il mercato, detto tradizionalmente \"mercatino di Santa Panagia\", il quale rappresenta uno dei due principali mercati aretusei, perch\u00e8 l'altro nonch\u00e8 quello storico \u00e8 ubicato in Ortigia ed entrambi svolgono giornalmente la loro funzione sociale e commerciale.\nUrbanistica di Santa Panagia.\nL'epicentro del quartiere lo si ha nel viale Santa Panagia, strada principale del quartiere a scorrimento di ambito urbano caratterizzata da due corsie, una per il traffico veicolare e una per i pedoni. Qui hanno sede molte attivit\u00e0 commerciali e uffici istituzionali. \nEdifici istituzionali.\nNegli anni pi\u00f9 recenti sono stati qui trasferiti importanti edifici istituzionali quali il tribunale della citt\u00e0 e l'Agenzia delle entrate, operante come centro direzionale e valevole per tutta la provincia di Siracusa, con distaccamenti per gli uffici territoriali a Lentini e Noto. Inoltre ancora pi\u00f9 recentemente \u00e8 stato costruito a Santa Panagia il \"palazzo di vetro\" nel quale vi sono stati destinati altri uffici pubblici amministrativi.\nEdifici religiosi.\nA Santa Panagia ci sono inoltre alcuni edifici religiosi, a maggioranza chiese cristiano-cattoliche. In via Italia sorge una moderna sinagoga nella quale \u00e8 stato recentemente celebrato un matrimonio con rito ebraico, il primo in Sicilia dal 1492. Il sito rappresenta inoltre il centro sefardico siciliano per questa religione. In zona sorgono anche edifici di altre religioni.\nLa rada di Santa Panagia.\nLa rada di Santa Panagia si trova nell'immediata vicinanza della baia omonima e nel territorio dove prima vi sorgeva il porto Trogilo.\nIl pontile che caratterizza la rada nautica \u00e8 stato costruito nel 1976; esso \u00e8 tutt'oggi il pi\u00f9 grande pontile d'Europa con i suoi 1340 metri di lunghezza. La costruzione prende il nome dalla raffineria di petrolio sorta a Priolo Gargallo (ex frazione di Siracusa divenuta comune autonomo negli anni settanta): Isab; pontile ERG in seguito, o pi\u00f9 semplicemente pontile della baia di Santa Panagia.\nLa sua funzione principale \u00e8 quella di fare approdare le navi petroliere, chimichiere e gasiere che giungono da pi\u00f9 parti del Mediterraneo per l'attivit\u00e0 di trasformazione del petrolio greggio e delle attivit\u00e0 chimiche che avvengono presso il polo petrolchimico siracusano, e permettere loro il carico e lo scarico della merce.\nData la vicinanza del quartiere con il polo industriale non \u00e8 raro avvertire nella zona i miasmi che provengono dalle raffinerie; l'inquinamento derivato dalla lavorazione della merce che giunge al pontile \u00e8 infatti oggetto di discussione tra le varie istituzioni ormai da decenni, senza purtroppo l'avvento di una soluzione volta a conciliare l'industria, la salute dei cittadini e il delicato sistema ambientale di cui Santa Panagia fa parte.\nAspetto geologico e naturalistico.\nSanta Panagia essendo un quartiere che delimita i confini della citt\u00e0, comprende zone non urbanizzate di grande pregio geologico, naturalistico e archeologico. Da queste parti, a una breve distanza chilometrica, vi sorgono sorgenti naturali, grotte, spiagge sabbiose, antichi fiumi, cave con macchia mediterranea e saline riparo di volatili provenienti da pi\u00f9 parti del mondo.\nLe sorgenti d'acqua dolce naturale fanno parte dei tanti sbocchi d'acqua che compongono il suolo siracusano; la zona di Santa Panagia ne annovera una al suo interno, specificatamente nella parte sottostante e chiamata \"Fonte di Gelone\", la quale periodicamente sgorga alle volte finendo anche nelle strade adiacenti. Un'altra invece \u00e8 situata tra le altre al suo esterno, nei pressi della baia omonima e sull'affioramento di un antico vulcano sottomarino spento, storicamente e popolarmente detta \"Fonte Acqua della Colomba\" (o in dialetto siracusano \"acqua e palummi\", \"palummi\" significa \"colomba\"), cos\u00ec chiamata perch\u00e9 l\u00ec vi sostano diverse specie di volatili. Questa fonte, simile alla pi\u00f9 nota Fonte Aretusa, si differenzia per\u00f2 da quella ortigiana innanzitutto per l'aspetto geologico (in Ortigia le rocce sono solo calcaree e bianche, a Santa Panagia le bianche e calcaree si contrappongono anche se in minima parte alle rocce nere e laviche creando cos\u00ec la sorgente), e poi perch\u00e8 le acque dolci di questa si mescolano senza barriere con le acque salate del mare, per cui vi si forma un particolare ecosistema marino in verit\u00e0 non molto preservato vista la vicinanza con il pontile petrolifero di Targia. A poca distanza dalla sorgente, c'\u00e8 una spiaggetta incastonata sempre nella baia e all'interno dell'ex porto Trogilo, circondata da altre rocce laviche risalenti al Cretacico, cos\u00ec come \u00e8 risalente allo stesso periodo storico anche il suddetto vulcano sottomarino che emerge parzialmente e per cinquemila mq solo in questa zona e in quella di Tremilia.\nLa Cava di Santa Panagia.\nLa cava di Santa Panagia, non di dimensioni profonde, \u00e8 stata scavata nel tempo da un piccolo corso d'acqua di tipo meteorico e dall'erosione delle onde del mare. Essa infatti rappresenta l'unico esempio di cava iblea confinante sul mare, ovvero la roccia bianca calcarea tipica del siracusano e generalmente del territorio ibleo, con la peculiarit\u00e0 che qui ha il contatto direttamente con le onde salate del mare. La cava \u00e8 piena di grotte naturali (probabilmente usate come catacombe in epoca greca e paleocristiana) e grotte artificiali di epoca bizantina. Qui sorge l'antica chiesa rupestre bizantina dedicata alla Madonna e dalla quale si presume provenga il nome dell'intera zona siracusana, Santa Panagia.\nLa pista ciclabile e l'ex tratta ferroviaria Siracusa-Targia.\nDalla baia di Santa Panagia parte il percorso del sentiero ciclopedonale siracusano, impropriamente e meglio noto come pista ciclabile, che attraversa la costa fino a giungere al Monumento ai Caduti italiani d'Africa vicino al quartiere di Grottasanta. \u00c8 lunga 6,56 km e intitolata alla campionessa di apnea scomparsa Rossana Maiorca, figlia dell'illustre sportivo siracusano Enzo Maiorca. Nel 2014 \u00e8 stata dotata di luce propria tramite dei pannelli fotovoltaici capaci di illuminarla anche di notte.\nLa pista utilizza il sedime della ex \"cintura ferroviaria\" tra la stazione di Siracusa e la stazione di Targia della linea Siracusa-Messina. Tale tratto ferroviario \u00e8 stato dismesso e sostituito nel giugno 1998 da un nuovo tracciato, inizialmente e temporaneamente a binario singolo e dal 2001 a doppio binario, in buona parte in tunnel per liberare la citt\u00e0 dalla cintura di ferro. Il percorso ormai inutilizzato \u00e8 stato trasformato in strada percorribile dai ciclisti e dai pedoni. Il tratto di linea ferroviaria, in rilevato, pi\u00f9 interno alla citt\u00e0 \u00e8 stato rimosso insieme ai cavalcavia e sostituito dalla Via Unit\u00e0 d'Italia che va da Piazza Cappuccini a largo Porto Piccolo. La riqualificazione di tutta la fascia costiera una volta occupata dalla ferrovia, ha permesso ai siracusani e ai turisti di poter scoprire un'altra Siracusa ancora incontaminata e selvaggia, con diverse attrattive turistiche fino a una decina di anni fa poco conosciute o del tutto sconosciute. \nPatrimonio archeologico di Santa Panagia.\nNecropoli Greca di Viale Santa Panagia.\nLa necropoli greca di viale Santa Panagia \u00e8 stata studiata di recente ed \u00e8 ubicata al centro dell'abitato urbano; nei pressi dell'odierna chiesa della Madre di Dio sono state rinvenute 300 tombe scavate nella roccia, databili alla fine del VI sec. a.C. e inizio V sec. a.C. Di grande importanza per scoprire aspetti della vita sociale e demografica della citt\u00e0 al tempo dei tiranni, grazie alle buone condizioni di ritrovamento del sito. Si sono conservati corredi funebri, tratti di strada greca e materiali dell'epoca.\nLa Porta Hexapylon.\nL'ingresso principale nord di Siracusa ricade oggi nei territori di Scala Greca e Santa Panagia. Questa grande porta aveva sei entrate, come si intuisce dal suo nome greco e collegava tramite strada la polis aretusea ai territori esterni quali Thapsos, Leontini, Megara Iblea, Catana. Verso l'interno invece iniziava una lunga strada che portava fino al Foro siracusano. Rimangono oggi visibili alcune basi di questa porta e i resti della mura dionigiane che la circondavano.\nChiesa rupestre di Santa Panagia.\nAccanto alla tonnara, nei pressi della cava di Santa Panagia, vi si trova un'antica chiesa rupestre di epoca bizantina, dedicata al culto della Madonna. All'interno vi sono i resti di un altare recante nicchie di forma arcuata nelle quali dovevano essere poste delle statue di Santi e delle candele.\nLungo le pareti rocciose vi sono invece degli affreschi, ormai quasi illeggibili a causa dell'umidit\u00e0.\nDopo anni di totale abbandono finalmente un'associazione ambientalista avr\u00e0 la gestione del sito per migliorarne la fruizione e la conoscenza. Interessante \u00e8 anche il fatto che attorno alla chiesa rupestre siano stati individuati tracciati di antichi abitati di epoca medievale.\nLa difesa costiera di Santa Panagia.\nRisalgono ai tempi della seconda guerra mondiale i bunker e le strutture di difesa costiera sparsi anche nella zona esterna di Santa Panagia. Tali costruzioni, oggi considerate \"patrimonio urbano\" poich\u00e9 di valore storico, servivano in tempo bellico per difendersi dal nemico in caso di invasione. In particolare a est della tonnara di Santa Panagia vi sono tre trincee, sulla balza a poca distanza da capo Santa Panagia si trova la batteria antiaerea A.S. 909 con tre postazioni per mitragliatrici e 6 cannoni. Questa serviva a difendere la temuta \"Opera A\", una coppia di cannoni a lunga gittata: \nLa tonnara di Santa Panagia.\nNel quartiere si trova la Tonnara ormai abbandonata. Negli anni recenti si \u00e8 parlato diverse volte di recuperare il sito storico e di trasformalo in un sito sociale-cultuale quale museo paleontologico, il progetto ha preso maggiore rilievo nel 2012 quando sono stati palesati dei fondi economici destinati proprio al restauro di detta tonnara, ma fino a oggi i lavori non sono ancora incominciati, tuttavia nel giugno 2013 sono stati resi noti i risultati della gara per l'aggiudicazione dei lavori progettuali relativi alla tonnara.\nIl suo restauro, e la sua trasformazione in sito museale usufruibile al pubblico, sarebbe molto auspicabile per i residenti della zona, poich\u00e9 la tonnara, in stato di abbandono, \u00e8 stata in passato oggetto di tristi cronache di vicende criminali, poich\u00e9 immischiata negli affari illeciti delle organizzazioni mafiose locali che la scelsero come loro sito di ritrovo, infatti parte del quartiere di Santa Panagia ha sofferto e soffre la presenza di degrado culturale e sociale che rendono la quotidianit\u00e0 e lo sviluppo difficile in alcune sue zone. Per cui l'incoraggiamento alla cultura in ogni sua forma \u00e8 cosa sperata dalla citt\u00e0.\nRelitto di Stentinello.\nSi tratta di una nave affondata tra le acque di Santa Panagia e Thapsos (odierna penisola di Magnisi), risalente al IV-III sec. a.C., il relitto fu scoperto da Gerard Kapitaen nel 1968, all'esigua profondit\u00e0 di 10 metri, per cui vicino alla costa. Nell'ottobre 2013 quel relitto ha regalato ancora nuove scoperte; sono infatti venute alla luce cinque zanne d'elefante, una sana per intero, il cui avorio \u00e8 attualmente in esame presso il laboratorio della Soprintendenza del mare di Palermo. Secondo gli studiosi si tratta di un carico pi\u00f9 grande destinato alla lavorazione dell'artigianato che in epoca greca in Sicilia era fiorente. Insieme alle zanne sono state rinvenute anche antiche anfore d'epoca.\nIl terzo porto di Siracusa: Trogilo.\nIl porto Trogilo prese il suo nome da un antico abitato omonimo; Trogilo deriva dal greco antico: T\u03c1\u03c9\u03b3\u03b9\u03bb\u03bf\u03c2 \u03c7\u03bf\u03c1\u03b1. In questo abitato i siracusani vi svolgevano attivit\u00e0 commerciali e si hanno testimonianze anche di un'area sacra e di una necropoli utilizzata dal VI secolo a.C. al III sec. a.C. Nella strade verso il porto vi era una torre di avvistamento chiamata \"torre Galeagra\", ricordata da Livio nella storia dei Romani. Questo porto fu importante nelle battaglie principali combattute da Siracusa in epoca greca e romana; durante la spedizione ateniese e anche durante l'assedio romano. I suoi resti si trovano oggi nel fondale marino. Nella cultura popolare il sito di questo antico porto \u00e8 oggi detto \"lo Stentino\", nome derivato dalla vicinanza con il sito archeologico di Stentinello. \nTrasporti.\nFino alla fine degli anni settanta, Santa Panagia disponeva dell'omonima stazione ferroviaria utilizzata principalmente dai lavoratori della retrostante tonnara. L'edificio della ex stazione \u00e8 rimasto integro anche se murato. Da allora il trasporto pubblico, in questo e negli altri quartieri siracusani, \u00e8 solo su strada e con gli autobus dell'Azienda Siciliana Trasporti. \nSport.\nIn fondo al quartiere, verso Scala Greca, vi \u00e8 il campo sportivo \"Franco Bianchino\" dove hanno giocato e giocano alcune squadre dilettantistiche siracusane."}
{"id": "2332030", "revid": "599013", "url": "https://it.wikipedia.org/wiki?curid=2332030", "title": "Christian Dalmau", "text": "\u00c8 il figlio di Raymond Dalmau e il fratello di Richie e Ricardo Dalmau."}
{"id": "2332038", "revid": "131358", "url": "https://it.wikipedia.org/wiki?curid=2332038", "title": "Pedro Kamat\u00e0", "text": ""}
{"id": "2332045", "revid": "131358", "url": "https://it.wikipedia.org/wiki?curid=2332045", "title": "Alessandro Carlo Gazzi", "text": ""}
{"id": "2332051", "revid": "320578", "url": "https://it.wikipedia.org/wiki?curid=2332051", "title": "Lich (Warcraft)", "text": ""}
{"id": "2332052", "revid": "96758", "url": "https://it.wikipedia.org/wiki?curid=2332052", "title": "Uonuma Usui", "text": ""}
{"id": "2332055", "revid": "121133073", "url": "https://it.wikipedia.org/wiki?curid=2332055", "title": "HIAG", "text": "HIAG (Dal tedesco: \u201c\"Hilfsgemeinschaft auf Gegenseitigkeit der Angeh\u00f6rigen der ehemaligen Waffen-SS\"\u201d, letteralmente \u201c\"Associazione di mutuo aiuto di ex membri delle Waffen-SS\"\u201d) Fu un'organizzazione fondata nel 1951 da reduci delle Waffen-SS.\nL'obiettivo primario era quello di provvedere all'assistenza dei veterani, sia in campo economico sia in campo sociale, favorendo la riabilitazione del loro stato legale, con il conseguente diritto di usufruire della pensione per veterani, concessa ai membri delle forze armate tedesche (Kriegsmarine, Luftwaffe e Heer), ma non riconosciuta alle Waffen-SS, essendo considerati appartenenti a un'organizzazione criminale, per gli atti compiuti durante la seconda guerra mondiale.\nNel suo apice l'HIAG contava pi\u00f9 di 70.000 degli approssimativamente 250.000 ex membri delle Waffen-SS che vivevano nella Germania Ovest. Durante gli anni '80 le tensioni politiche rallentarono fino a fermare la crescita dell'organizzazione, finch\u00e9 non venne sciolta nel 1992."}
{"id": "2332058", "revid": "123704238", "url": "https://it.wikipedia.org/wiki?curid=2332058", "title": "Scala Greca", "text": "Scala Greca (\"Scala Reca\" in dialetto siracusano) \u00e8 una zona di Siracusa situata all'estremo nord della stessa (proprio per tale motivo \u00e8 la porta d'ingresso per chi viene da nord) nonch\u00e9 l'estremit\u00e0 periferica e la parte pi\u00f9 nuova della citt\u00e0 dopo la Pizzuta. \nIl nome deriva da un passaggio di epoca greca (traccia di una porta di accesso alla citt\u00e0), situato a nord dell'altopiano, che scende verso la piana di Targia (dove esiste una necropoli), esso presenta due solchi paralleli e orme degli zoccoli dei cavalli incisi nella roccia per il camminamento dei carri e cavalli. Guardando dall'alto o dalla stessa piana si ha la sensazione di vedere una scala.\nNella zona, oltre alla presenza di molteplici attivit\u00e0 commerciali, di scuole e di vari uffici, si evidenzia la presenza del \"Centro Sportivo Erg\", sede degli allenamenti del Siracusa Calcio e delle gare interne del proprio settore giovanile e di altre realt\u00e0 calcistiche minori siracusane (come l'Hellenika)."}
{"id": "2332068", "revid": "73843", "url": "https://it.wikipedia.org/wiki?curid=2332068", "title": "Close fit lining", "text": "Il close fit lining o close fit pipe o CFP \u00e8 una tecnologia no dig utilizzata per il risanamento di condotte interrate vetuste senza scavo a cielo aperto (relining riabilitativo)\nTale tecnologia consiste sostanzialmente nell'inserire, entro la tubazione da riabilitare, dei tubi nuovi, temporaneamente deformati e successivamente riportati al diametro originale in modo da farli aderire perfettamente alle pareti interne del tubo ospitante.\nPertanto al contrario del loose fit lining, del quale il close fit lining si pu\u00f2 considerare un'evoluzione tecnologica, tra le pareti esterne del tubo ospite e quelle interne della condotta ospitante non c'\u00e8 spazio e pertanto non c'\u00e8 riduzione della sezione idraulica originale. \nModalit\u00e0 esecutive.\nPrima dell'inserimento del nuovo tubo si deve verificare lo stato della condotta esistente con l'ausilio di una telecamera e si deve procedere alla sua pulizia interna. La nuova tubazione, di diametro superiore rispetto all'esistente, prima di essere inserita nella condotta ammalorata subisce una riduzione de diametro (\"swaged liners\") di circa il 10% tale da facilitarne l'inserimento nella condotta da risanare.\nLa riduzione del diametro pu\u00f2 essere ottenuta in due modi:\nLa nuova condotta viene inserita in quella ospite nel pozzetto realizzato a monte della condotta esistente e trainata fino a quello realizzato a valle.\nUna volta collocata nella sua posizione definitiva, mediante aria compressa o acqua fredda in pressione si fa assumere alla condotta il diametro originale facendola aderire perfettamente (\"close fit\") alle pareti interne della condotta ospite. \nLa deformazione della condotta pu\u00f2 essere realizzata anche mediante modifica della forma del tubo \"folded liners\" che consiste nel deformare la tubazione ospite piegandola fino a formare una C o una U.\nApplicabilit\u00e0.\nTale tecnologia \u00e8 applicabile esclusivamente per tratte rettilinee e per condotte fino al DN 600 mm.\nIn corrispondenza di curve plano-altimetriche bisogna pertanto realizzare pozzetti intermedi per l'inserimento e il trainato della nuova condotta."}
{"id": "2332071", "revid": "6923", "url": "https://it.wikipedia.org/wiki?curid=2332071", "title": "Charlton (isola)", "text": "Charlton \u00e8 un'isola del Canada appartenente al territorio del Nunavut, di cui rappresenta uno dei punti pi\u00f9 meridionali.\nL'isola \u00e8 posta nella baia di Hudson, nella parte meridionale della Baia di James, e si estende su una superficie di 308\u00a0km\u00b2."}
{"id": "2332076", "revid": "670021", "url": "https://it.wikipedia.org/wiki?curid=2332076", "title": "Castel de' Britti", "text": "Castel de' Britti (anche \"Castel dei Britti\") \u00e8 una frazione nel comune di San Lazzaro di Savena, situata nella valle dell'Idice a 7 km dal capoluogo.\nGeografia fisica.\nIl paese si trova nella valle dell'Idice, all'altezza dei primi rilievi collinari. Il borgo antico, con la chiesa di San Biagio, \u00e8 posto su un affioramento gessoso, descritto come geosito di rilevanza locale e inserito nel Parco regionale dei Gessi Bolognesi e Calanchi dell'Abbadessa. Questa formazione selenitica presenta fenomeni carsici di modesta importanza, la cui cavit\u00e0 pi\u00f9 importante, posta ai piedi della rupe, \u00e8 detta \"Risorgente di Castel de' Britti\".\nStoria.\nReperti dell'et\u00e0 del bronzo sono stati rinvenuti in una grotta sottostante l'altura gessosa, testimonianza della frequentazione del territorio gi\u00e0 in epoca preistorica.\nLa prima citazione di un castello nella zona risale al 776 come \"castrum Gissaro quod dicitur Britu\", ovvero un castrum conosciuto come \"Britu\" e detto \"Gissaro\" dal rilievo gessoso in cui era situato. Nel documento del XII secolo dove viene citato, il \"castrum\" \u00e8 elencato assieme ad altre localit\u00e0 come di propriet\u00e0 dei Duchi di Persiceta, donate all'Abbazia di Nonantola dal duca Giovanni e dalla sorella Orsa.\nSuccessivamente nel 1137 viene conquistato dalle truppe imperiali di Lotario III, al tempo in guerra contro Bologna. Ancora nel 1151 in un processo emerge la \"destructio castri de Brittis\". Nel 1175 diventa nuovamente teatro bellico nella guerra tra Impero e Comune; prima saccheggiata dalle truppe di Cristiano di Magonza fu poi luogo di una rovinosa sconfitta per i bolognesi.\nNel 1361 viene demolito dal Comune di Bologna, dopo che era passato in mano a Bernab\u00f2 Visconti. Dopo il XV secolo il castello entr\u00f2 in declino e gi\u00e0 nel XVIII secolo non rimaneva quasi nulla. Ad oggi rimangono pochissime testimonianze, porzioni delle mura di cinta e lo scheletro dell'arco d'entrata situato davanti alla chiesa di San Biagio.\nMonumenti e luoghi d'interesse.\nLa chiesa del vecchio borgo \u00e8 situata sul poggio che domina l'abitato moderno, probabilmente costruita proprio sulla cappella dell'antico castello. L'edificio, risalente al Trecento e consacrato a San Biagio, al 2022 \u00e8 inagibile per via del possibile cedimento delle pareti gessose.\nNel 1964 fu consacrata dal cardinal Lercaro una nuova chiesa, posta pi\u00f9 a valle, in sostituzione di quella antica; costruita in stile moderno su disegno dell'ingegner Bettazzi, \u00e8 la chiesa parrocchiale del paese.\nA nord dell'abitato \u00e8 ubicata \"Villa L'Abbadia\" (nota anche come \"Palazzo Montalto\" e in passato \"Abbazia di San Michele\", da cui il nome), una costruzione millenaria che appartenne ai monaci camaldolesi fino al 1090 e ai Frati Gaudenti dal 1262 al 1586 (questi ultimi citati da Dante nella Divina Commedia). Il complesso religioso pass\u00f2 in seguito all'ecclesiastico Collegio Montalto di Bologna.\nNel XVIII secolo, con la soppressione napoleonica degli ordini religiosi, l'edificio pass\u00f2 alla famiglia di Carlo Berti Pichat, la quale all'inizio del XIX secolo ne cambi\u00f2 la destinazione d'uso in villa, facendo innalzare anche una torre ad orologio. L'integrit\u00e0 di \"Villa L'Abbadia\" fu minata a causa del secondo conflitto mondiale. L'edificio al 2022 \u00e8 in propriet\u00e0 alla famiglia dei Barberi Pandolfini.\nVilla Malvezzi fu fatta costruire nel 1888 da Alfonso Malvezzi Campeggi (dal 1944 di propriet\u00e0 della famiglia Rangoni Machiavelli), si tratta di un fabbricato in stile neomedievale, dall'aspetto affine ad un'opera fortificata con tanto di torre, ultimato nel 1896.\nDavanti alla chiesa di San Biagio, sopravvivono lembi delle mura di cinta e lo scheletro dell'arco d'entrata dell'antico castello.\nCultura.\nNel paese \u00e8 presente un polo per l'infanzia.\nInfrastrutture e trasporti.\nLa localit\u00e0 \u00e8 servita dal trasporto pubblico esercitato da TPER. L'abitato moderno \u00e8 posto sulla Strada provinciale 7 Valle dell'Idice."}
{"id": "2332077", "revid": "287204", "url": "https://it.wikipedia.org/wiki?curid=2332077", "title": "Louise Bogan", "text": "Fu il quarto \"Poeta laureato consulente in poesia della Biblioteca del Congresso\". La Bogan fu insignita di questo titolo dal 1945 al 1946.\nBiografia.\nI primi anni.\nLouise Bogan nacque a Livermore Falls dove il padre Daniel Bogan lavorava in varie cartiere e stabilimenti per l'imbottigliamento come impiegato o caporeparto; i suoi frequenti trasferimenti costrinsero la famiglia a numerosi cambi di domicilio.\nAnche se il padre si poteva definire un colletto bianco il suo ambiente culturale era cattolico medio basso irlandese (e di questo Louise era al contempo amareggiata e fiera), contrapposto a quello della privilegiata ma ottusa \"bella gente\" protestante.\nLa madre Mary (chiamata May), regale, insoddisfatta e incostante segn\u00f2 il carattere di Louise. La bambina era testimone dei litigi tra i genitori come dei numerosi appuntamenti galanti della madre con i suoi amanti.\nTutto questo port\u00f2 la Bogan a un matrimonio prematuro, a soli 19 anni, per poter uscire dall'ambiente soffocante di casa.\nIl fratello Charles, di dodici anni pi\u00f9 vecchio di lei, amatissimo da Louise, morir\u00e0 alla fine della Prima guerra mondiale in Francia.\nInizia a scrivere poesie a soli 14 anni. Pubblica i primi componimenti su riviste scolastiche; successivamente sul \"Boston Evening Transcript\".\nTrascorre gran parte della sua infanzia con i genitori e fratelli crescendo in citt\u00e0 industriali nel Maine, New Hampshire e Massachusetts, dove vive con la famiglia in alberghi per operai e pensioni fino al 1904.\nCon l'aiuto di una benefattrice, la Bogan pu\u00f2 frequentare la \"Girls' Latin School\" per cinque anni e questo le d\u00e0 la possibilit\u00e0 di frequentare l'Universit\u00e0 di Boston.\nLa maturit\u00e0.\nNel 1916, dopo aver completato il primo anno e rinunciato a una borsa di studio al \"Radcliffe College\", lascia l'universit\u00e0 e, per fuggire dalla sua \"insolita infanzia\", si sposa con Curt Alexander, un tedesco emigrato, caporale dell'United States Army (di diversi anni pi\u00f9 vecchio di lei).\nSegue il marito inviato sul Canale di Panama verso la fine della Prima guerra mondiale. L\u00ec nasce la sua figlia Mathilde (Maidie) ma il loro matrimonio si conclude nel 1918 quando vivono a Fort Dix nel New Jersey.\nLa Bogan si trasferisce a New York, in un appartamento in West Ninth Street, per intraprendere la carriera di scrittrice e lascia periodicamente la figlia presso i suoi genitori.\nAlla morte del marito di polmonite nel 1920 riceve una piccola pensione e si trasferisce a Vienna.\nRitorna a New York e pubblica il suo primo libro di poesia, \"Body of This Death: Poems\", nel 1923, dedicandolo alla madre e alla figlia.\nNello stesso anno conosce il poeta e romanziere Raymond Holden. Si sposano nel 1925.\nTuttavia il passato si ripete con il costante contrasto tra l'autoindulgenza di Golden e la gelosia patologica della Bogan che sfocia nel loro divorzio nel 1937.\nQuattro anni dopo pubblica il suo secondo volume di poesia, \"Dark Summer: Poems\" (1929).\nNel 1931 viene ricoverata in clinica psichiatrica dove le viene diagnosticata una depressione con tendenze ossessive e paranoiche. Verr\u00e0 ricoverata nuovamente nel 1933.\nSeguir\u00e0 un periodo della durata di circa dieci anni in cui la sua creativit\u00e0 poetica sembra esaurita.\nSempre nel 1931 viene assunta come \"poetry editor\" (recensore per la poesia) dal The New Yorker.\nNel 1933 inizia un'opera autobiografica, \"Laura Daley's Story\", a cui lavorer\u00e0 a pi\u00f9 riprese negli anni successivi ma che non verr\u00e0 mai pubblicata.\nNello stesso anno, quando il suo matrimonio \u00e8 ormai fallito, compie un viaggio a Salisburgo, Provenza e Italia.\nRimarr\u00e0 affascinata dalla pittura e scultura rinascimentale.\nNel 1935 ha una turbolenta relazione con il poeta Theodore Roethke, nel periodo tra l'espulsione di Roethke dal \"Lafayette College\" e il suo ritorno in Michigan. La Bogan racconter\u00e0 questa storia d'amore in una lettera a Edmund Wilson.\nA quel tempo la Bogan sembrava poco impressionata dalle opere di Roethke che definiva: \"poesie molto modeste\" (\"very, very small lyrics\"); le sembrava al massimo una possibile fonte per il proprio lavoro (vedi \"What the Woman Lived: Collected letters of Louise Bogan\"). Rimarr\u00e0 comunque amica e sostenitrice del poeta.\nLa madre di Louise, Mary Bogan, muore nel 1936.\nGli ultimi anni.\nNel 1945 riceve la carica di Poeta laureato consulente in poesia della Biblioteca del Congresso, prima donna a ricevere questo incarico. Si stabilisce al MacDowell Colony , un buon ricovero per artisti.\nNel 1952 viene eletta nell'\"American Academy of Arts and Letters\".\nIl 4 febbraio 1970 Louise Bogan muore di attacco cardiaco a New York all'et\u00e0 di settantatr\u00e9 anni.\nUno dei suoi ammiratori \u00e8 stato Wystan Hugh Auden.\nCarriera letteraria.\nOpere di poesia.\nSuzanne Clark, professore del Dipartimento di Inglese dell'Universit\u00e0 dell'Oregon ha affermato che la Bogan spesso si riferisce al suo parlare al femminile come \"il luogo di desideri intemperanti, pericolosi, antisociali\".\nQuesto coincide con la nozione che la Bogan ha una differente prospettiva rispetto al tradizionale punto di vista femminile.\nNon solo \u00e8 difficile essere una donna poeta negli anni trenta e quaranta ma il suo background medio basso irlandese come pure l'educazione limitata porta a una maggiore ambivalenza e contraddizione per Louise Bogan.\nLa Bogan non vuole discutere i dettagli intimi della sua vita (e non apprezza i poeti confessionali come Robert Lowell e John Berryman).\nLa maggior parte delle sue opere \u00e8 stata pubblicata prima del 1938, incluse le opere \"Body of This Death\" (1923), \"Dark Summer\" (1929) e \"The Sleeping Fury\" (1937).\nUna raccolta di lavori, \"The Blue Estuaries: Poems 1923-1968\", con poesie come \"The Dream\" e \"Women\" vengono pubblicati successivamente.\n\u00e8 uno dei suoi tanti modi espressivi.\nUn certo numero di opere autobiografiche sono state pubblicate postume in \"Journey around My Room\" (1980).\nLa biografia della Bogan \"Louise Bogan: a portrait\" di Elizabeth Frank ha vinto il Premio Pulitzer nel 1986.\nLa poesia sonora di Ruth Anderson \"I Come Out of Your Sleep\" (rivista e registrata col titolo \"Sinopah\" nel 1997 dalla editrice XI \"eXperimental Intermedia\") \u00e8 costruita sui suoni delle parole della composizione poetica \"Little Lobelia\" della Bogan.\nUno dei suoi ammiratori \u00e8 stato Wystan Hugh Auden.\nLa sua poesia \u00e8 stata pubblicata da: The New Republic, \"The Nation\", \"Poetry: A Magazine of Verse\", \"Scribner's Magazine\" e \"The Atlantic Monthly\".\nLa sua opera \"Collected Poems: 1923-1953\" vinse il Premio Bollingen per la poesia nel 1955 (in coppia con la poetessa Leonie Adams) e un premio dall\"'Academy of American Poets\" nel 1959.\nAttivit\u00e0 di critico.\nLa Bogan ha rifiutato di recensire poetesse all'inizio della loro carriera affermando:\nVerso la fine del 1969, poco prima della sua morte, conclude i suoi trentotto anni di carriera come recensore di poesie per The New Yorker commentando:\n\u00abNiente pi\u00f9 giudizi su pessimi versi. Non pi\u00f9 rivalit\u00e0 nascoste. Non pi\u00f9 preoccupazione di non essere imparziale\u00bb.\nTra le sue opere di critica letteraria:\nTraduzioni.\nLouise Bogan ha tradotto in inglese qualche autore classico dal tedesco e dal francese:"}
{"id": "2332078", "revid": "1272592", "url": "https://it.wikipedia.org/wiki?curid=2332078", "title": "Palazzo Giuseppe Ciaburro", "text": "Il palazzo Giuseppe Ciaburro \u00e8 un palazzo sito nel comune di Cerreto Sannita. \nAttualmente \u00e8 sede degli uffici della Comunit\u00e0 montana Titerno e Alto Tammaro.\nStoria.\nIl palazzo fu costruito subito dopo il terremoto del 5 giugno 1688 da Giuseppe Ciaburro, \"chierico coniugato\" e abate, per ospitare la sua famiglia costituita dai fratelli Giovanni Antonio, Gabriele, Nicola, Diadora e Francesco. \nIl suolo su cui fu costruito l'edificio venne acquistato dall'Universitas e cost\u00f2 20 ducati e 13 carlini.\nI Ciaburro esercitavano, come gran parte dei cerretesi dell'epoca, il commercio e l'industria dei panni lana. \nAlla morte di Giuseppe Ciaburro fu redatto un inventario del suo patrimonio che comprendeva 5.100 pecore, 205 capre, 24 zimmarri, 175 caprette, 85 giumente, 24 cavalli, 76 vacche, crediti da esigere per un totale di 2.000 ducati e numerosi altri beni mobili e immobili.\nI fratelli Ciaburro si adoperarono per ricostruire la chiesa di San Giuseppe, rasa al suolo dal sisma del 1688 che trovava posto di fronte al palazzo. Giuseppe nel suo testamento scriveva di \u00abavere ampliata la chiesa di San Giuseppe, fatto il pavimento, suffitto, quadri, confessionale, altare di marmo, altare di S. Tommaso, sepoltura, e tutti gli utensilj sagri, spendendo 1.700 ducati se hanno bastati\u00bb. \nNel XIX secolo il palazzo pass\u00f2 prima ai Capuano, poi ai Biondi ed infine ai Del Vecchio che negli anni 1990 lo hanno alienato alla Comunit\u00e0 montana del Titerno. \nDal 15 luglio 1861 al 1991 ha ospitato la caserma dei Carabinieri quando si \u00e8 trasferita nel moderno edificio di via Coste. \nAttualmente \u00e8 sede degli uffici della Comunit\u00e0 montana Titerno Alto Tammaro.\nDescrizione.\nL'esterno \u00e8 stato in gran parte modificato con la creazione del secondo piano dove precedentemente erano siti degli oculi in tufo grigio lavorato simili a quelli ancora oggi esistenti su Palazzo Giordani in piazza Roma. \nIl portale, con bugne a cuscinetto alternate, fu eseguito da un certo \"mastro Lorenzo\" soprannominato \"Aucelluccio\" che lo costru\u00ec sostituendo il vecchio che venne messo verso il giardino.\nAl pianno terra erano le stalle e i depositi. \nUna scala conduce alla grande cantina, edificata scavando la pietra. \nIl piano superiore conserva la loggia verso il cortile ed alcuni ambienti interni mentre verso il giardino si pu\u00f2 notare l'ampio loggiato murato con colonne di ordine dorico."}
{"id": "2332079", "revid": "15756", "url": "https://it.wikipedia.org/wiki?curid=2332079", "title": "Abbazia di S\u00f6flingen", "text": "L'abbazia di S\u00f6flingen fu un convento femminile delle clarisse di San Francesco situato presso il villaggio di S\u00f6flingen, oggi parte della citt\u00e0 di Ulma nel Baden-W\u00fcrttemberg, in Germania. Esso \u00e8 il pi\u00f9 antico monastero della Germania ed anche uno dei pi\u00f9 influenti.\nStoria.\nL'abbazia di S\u00f6flingen ebbe origine dalla congregazione femminile francescana ed acquist\u00f2 i diritti inizialmente su tre fattorie presso il Danubio presso Ulma, venendo menzionata per la prima volta come istituzione stabile nel 1237.\nPresto la sistemazione originaria divenne inadeguata per sostenere il sempre crescente numero di monache presenti nell'abbazia. Peraltro si stabil\u00ec che la posizione presso il Danubio era troppo vulnerabile ai continui contrasti con l'Imperatore Federico II e prima del 1253 si decise di spostare la congregazione a S\u00f6flingen.\nTra il 1254 ed il 1259 \"Hailwigis\" (Hedwig) venne menzionata come prima badessa del monastero. Allo stesso tempo, nel 1252, le monache di S\u00f6flingen e di Ulma vennero inviate a fondare il convento di Pfullingen (sempre presso Ulma). Il trasferimento a S\u00f6flingen venne attivamente promosso dalla contessa Willibirgis di Helfenstein, membro di una nobile famiglia di Dillingen e finalmente, il 13 gennaio 1258, il conte Hartmann IV di Dillingen firm\u00f2 un documento di donazione di queste terre di sua propriet\u00e0 a favore del convento.\nLo sviluppo dell'abbazia.\nDopo aver accettato la regola di San Francesco d'Assisi, le monache accettarono anche l'emendamento di papa Innocenzo IV e quello di papa Urbano IV (1261-1264) che ponevano il loro patrocinio sull'area. Questo fatto venne anche confermato da una serie di privilegi concessi all'abbazia dai pontefici Innocenzo IV e Alessandro IV (1254-1261), il quale, nello specifico, esent\u00f2 tale congregazione dal pagamento delle tasse alla Santa Sede in quanto la congregazione deteneva la prerogativa di \"ordine povero\". Papa Niccol\u00f2 III (1277-1280) estese la protezione pontificia a tutti i soggetti ed a tutte le propriet\u00e0 dell'abbazia di S\u00f6flingen. Infine, papa Giovanni XXII (1316-1334) nomin\u00f2 esplicitamente il vescovo di Costanza quale protettore del monastero.\nLa protezione secolare pervenne al monastero attraverso l'imperatore Corrado IV di Svevia il quale la garant\u00ec attraverso i conti di Dillingen. Nel 1356, l'imperatore Carlo IV pose l'abbazia sotto la protezione secolare della citt\u00e0 imperiale di Ulma, ma le conferm\u00f2 molti privilegi specifici nel 1368.\nDurante il medioevo l'abbazia esercit\u00f2 la propria sovranit\u00e0 anche su molti altri paesi vicini quali Gomaringen presso Tubinga e, trascendendo i confini del vescovato di Costanza, anche nella diocesi di Augusta. Dal 1239 l'abbazia di S\u00f6flingen ottenne i vigneti di Neuffen e successivamente anche quelli di Heimbach, Beutelsbach, Gro\u00dfheppach, Schnait (tutti presso Weinstadt) ed a Stoccarda. Con l'acquisizione della locale fortezza, la maggior parte dei villaggi dell'area ricaddero dal 1270 sotto la sovranit\u00e0 abbaziale. Dal 1392 l'abbazia di S\u00f6flingen vide per\u00f2 la propria autorit\u00e0 venire sempre meno a vantaggio dei suoi potenti vicini.\nNel XV secolo, una eco del misticismo medioevale caratterizz\u00f2 la vita spirituale del monastero, con la composizione di due canzoni \"S\u00f6flinger Briefe\" e \" S\u00f6flinger Lieder\", le quali portarono ad una controtendenza alla spiritualizzazione della poesia di stampo religioso verso il tema della piet\u00e0, in particolare perseguita dalla badessa Abbess Christina Str\u00f6lin (1469-1484) e successivamente dalla badessa Elisabeth Reichner (1484-1508/13), che fu invece fautrice della riforma protestante e la ricostruzione dell'abbazia sotto quest'ultima, allorch\u00e9 non solo gli edifici ecclesiastici furono ricostruiti o ristrutturati, ma venne anche eretto un muro che circondava il monastero.\nDurante la riforma protestante l'abbazia di S\u00f6flingen entr\u00f2 in conflitto con la citt\u00e0 di Ulma, che aveva accettato il protestantesimo nel 1529. L'abbazia, ovviamente, fu un caposaldo del cattolicesimo, preservando la propria indipendenza. Le monache vennero inoltre sostenute dall'Imperatore Carlo V che proib\u00ec ad Ulma di abusare dei diritti di protezione sull'abbazia, ribadendo ai vescovi di Augusta e Costanza di rimanere quali protettori dell'abbazia, mentre la citt\u00e0 proib\u00ec ai propri cittadini di ascoltare messa nell'abbazia.\nNel 1537 Ulma tent\u00f2 d'installare una badessa protestante a S\u00f6flingen, ma senza successo.\nD'altro canto l'abbazia tent\u00f2 di liberarsi della protezione della citt\u00e0 di Ulma, ottenendo per i meriti acquisiti anche un seggio al Reichstag.\nFu questo insieme di fatti che, durante la guerra dei trent'anni, fecero s\u00ec che l'abbazia venisse saccheggiata dalle truppe protestanti che combattevano contro la Lega cattolica. Nel 1628 le truppe svedesi la saccheggiarono e tra il 1643 ed il 1647 furono sempre gli svedesi ad utilizzare il monastero come loro base militare permanente nell'area. Nuovamente S\u00f6flingen venne utilizzata come quartier generale dalle truppe durante il XVIII secolo, dapprima nella guerra di successione spagnola da Massimiliano II Emanuele di Baviera e tra il 1701 ed il 1704 fu sede del comando di John Churchill, I duca di Marlborough.\nAlla fine degli scontri nel 1648, sotto il governo delle badesse Euphrosinia Rampf (1684-1687), Kleopha Veeser (1687) e Angela Gr\u00e4fin Slawata (1687-1701) la chiesa abbaziale venne ricostruita in stile barocco, sotto la supervisione dell'architetto Kaspar Feichtmayr di Wessobrunn.\nNel XVIII secolo l'abbazia di S\u00f6flingen detenne il governo di S\u00f6flingen, Harthausen e Schaffelkingen (oggi tutte parti della citt\u00e0 di Ulma) e parte dei villaggi di Bettingen, Burlafingen e Eckingen, oltre ad altri diritti di tassazione su piccoli agglomerati di case. Nel 1773 l'abbazia rinunci\u00f2 ai propri diritti su M\u00e4hringen, Lehr, Jungingen, Breitingen, Holzkirch, Lonsee, Langenau, Weidenstetten, S\u00f6glingen e Bermaringen. In cambio di questo, la citt\u00e0 di Ulma avrebbe rinunciato a concedere la propria protezione all'abbazia rendendola completamente indipendente e il convento stesso ottenne lo \"status\" di abbazia imperiale.\nLa dissoluzione.\nDurante la mediatizzazione degli stati ecclesiastici tedeschi, il territorio di S\u00f6flingen comprendeva 4000 anime e pass\u00f2 interamente al governo bavarese, il quale concesse alle monache di rimanere sino al 1809, anche se la vita monastica cess\u00f2 del tutto solo nel 1814 quando le strutture vennero convertite in un ospedale militare.. Gran parte delle strutture vennero quindi vendute e ristrutturate da privati mentre la chiesa abbaziale divenne la parrocchia della citt\u00e0 di S\u00f6flingen."}
{"id": "2332080", "revid": "277167", "url": "https://it.wikipedia.org/wiki?curid=2332080", "title": "Close fit pipe", "text": ""}
{"id": "2332084", "revid": "599013", "url": "https://it.wikipedia.org/wiki?curid=2332084", "title": "\u00c1ngel Figueroa", "text": ""}
{"id": "2332088", "revid": "223320", "url": "https://it.wikipedia.org/wiki?curid=2332088", "title": "Acidosi renale tubulare", "text": ""}
{"id": "2332090", "revid": "1543377", "url": "https://it.wikipedia.org/wiki?curid=2332090", "title": "Collasso dei Maya", "text": "Per collasso della civilt\u00e0 maya del periodo classico si intende il declino e l'abbandono delle citt\u00e0 del periodo classico (300-900) da parte dei Maya delle \u2018'terre basse'\u2019 tra l'VIII e il IX secolo. Gli anni dall'800 al 900 vengono spesso definiti '\u2019periodo classico terminale'\u2019. Il collasso della civilt\u00e0 maya resta per ora uno dei misteri non risolti della storia umana, reso pi\u00f9 affascinante dall'elevato sviluppo cui era pervenuta la civilt\u00e0 Maya dal punto di vista culturale, sociale e tecnologico prima del repentino declino. Per i centri maya altamente sviluppati della parte meridionale delle \"terre basse\" il tracollo si realizza nel corso dell'VIII e IX secolo e culmina di l\u00ec a poco con l'abbandono delle citt\u00e0. Sono state elaborate nel tempo qualcosa come 88 tra teorie e relative varianti anche se non vi \u00e8 una spiegazione universalmente riconosciuta dell'evento. Sembra ottenere particolare favore la teoria che chiama in causa l'avvento di un periodo di grande siccit\u00e0.\nDal punto di vista archeologico il declino \u00e8 attestato dalla cessazione di iscrizioni monumentali e dall'arresto della costruzione di opere architettoniche di grandi dimensioni. Di seguito le varie teorie formulate nel corso degli anni.\nInvasioni e conquiste.\nLe evidenze archeologiche che attestano l'invasione della citt\u00e0 di Seibal (dipartimento di Peten, Guatemala) da parte dei Toltechi hanno suggerito lo spunto per la formulazione delle varie ipotesi che si basano su un'invasione subita dai Maya. La teoria pi\u00f9 recente afferma che le \"terre basse\" a sud siano state conquistate da gruppi probabilmente originari della zona costiera del golfo. Questa invasione, cominciata nel IX secolo e durata 100 anni, avrebbe determinato la distruzione della civilt\u00e0 maya del periodo classico. Si suppone che questa invasione sia stata in qualche modo influenzata dalle trib\u00f9 tolteche del Messico centrale. Comunque sia, illustri studiosi della civilt\u00e0 Maya ritengono questa spiegazione poco realistica ed evidenziano che il lungo e il complesso processo di declino pu\u00f2 difficilmente essere stato determinato da sconfitte militari. \u00c8 possibile che l'influenza della civilt\u00e0 teotihuacana si sia estesa ai territori maya attraverso guerre ed invasioni ma le interazioni tra le due civilt\u00e0 cominciano al principio del periodo classico, dunque molto prima del lasso temporale in cui si iscrive il collasso dei Maya, ossia il periodo classico terminale.\nRivolte contadine, rivoluzioni o disordini sociali.\nEvidenze archeologiche attestano che gli anni tra il 730 e il 790 (specialmente durante il k'atun) furono il periodo pi\u00f9 rigoglioso della produzione architettonica Maya: gli edifici crescevano per dimensione e numero pur senza che gli operai potessero avvantaggiarsi di utensili o dispositivi meccanici particolari. In questo periodo cominciano a manifestarsi alcuni segnali che preannunciano il collasso successivo. La maggior parte del carico di lavoro veniva svolto dai contadini delle citt\u00e0, come ad esempio accade a Tikal e Cop\u00e1n, dove furono progettati edifici e strutture sempre pi\u00f9 grandi, come palazzi reali e campi per il gioco della palla. Secondo una teoria supportata da J. E. S. Thompson, il collasso dei Maya fu determinato dalla rivolta delle classi sociali pi\u00f9 povere che fornivano la manodopera. Secondo questa corrente di pensiero, man mano che le condizioni di vita divennero pi\u00f9 difficili, l'esasperante carico di lavoro inizi\u00f2 a \"minare l'ossequio dei principi religiosi e l'organizzazione sociale presso le classi popolari\" determinando una sorta di rivolta contro le \u00e9lite, in particolar modo contro i sacerdoti-governanti.. Tale ipotesi spiega anche il brusco crollo delle funzioni delle \u00e9lite e la presenza di edifici e centri cerimoniali mai completati. Queste rivolte si verificarono in tempi e territori differenti, quindi \u00e8 verosimile che le rivolte nei confronti del potere costituito furono spontanee e non organizzate. A Piedras Negras l'incendio di palazzi e la distruzione di troni regali fa pensare che questo tipo di rivolte abbiano avuto in alcuni casi anche una componente particolarmente violenta.\nLa teoria di Thompson, per\u00f2, non spiega l'abbandono delle citt\u00e0 da parte della popolazione e non spiega che fine questa abbia fatto. Secondo David Webster, la mancanza di una \u00e9lite egemonica avrebbe determinato un aumento della popolazione piuttosto che una riduzione. Inoltre non \u00e8 chiaro come mai in seguito alla deposizione della \u00e9lite aristocratica non sia stata ricreata una nuova forma di governo come, in situazioni analoghe, accadde ad esempio in Cina. Uno studio di Elliot Abrams evidenzia che, ad esempio a Cop\u00e1n, gli edifici e le costruzioni sono tali da non aver richiesto una grande quantit\u00e0 di tempo e numero di lavoratori. In ogni caso la teoria di Thomson (1898-1975) venne formulata quando gli studi archeologici indicavano che il popolo maya fosse numericamente inferiore rispetto alle conoscenze attuali.. Rivolte contadine e disordini sociali ebbero senz'altro la loro importanza e furono accompagnate da invasioni da parte di popolazioni straniere. Non sono stati documentati per\u00f2 moti popolari di dimensioni tali da causare l'abbandono in massa di intere regioni. Solitamente quando le classi pi\u00f9 povere o differenti gruppi culturali si ribellano, assumono in qualche modo una posizione sociale dominante oppure diminuiscono il potere delle \u00e9lite, ma non abbandonano il territorio. Battaglie, rivoluzioni, guerre civili, guerre intestine, rivolte contadine e lotte dinastiche sono eventi storici che solitamente si concludono con la formazione di un nuovo equilibrio; le turbolenze sociali solitamente si autolimitano nel tempo. La teoria della rivoluzione sociale o della lotta tra classi nello spiegare il collasso della civilt\u00e0 maya del periodo classico non ha dunque alcun precedente storico. Le rivoluzioni conferiscono di norma nuovo vigore alle nazioni, le fortificano e fanno parte di cicli che si ripetono nel tempo.\nContrazione del commercio.\n\u00c8 stato ipotizzato che il tracollo della civilt\u00e0 maya sia stato determinato da un deterioramento dell'intricata rete di scambi commerciali, in particolar modo quelli effettuati verso Teotihuacan. Si era creduto in passato che la civilt\u00e0 residente a Teotihuacan fosse tramontata intorno al 700-750 d.C. costringendo le popolazioni mesoamericane ad un \"rimodellamento delle relazioni economiche nelle aree del Golfo e negli altopiani del centroamerica\" Questa sorta di ristrutturazione delle relazioni economiche e commerciali tra civilt\u00e0 avrebbe influito, anche se tardivamente, sui Maya. Studi pi\u00f9 approfonditi dimostrano per\u00f2 che l'influenza di Teotihuacan fu imponente soprattutto nel IV e V secolo e che la civilt\u00e0 ivi residente cominci\u00f2 a perdere il proprio potere -e forse ad abbandonare l'area- gi\u00e0 nel 600-650, un secolo prima del tracollo Maya. Piuttosto che determinare il declino dei Maya, lo spegnimento della civilt\u00e0 di Teotihuacan avrebbe dovuto spostare a favore dei Maya le rotte commerciali e favorirne lo sviluppo economico. Le materie prime scambiate nelle reti commerciali erano costituite essenzialmente da ossidiana, cacao, piume ed altri beni di lusso. Gli alimenti alla base della dieta quotidiana venivano invece prodotti e consumati direttamente nei centri abitati poich\u00e9 il clima caldo e umido rendeva difficile la conservazione per un eventuale trasporto e vendita, fatta eccezione per alcuni cereali, il cacao e altri vegetali. Le \"terre basse\" commerciavano essenzialmente coltelli in selce, vasellame, schiavi, pelli di giaguaro, iguana utilizzato per l'alimentazione e per la produzione di sostanze medicinali, verdure e cereali; le \"terre alte\" esportavano giada, piume di quetzal, cinabro, tinture a base di ematite speculare. \u00c8 probabile che la contrazione dei commerci sia stato un fenomeno temporaneo oppure determinato dal fallimento dell'intera economia agricola, quindi un effetto del collasso dei Maya piuttosto che la causa.\nMalattie a carattere epidemico.\nUna malattia propagatasi velocemente attraverso la popolazione potrebbe spiegare il rapido spopolamento dei centri abitati, sia nel caso di patologie mortali sia nel caso di malattie a prognosi fausta ma caratterizzate da un periodo di recupero molto lungo. Secondo Dunn (1968) e Shimkin (1973) malattie infettive trasmesse da parassiti furono comuni nelle foreste pluviali delle regioni tropicali, di cui le \"terre basse\" dei maya sono un esempio. Shimkin ipotizza che i Maya abbiano potuto contrarre infezioni endemiche correlate alla tripanosomiasi americana, ascaridiasi oppure alcune infezioni da germi enteropatogeni che causano diarrea acuta. Lo sviluppo della civilt\u00e0 maya avrebbe prodotto delle modificazioni dell'ambiente (agricoltura, insediamenti) favorevoli alla riproduzione di parassiti e insetti vettori di malattie. In particolar modo le infezioni intestinali che causano diarrea, quando colpiscono bambini ed adolescenti, col passare del tempo e a causa di episodi ripetuti, ostacolano la naturale crescita e sviluppo rendendoli pi\u00f9 sensibili ad altre malattie nel corso della vita adulta. L'ipotesi delle malattie endemiche viene ritenuta una spiegazione accessoria del declino dei maya del periodo classico.\nSiccit\u00e0.\nPeriodi di intensa siccit\u00e0 colpirono la penisola dello Yucat\u00e1n e l'area del bacino di Peten con particolare asprezza poich\u00e9 il suolo tropicale diventa meno fertile e lavorabile se privato della copertura della vegetazione forestale. Cicli stagionali normali di siccit\u00e0 prosciugano le acque superficiali. Le cronache redatte dagli invasori spagnoli documentano con accuratezza cicli di siccit\u00e0, carestia, epidemie e guerre, fornendo un'affidabile registrazione storica del ciclo delle variazioni climatiche nelle regioni Maya. Mutamenti climatici furono chiamati in causa per la prima volta nel determinismo del collasso maya da Thomas Gann e J. E. S. Thompson. Nel libro \"The great maya droughts\" Richardson Gill raccoglie ed analizza una serie di dati climatici, storici, idrogeologici, biologici (studi sui vegetali, vulcani, sedimenti di laghi) e archeologici che dimostrano che una serie incalzante di periodi di siccit\u00e0 hanno probabilmente causato il collasso dei Maya nel periodo classico. La teoria della siccit\u00e0 rappresenta l'elemento di base comune a tutte le altre teorie, in quanto invasioni da parte di popoli lontani, rivolte contadine, diminuzione degli scambi commerciali, aumento delle guerre di conquista eccetera possono essere spiegati come gli effetti di un prolungato periodo di siccit\u00e0 sofferto dal popolo dei Maya. I mutamenti climatici vengono sempre pi\u00f9 spesso chiamati in causa come elementi chiave nell'ascesa e tramonto di civilt\u00e0 in tutto il mondo. Il prof. Harvey Weiss dell'Universit\u00e0 di Yale e Raymond S.Bradley dell'Universit\u00e0 del Massachusetts hanno scritto \" Attualmente molti elementi convergono sulla rilevanza dei cambiamenti climatici come elementi condizionanti ripetuti declini di civilt\u00e0\". In un'altra pubblicazione Weiss afferma:\nGill sostiene nel suo \u2018'The Great Maya Droughts'\u2019:\nStudi climatici, dati provenienti dall'analisi degli anelli dei tronchi d'albero e dati climatici di tipo storico evidenziano che un clima freddo dell'emisfero nord del pianeta \u00e8 associato a siccit\u00e0 nel centroamerica.. Al tempo del collasso della civilt\u00e0 Maya il clima del nord dell'Europa era caratterizzato da temperature particolarmente rigide; correlazioni climatiche analoghe possono essere stabilite anche nel XX secolo. L'attivit\u00e0 di vulcani fuori e dentro il centroamerica \u00e8 correlata con basse temperature e successivi periodi di siccit\u00e0 come attestato dalle conseguenze dell'eruzione del vulcano Tambora nel 1815.\nMolti pensano che i Maya abbiano vissuto in una foresta pluviale ma tecnicamente il loro territorio \u00e8 da considerarsi un deserto stagionale, dunque privo di fonti stabili di acqua dolce. L'approvvigionamento idrico era pertanto strettamente dipendente dalle precipitazioni: l'acqua piovana veniva raccolta e accumulata per essere utilizzata anche durante le stagioni con poche piogge. Anche una tenue variazione nella distribuzione delle precipitazioni poteva produrre drammatiche conseguenze. L'accesso e gestione delle risorse idriche fu critico nello sviluppo della civilt\u00e0 Maya.\nGli aspetti controversi della teoria della siccit\u00e0 riguardano il fatto che mentre le citt\u00e0 centrali o del sud delle \"terre basse\" furono abbandonate, quelle del nord come Chich\u00e9n Itz\u00e1, Uxmal e Coba continuarono a prosperare a lungo. Nel nord nello Yucatan la vicinanza alle costa e la possibilit\u00e0 di rifornimento di pescato e selvaggina propria della fascia costiera possono spiegare la sopravvivenza di citt\u00e0 come Chich\u00e9n Itz\u00e1 e Mayapan. Un'altra critica alla teoria \u00e8 che attualmente nelle penisola dello Yucatan le precipitazioni sono pi\u00f9 abbondanti al sud e non a nord. Secondo i sostenitori, la distribuzione attuale delle precipitazioni non corrisponderebbe necessariamente a quella del IX secolo. Heater McKillop, archeologa dell'LSU, ha dimostrato un aumento del livello del mare intervenuto in corrispondenza delle coste vicine alle terre basse dei Maya durante il periodo classico, indicativo di cambiamenti climatici dell'epoca.\nDavid Webster, critico nei confronti di questa teoria, sostiene che gli studi compiuti da Gill si basano per la maggior parte su osservazioni condotte nel nord dello Yucatan, dove la civilt\u00e0 Maya continu\u00f2 a prosperare, e non nella zona meridionale dove si verific\u00f2 il tracollo. Webster sostiene inoltre che qualora si fosse davvero verificato un prosciugamento delle fonti di acqua, i Maya si sarebbero trasferiti in altre zone con condizioni ambientali pi\u00f9 favorevoli.\nIpotesi del crollo dell'ecosistema.\nQuesta ipotesi fu formulata inizialmente da O. F. Cook nel 1921 quando si riteneva che l'agricoltura maya fosse essenzialmente praticata con coltivazione su debbiato (Shifting cultivation) che produceva col tempo un esaurimento della fertilit\u00e0 del terreno. Studi recenti hanno invece dimostrato la grande variet\u00e0 di tecniche di agricoltura intensiva che permisero la sussistenza della vasta popolazione maya del periodo classico. Le tecniche utilizzate includono terrazzamenti, utilizzo di canali per l'irrigazione, campi sopraelevati o protetti dalle inondazioni tramite solchi, uso di feci umane come fertilizzante, Chinampa, argini, dighe, serbatoi e vari metodi di stoccaggio di acqua, sistemi idraulici, bonifica di paludi, incendi assistiti con lo scopo di sanificare e fertilizzare il terreno, ed altre tecniche che non sono state ancora comprese appieno. Oltre ai terreni montuosi, i Maya sfruttarono per l'agricoltura anche l'impervia foresta pluviale tropicale per 1500 anni. Le tecniche agricole adoperate dai Maya furono strettamente dipendenti dalla disponibilit\u00e0 di acqua. I Maya prosperarono in un territorio che sarebbe stato proibitivo per la maggior parte dei popoli del tempo; il loro successo nell'arco di due millenni in queste condizioni ambientali fu a dir poco straordinario. Il modello del collasso dell'ecosistema indotto dai Maya, in assenza di cambiamenti climatici globali, sembra una teoria priva di credito."}
{"id": "2332098", "revid": "6923", "url": "https://it.wikipedia.org/wiki?curid=2332098", "title": "Museo di arte sacra della Val d'Arbia", "text": "Il Museo di arte sacra della Val d'Arbia si trova nel Palazzo Ricci Socini a Buonconvento, in provincia di Siena.\nDescrizione.\nAl suo interno si conservano pregevoli opere pittoriche di Duccio di Buoninsegna, Pietro Lorenzetti, Luca di Tomm\u00e8, Andrea di Bartolo, Sano di Pietro, Matteo di Giovanni, Girolamo di Benvenuto, Andrea Piccinelli, Francesco Vanni, Alessandro Casolani, Rutilio Manetti, nonch\u00e9 opere di oreficeria (turiboli, reliquiari, ecc.) e arredi lignei provenienti dalle chiese del territorio.\nGenesi del museo.\nUn primo nucleo di opere era stato raccolto gi\u00e0 nel 1926 dal parroco don Crescenzio Massari, il quale decise di allestire una sala adiacente alla pieve dei santi Pietro e Paolo e di collocarvi le opere d'arte recuperate dai vari depositi della chiesa. Il Museo ebbe una prima collocazione nel palazzo di via Soccini detto \u201cIl Glorione\u201d nel 1979. Il trasferimento nella sede attuale, il palazzo Ricci Socini, ha permesso l'ampliamento della collezione e una migliore esposizione delle opere stesse.\nLa collezione.\nIl percorso della visita, ordinato con criterio cronologico, inizia al secondo piano con pitture su tavola del Trecento e del Quattrocento. Il Museo presenta infatti una serie di capolavori provenienti dal territorio di Buonconvento che testimoniano, per la loro qualit\u00e0, il legame di questa zona con la produzione pittorica di Siena.\nIl percorso espositivo \u00e8 organizzato su sette sale, pi\u00f9 una sala dedicata ai paramenti sacri."}
{"id": "2332099", "revid": "599013", "url": "https://it.wikipedia.org/wiki?curid=2332099", "title": "Carmelo Lee", "text": ""}
{"id": "2332101", "revid": "757396", "url": "https://it.wikipedia.org/wiki?curid=2332101", "title": "Tofa\u015f Spor Kul\u00fcb\u00fc", "text": "Il Tofa\u015f Spor Kul\u00fcb\u00fc \u00e8 una societ\u00e0 cestistica avente sede a Bursa, in Turchia. Fondata nel 1974, gioca nel campionato turco.\nDisputa le partite interne nella Bursa Atat\u00fcrk Spor Salonu, che ha una capacit\u00e0 di 3.500 spettatori.\nRoster 2021-2022.\n\"Aggiornato al 27 agosto 2021.\""}
{"id": "2332104", "revid": "110157", "url": "https://it.wikipedia.org/wiki?curid=2332104", "title": "Bubblegum Dreams", "text": "Bubblegum Dreams \u00e8 un EP del gruppo pop punk statunitense The Queers, pubblicato nel 1996 da Lookout! Records."}
{"id": "2332105", "revid": "4711", "url": "https://it.wikipedia.org/wiki?curid=2332105", "title": "Tofa\u015f S.K.", "text": ""}
{"id": "2332107", "revid": "4711", "url": "https://it.wikipedia.org/wiki?curid=2332107", "title": "Tofas Bursa", "text": ""}
{"id": "2332108", "revid": "599013", "url": "https://it.wikipedia.org/wiki?curid=2332108", "title": "Barbara Campanari", "text": "Gioca nel ruolo di centrale.\nCarriera.\nLa carriera di Barbara Campanari inizia nel 1995 nella squadra della sua citt\u00e0, la Pallavolo 92 Frosinone, in Serie C1. Nella stagione 1996-97 fa il suo esordio nella pallavolo professionista, nel campionato di Serie A2, con il club della Roma Pallavolo, dove resta per due annate. Nel 1998, con la nazionale Under-19, vince la medaglia d'oro al campionato europeo di categoria, al termine del quale entra fa parte della squadra della federazione italiana del Club Italia, per un anno.\nNella stagione 1999-00 viene ingaggiata dal , in Serie A2, dove resta per due stagioni, vincendo anche una coppa Italia di Serie A2. Nella stagione 2001-02 fa il suo esordio nella Serie A1 con il Team Volley Imola: la squadra, al termine del campionato, retrocede nella serie cadetta.\nDopo una parentesi nella Romanelli Volley di Firenze, nella stagione 2004-05, viene ingaggiata dal New Team Volley Castelfidardo, dove resta per tre annate, disputando altrettanti campionati di Serie A2. Sempre nella serie cadetta gioca per il Life Volley Milano nel campionato 2007-08.\nNella stagione 2008-09 passa alla Futura Volley Busto Arsizio, in Serie A1: nel club bustocco rimane per tre anni, aggiudicandosi la Coppa CEV 2009-10. Nella stagione 2011-12 viene ingaggiata dalla neo-promossa Parma Volley Girls, mentre nella stagione successiva torna a gioca nella sua citt\u00e0 natale, nell'IHF Volley Frosinone, in Serie A2, con cui vince la Coppa Italia di categoria, venendo nominata anche MVP."}
{"id": "2332109", "revid": "4711", "url": "https://it.wikipedia.org/wiki?curid=2332109", "title": "Tofa\u015f Bursa", "text": ""}
{"id": "2332114", "revid": "580", "url": "https://it.wikipedia.org/wiki?curid=2332114", "title": "Bias induttivo", "text": "Nell'apprendimento automatico, il bias induttivo di un algoritmo \u00e8 l'insieme di assunzioni che il classificatore usa per predire l'output dati gli input che esso non ha ancora incontrato (Mitchell, 1980).\nL'apprendimento automatico mira a costruire algoritmi che siano in grado di \"apprendere\" una certa funzione obiettivo. A tale scopo, si fornisce all'algoritmo di apprendimento un insieme di addestramento, che contiene esempi della relazione sottesa tra valori di ingresso e di uscita della funzione obiettivo. Il classificatore deve quindi approssimare la funzione obiettivo a partire da tali esempi. Il tipo di assunzioni che il classificatore effettua sulla natura della funzione obiettivo prende il nome di \"bias induttivo\" (Mitchell, 1980; desJardins and Gordon, 1995).\nUn classico esempio di bias induttivo \u00e8 il rasoio di Occam. Tale principio assume che l'ipotesi pi\u00f9 semplice consistente con l'insieme di addestramento sia da preferire."}
{"id": "2332118", "revid": "968255", "url": "https://it.wikipedia.org/wiki?curid=2332118", "title": "Angolo di freccia", "text": "In aeronautica l'angolo di freccia o freccia alare \u00e8 l'angolo compreso tra un punto del profilo alare di una semiala o di un impennaggio e il piano trasversale dell'aeromobile. Viene solitamente utilizzato il bordo d'attacco come punto di riferimento. Essa \u00e8 misurata in gradi (\u00b0). La freccia alare pu\u00f2 essere o positiva, quando le ali sono rivolte verso la coda o negativa, quando lo sono invece al muso.\nUtilizzo nei vari tipi di velivoli.\nNei velivoli che volano a regime subsonico (in particolare a non pi\u00f9 di Mach 0,7) l'angolo di freccia ottimale pu\u00f2 variare da 0 a 5\u00b0.\nNei velivoli a regime transonico varia in genere dai 25 ai 35\u00b0, mentre in quelli destinati a viaggiare a regimi supersonici dai 35 ai 45\u00b0. Sono tuttavia possibili altre configurazioni, come nel caso del Concorde, in cui l'angolo di freccia raggiunge i 70\u00b0.\nTipologie di ali a freccia.\nFreccia alare positiva.\nSi tratta della tipologia pi\u00f9 comune di ala a freccia. In questo caso le estremit\u00e0 alari sono semplicemente rivolte verso la coda del velivolo.\nFreccia alare negativa.\nEsiste un tipo di ala a freccia detta negativa, utilizzata su alcuni tipi di aeromobili, sia civili (come l'HFB 320 Hansa Jet) che militari (come lo Junkers Ju 287, il Grumman X-29 o il Sukhoi Su-47). Questo tipo di ali \u00e8 utilizzato soprattutto per ragioni aerodinamiche su alcuni aerei dotati di alette canard o sperimentali.\nFreccia alare variabile.\nAlcuni modelli di aeromobili detti a geometria variabile, come l'F-14 Tomcat, il MiG-23, il Tornado o il Mirage G hanno la possibilit\u00e0 di variare la loro freccia alare durante il volo, estendendo o ritraendo le due semiali. Il vantaggio che ne deriva \u00e8 enorme, in quanto l'aeromobile pu\u00f2 mantenere le ali distese a bassa velocit\u00e0, con un angolo di freccia molto piccolo, e ritrarle verso la fusoliera a regimi transonici e supersonici, aumentando l'ampiezza dell'angolo.\nAla obliqua.\nL'ala obliqua \u00e8 un particolare tipo di ala a freccia variabile. Un aeroplano dotato di ala obliqua possiede un meccanismo in grado di ruotare l'intera ala intorno a un punto della fusoliera, in modo che una delle due semiali abbia un angolo di freccia positivo e l'altra abbia un angolo di freccia negativo.\nVariando in questo modo l'angolo di freccia \u00e8 possibile diminuire la resistenza indotta nel volo ad alte velocit\u00e0, utilizzando un elevato angolo di rotazione senza sacrificare le prestazioni a bassa velocit\u00e0 e utilizzando un angolo pari o vicino a zero per il volo subsonico. Su un aereo di questo tipo una semiala ruota solo in una direzione, vale a dire che le due semiali possono variare il loro angolo di freccia solo da zero a un determinato valore e da quel valore nuovamente a zero.\nUn solo aereo, il NASA AD-1, sviluppato dall'agenzia spaziale statunitense e di cui \u00e8 stato creato un solo ed unico esemplare \u00e8 stato dotato di ali di questa tipologia. Nonostante i buoni risultati dei test effettuati, le ali oblique non furono pi\u00f9 adottate su altri aeromobili.\nSu richiesta del DARPA, a partire dal 2005, la Northrop Grumman sta progettando un UAV bombardiere d'alta quota ad ala obliqua, il Northrop Grumman Switchblade, che dovrebbe essere pronto per il 2010 ed entrare in servizio entro il 2020."}
{"id": "2332122", "revid": "1942768", "url": "https://it.wikipedia.org/wiki?curid=2332122", "title": "Piteccio", "text": "Piteccio \u00e8 un paese della Provincia di Pistoia, frazione del Comune di Pistoia. Dista pochi km a nord dalla citt\u00e0, lungo il corso del torrente Ombrone Pistoiese.\nStoria.\nLa prima notizia documentata del borgo di Piteccio risale all'anno 1086 quando compare in un atto di compravendita di terreni. Trovandosi Piteccio sull'antica strada che da Pistoia, per la valle dell'Ombrone, conduceva alla Sambuca Pistoiese, e da qui a Bologna, l'abitato ebbe parte importante in molti avvenimenti storici riguardanti la citt\u00e0 di Pistoia. In particolare, si deve ricordare come esso fosse feudo della famiglia Vergiolesi, della quale fece parte la bella Selvaggia dei Vergiolesi che ispir\u00f2 il poeta Cino da Pistoia coevo e amico di Dante. Altra data importante \u00e8 il 1306, quando il castello di Piteccio fu destinato ad asilo dei Pistoiesi di parte bianca dopo che questi furono esiliati dopo la resa di Pistoia ai Fiorentini e Lucchesi avvenuta nello stesso anno.\nGli statuti del comune di Pistoia del 1330 indicano, poi, che Piteccio aveva un suo Podest\u00e0 ed era al centro di un comunello rurale.\nChiesa.\nSul finire del XVIII secolo Piteccio venne eretto a Pieve dedicata a Santa Maria.\nComunicazioni.\nCon la costruzione della nuova strada da Pistoia a Modena nella met\u00e0 del 1800 (detta Giardini-Ximenes dai nomi dei due architetti che progettarono e costruirono, rispettivamente, i tratti modenese e pistoiese), Piteccio vide diminuire di molto la sua importanza. La riacquist\u00f2, tuttavia, con la realizzazione della Ferrovia Porrettana, iniziata nel 1856 e inaugurata da Vittorio Emanuele II il 2 novembre 1864. A Piteccio venne costruita una stazione sulla linea Porrettana, ed il suo abitato fu scavalcato da un grandioso ponte che prese il suo nome.\nAvvenimenti recenti.\nL'imminenza di questo ponte rispetto all'abitato di Piteccio caus\u00f2 la morte di 36 abitanti durante una dura incursione aerea americana avvenuta il 28 aprile 1944. In memoria dei caduti fu poi eretto un monumento che ancora oggi resta come monito, insieme alla lapide davanti alla chiesa, affinch\u00e9 ricordi sempre il valore degli abitanti che morirono durante il bombardamento.\nIndustrie.\nLungo la valle dell'Ombrone pistoiese, nei pressi di Piteccio, esistono diverse importanti cartiere che un tempo si avvalevano delle acque del fiume quale forza motrice."}
{"id": "2332126", "revid": "729019", "url": "https://it.wikipedia.org/wiki?curid=2332126", "title": "Ala (esercito romano)", "text": "Il termine ala impiegato nell'esercito romano ebbe almeno tre differenti significati tattici nel corso della storia romana. Nella sua accezione tattica generale il termine \"ala\" rappresentava i fianchi di uno schieramento (\"ala dextra\" e \"ala sinixtra\"), prima della battaglia.\nEvoluzione tattica delle \"ali\".\nPrimo significato: \"alae sociorum\" durante la Repubblica.\nSe ogni legione di cittadini romani era formata da 4.200 fanti (portati fino a 5.000, in caso di massimo pericolo) e da 300 cavalieri, le unit\u00e0 alleate di \"socii\", chiamate \"alae\", poich\u00e9 erano poste alle \"ali\" dello schieramento romano, erano, invece, costituite da un numero pari di fanti, ma superiori di tre volte nei cavalieri (900 per unit\u00e0).\nEcco come Aulo Gellio ne spiega il loro significato etimologico:\nSecondo significato: \"Ali\" di stati clienti.\nIn seguito alla guerra sociale degli anni 91-88 a.C., il fatto di aver conferito a tutte le popolazioni dell'Italia antica la cittadinanza romana, non fece altro che eliminare le cosiddette \"alae\" di \"socii\" (costituite da fanti e cavalieri). Fu cos\u00ec necessario impiegare, sempre alle ali dello schieramento romano, formazioni di cavalleria di stati clienti alleati, tanto pi\u00f9 che con la riforma di Gaio Mario gli \"equites legionis\" erano stati soppressi.\nFu il caso di Gaio Giulio Cesare. Egli, infatti, a pi\u00f9 riprese cominci\u00f2 ad utilizzare contingenti di cavalieri di popolazioni alleate nel corso della conquista della Gallia. Reclut\u00f2 tra le sue fila soprattutto Galli e Germani, inquadrando queste nuove unit\u00e0 sotto decurioni romani, con grado pari a quello dei centurioni legionari ed un \"praefectus equitum\". La stessa cosa avvenne anche nel corso della guerra civile che segu\u00ec tra Cesare e Pompeo degli anni 49-45 a.C.\nAppiano di Alessandria ci racconta che durante la successiva guerra civile nata dopo la morte di Cesare, poco prima dello scontro decisivo di Filippi del 42 a.C., Marco Giunio Bruto disponeva di 4.000 cavalieri tra Galli e Lusitani, oltre a 2.000 traci, illirici, parti e tessali; mentre l'alleato Gaio Cassio Longino di altri 4.000 arcieri a cavallo tra Arabi, Medi e Parti.\nTerzo significato: \"Ali\" di provinciali a cavallo in epoca imperiale.\nErano composte da cavalieri per lo pi\u00f9 provinciali (nella condizione di \"peregrini\"), i quali aspiravano, al termine di un servizio lungo oltre un paio di decenni, ad ottenere la cittadinanza romana. Sebbene siano state create da Cesare, la loro organizzazione, cos\u00ec come ci \u00e8 stata tramandata, appartiene al processo messo in atto da Augusto riguardante l'intero sistema militare romano.\nComposizione di un'\"Ala quingenaria\" e \"milliaria\".\nLe \"alae\" di cavalleria durante il periodo giulio-claudio furono solo \"quingenarie\" (composte cio\u00e8 da 500 armati circa). Erano divise in 16 \"turmae\" da 32 uomini (comandate ciascuna da 16 decurioni), per un totale di 512 cavalieri. Fornivano alle legioni truppe di ricognizione e di inseguimento, oltre a costituire elemento d'urto sui fianchi dello schieramento nemico.\nA partire dalla dinastia dei Flavi, furono introdotte per prime le unit\u00e0 ausiliarie \"milliariae\", ovvero composte da circa 1.000 armati (create \"ex novo\" oppure incrementandone gli armati da una preesistente \"quingenaria\"). in tutte le loro tipologie: dalle \"cohortes peditatae\", a quelle \"equitatae\" fino alle \"alae\" di cavalleria (quest'ultima considerata l'\"\u00e9lite\" dell'esercito romano).\nLe \"alae milliariae\" erano formate, a differenza di quelle \"quingenariae\" da 24 \"turmae\". sempre di da 32 uomini per un totale di 768 cavalieri. Il comandante di un'\"ala\", che in origini era un principe nativo appartenente alla trib\u00f9 dell'unit\u00e0 ausiliaria, fu sostituito con un \"praefectus alae\" (o \"praefectus equitum\") dell'ordine senatorio e/o equestre, che poteva restare in carica per un periodo di 3 o 4 anni, al termine del quale poteva accedere all'ordine senatoriale.\nQui sotto potete trovare una tabella riepilogativa di alcuni dati riportati sopra:\nGerarchia interna: ufficiali, \"principales\" e \"immunes\".\nIn epoca augustea erano affidate sia al comando di un re o principe cliente nativo del posto (il \"praefectus equitum\" citato dallo stesso Cesare, \"vedi sopra\"), almeno fino a dopo Tiberio (attorno alla met\u00e0 del I secolo), quando furono poi sottoposte ad un \"praefectus alae\" dell'ordine equestre (si trattava spesso di un figlio di senatore romano).\nIl corpo di truppa di un'\"ala quingenaria\", oltre agli ufficiali (il \"praefectus alae\" ed i sedici decurioni), si divideva in tre sotto-categorie:\nIn sostanza secondo i conteggi del Cheesman, in un'\"ala quingenaria\", c'erano a parte il \"praefectus alae\": 16 \"decuriones\", 34 \"principales\" e oltre 100 \"immunes\".\nReparti di cavalleria: armi e armature.\nLe \"alae\" dopo la riforma augustea erano costituite da differenti reparti di cavalleria, come segue:\nAdriano (117-138) fu il primo a rendere operativa un'\"ala\" di cavalieri \"catafrattari\" (muniti di \"contus\", ovvero di una pesante e lunga lancia; ricoperti da una pesante maglia di metallo, compresi i loro cavalli), l'\"Ala I Gallorum et Pannoniorum catafractaria\", formata da cavalieri sarmati Roxolani che erano stati sistemati in Gallia e Pannonia dopo le guerre condotte contro di loro nel periodo 107-118.\nDurata servizio, paga e congedo.\nI cavalieri ausiliari prestavano servizio per 25 anni, al termine del quale ricevevano un \"diploma militare\" che ne attestava il congedo (\"honesta missio\"), oltre ad un premio (in denaro o un appezzamento di terra, quasi fosse una forma di pensione dei giorni nostri), la cittadinanza romana ed il diritto di sposarsi. La paga (\"stipendium\") per un cavaliere di \"ala\" si aggirava attorno ai 250 denari. La paga fu successivamente aumentata di un quarto, sotto l'imperatore Domiziano, portando cos\u00ec il compenso annuo a 333 denari per un cavaliere d'\"ala\".\nLungo il \"limes\".\nLe unit\u00e0 di cavalleria delle \"alae\" furono quindi distribuite lungo l'intero percorso del \"limes\", dalla provincia di Britannia a quelle orientali di Siria ed Egitto passando attraverso il \"limes renano\" e \"quello danubiano\". L'elenco completo lo potete trovare qui."}
{"id": "2332127", "revid": "117098216", "url": "https://it.wikipedia.org/wiki?curid=2332127", "title": "Socii", "text": "Il termine socii (plurale di \"socius\", in latino \"alleato\") pu\u00f2 riferirsi a:"}
{"id": "2332128", "revid": "214509", "url": "https://it.wikipedia.org/wiki?curid=2332128", "title": "Bias (apprendimento automatico)", "text": ""}
{"id": "2332129", "revid": "193474", "url": "https://it.wikipedia.org/wiki?curid=2332129", "title": "Michal \u0160anda", "text": "Opere.\nPass\u00f2 gran parte dell'infanzia a Praga e dopo essersi laureato, Michal \u015canda intraprese numerosi lavori, componendo anche le sue prime poesie. Dal 1993 \u00e8 archivista teatrale."}
{"id": "2332134", "revid": "767487", "url": "https://it.wikipedia.org/wiki?curid=2332134", "title": "Ross Chisholm", "text": ""}
{"id": "2332136", "revid": "284938", "url": "https://it.wikipedia.org/wiki?curid=2332136", "title": "Freccia alare", "text": ""}
{"id": "2332139", "revid": "287204", "url": "https://it.wikipedia.org/wiki?curid=2332139", "title": "Ko\u0161arka\u0161ki klub Alkar", "text": "Il K.K. Alkar \u00e8 una societ\u00e0 cestistica avente sede a Signo, in Croazia. Fondata nel 1955, gioca nel campionato croato di pallacanestro."}
{"id": "2332140", "revid": "486946", "url": "https://it.wikipedia.org/wiki?curid=2332140", "title": "N\u00farnen", "text": ""}
{"id": "2332141", "revid": "287204", "url": "https://it.wikipedia.org/wiki?curid=2332141", "title": "Santa Trofimena", "text": "Agiografia.\nL'agiografia di Santa Trofimena \u00e8 piuttosto contorta e oggetto di controversie. Secondo la tradizione popolare minorese, sub\u00ec il martirio in tenera et\u00e0 (intorno ai dodici-tredici anni) forse per mano dello stesso padre, in conseguenza del suo rifiuto al matrimonio con un pagano. Il corpo, affidato alla custodia di un'urna, fu gettato in mare, dove le correnti lo spinsero sino alla spiaggia di Minori. Questo \u00e8 quanto la fonte pi\u00f9 antica ci narra di lei,non vi \u00e8 concordanza tra i vari autori sul periodo e le modalit\u00e0 del martirio. Il paese di origine \u00e8 Patti, alcune versioni parlano della frazione Tindari altre di Patti citt\u00e0.. La tradizione popolare minorese la vorrebbe originaria della cittadina siciliana di Patti.\nPresumibilmente verso il 640 l'urna, ritrovata da una lavandaia, venne fatta trasportare da una pariglia di giovenche bianche (divenute poi il simbolo della Santa) fin dove oggi si vede eretta una imponente Basilica.\nNome.\nLa questione sul nome della Santa \u00e8 ancora oggi duplice: Trofimena a Minori, Febronia a Patti. Qualcuno arditamente avanza l'ipotesi che Trofimena sia il nome proprio e Febronia il nome della famiglia, cio\u00e8 il cognome. La confusione dei nomi in passato fu tale da far confondere Trofimena con Trifone, compagno di Sant'Agatone. Nel 1673, su richiesta del vescovo di Minori, Antonio Botti, la Sacra Congregazione dei Riti, decret\u00f2 che il nome della Santa, da includere nel Martirologio Romano, fosse Trofimena. Questo nome, da \"Trofomes\" del 979, passando attraverso le modifiche \"Trefomee\", \"Treufime\" e \"Treufimen\", diventa, in modo definitivo, tra il 1061-1079, Trofimenis (Trophimenis).\nCulto.\nDei resti di Trofimena si ha notizia storica sin dagli anni 838-839, secondo quanto riportato da una fonte anonima che narra del trafugamento e delle varie traslazioni subite dai resti della Santa per opera dei Longobardi del principe Sicardo di Benevento. Dopo questi avvenimenti, per paura di futuri trafugamenti, il corpo della santa fu (secondo tutti i minoresi) deposto sotto l'altare. Ma alcuni di essi promisero di non dir mai il luogo vero della sepoltura che fu l'attuale cripta. Una volta decedute queste persone, i minoresi decisero di riprendere le reliquie dall'altare ma non vi trovarono niente. Esse furono ritrovate solamente nella notte del 27 novembre del 1793 e ad esse fu dedicata la moderna cripta della basilica, dove ancor oggi vengono conservate.\nSanta Trofimena martire \u00e8 venerata come patrona nella cittadina di Minori, nella cui basilica vengono tuttora conservate le spoglie. La festa ricorre il 5 novembre, presunto giorno del martirio e anniversario dell'arrivo del suo corpo a Minori, e i festeggiamenti in sua memoria oltre alla processione al mattino del 5 novembre, hanno luogo anche nei giorni 27 novembre con l'annuncio del S. Natale (II ritrovamento delle reliquie nel 1793) e il 13 luglio con la processione serale (seconda deposizione delle reliquie nell'839)."}
{"id": "2332142", "revid": "767487", "url": "https://it.wikipedia.org/wiki?curid=2332142", "title": "James Gillingham", "text": ""}
{"id": "2332148", "revid": "1833437", "url": "https://it.wikipedia.org/wiki?curid=2332148", "title": "Villa Vergano", "text": "Villa Vergano (\"V\u00ecla Verg\u00e0n\" in dialetto brianzolo) \u00e8 una frazione del comune di Galbiate in provincia di Lecco posta a sud del centro abitato, verso Ello.\nGeografia fisica.\nVilla Vergano \u00e8 situato a circa 550 metri di altitudine sul fianco ovest del Monte Regina, conosciuto storicamente come Monte di Brianza, dista circa due chilometri e mezzo dal centro abitato di Galbiate di cui \u00e8 frazione.\nll paese \u00e8 formato dai due nuclei abitativi, Villa e Vergano, dai quali deriva il nome. Vi risiedono circa 1100 abitanti.\nIl territorio di Villa Vergano si estende sul monte pi\u00f9 a nord della Brianza in cui si trovano altri piccoli borghi: Toscio, Polgina e Figina. Particolarmente importante quest'ultimo borgo che in passato fu un monastero cluniacense, il cui nome compare assieme alla prima citazione del nome Brianza e precisamente in una donazione datata 16 agosto 1107 con cui una ricca vedova milanese lasciava possedimenti della zona per la costruzione di un monastero in localit\u00e0 Figina.\nStoria.\nRegistrato agli atti del 1751 come un borgo milanese di 129 abitanti della pieve di Oggiono, in seguito alle riforme amministrative dell'Imperatrice Maria Teresa divenne un tutt'uno con \"Vergano\" e \"Figina\". Nel 1786 Vergano entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 522 abitanti. Nel 1809 un regio decreto di Napoleone determin\u00f2 la soppressione dell'autonomia municipale per annessione ad Ello, ma il Comune di Vergano fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 694 anime, salite a 749 nel 1871, mentre nel frattempo nel 1863 il governo cambi\u00f2 nome alla localit\u00e0 da \"Vergano\" a \"Villa Vergano\". Il processo di crescita demografica continu\u00f2 oltre la fine del XIX secolo, tanto che nel 1921 si registrarono 870 residenti. Fu nel 1937 che il fascismo decise la soppressione definitiva del comune unendolo a Galbiate, sebbene i legami storici fossero come detto con Oggiono."}
{"id": "2332149", "revid": "232134", "url": "https://it.wikipedia.org/wiki?curid=2332149", "title": "Richard Cheese and Lounge Against the Machine", "text": ""}
{"id": "2332156", "revid": "287204", "url": "https://it.wikipedia.org/wiki?curid=2332156", "title": "Ko\u0161arka\u0161ki klub Dubrava", "text": "Il K.K. Dubrava \u00e8 una societ\u00e0 cestistica avente sede a Dubrava, in Croazia. Fondata nel 1976, gioca nel campionato croato di pallacanestro.\nDisputa le partite interne nella \u0160portska dvorana Dubrava, che ha una capacit\u00e0 di 1.800 spettatori."}
{"id": "2332158", "revid": "1888309", "url": "https://it.wikipedia.org/wiki?curid=2332158", "title": "Ponte Azzone Visconti", "text": "Il ponte Azzone Visconti, conosciuto anche come Ponte Vecchio, \u00e8 uno dei monumenti simbolo della citt\u00e0 di Lecco in Lombardia costruito tra il 1336 e il 1338\"\" sul fiume Adda per migliorare i collegamenti tra Lecco e il Ducato di Milano.\nIl viadotto, nonostante oggi si presenti assai diverso dal'originale, rimane una delle pi\u00f9 importanti testimonianze di ingegneria militare dell'epoca oltre ad essere espressamente menzionato nel romanzo di Alessandro Manzoni\"\".\nStoria.\nLa fortezza.\nIl ponte fu realizzato per volere del Signore di Milano Azzone Visconti fra il 1336 e il 1338. I lavori iniziarono quindi subito dopo la conquista del borgo di Lecco, avvenuta nel 1335, e finirono l'anno precedente alla morte di Azzone, occorsa nel 1339. Al termine dei lavori, la riva dritta del fiume a quella di manca si trovarono per la prima volta nella storia collegate via terra.\nDotato originariamente di spingarde e bombarde, esso fungeva da imbuto per l'accesso di uomini e merci nel borgo di Lecco, garantendone la protezione militare.\nLa struttura difensiva, nel Seicento, rappresentava uno strumento di imposizione fiscale sui materiali di passaggio poich\u00e9 chi vi transitava doveva pagare un pedaggio piuttosto elevato gestito da un consorzio formato da una dozzina di comproprietari appaltatori, nobili lecchesi e milanesi, oltre al monastero delle Benedettine che si trovava nella zona dell'Arlenico.\nLe fortificazioni erano costituite da due torri difensive munite di rivellino poste alle due estremit\u00e0 oltre a tre ponti levatoi posti in loro corrispondenza, una rocchetta, una colombaia per i piccioni viaggiatori e una torre centrale. Sul lato lecchese, dove ora restano ben visibili i resti nella parte meridionale, la torre era separata dalla terraferma mediante un canale. Presentava originariamente solo otto arcate\"\" a tutto sesto.\nStruttura e fisionomia mutano nel corso dei decenni, segnate dagli eventi che si susseguono nel nord Italia in maniera spesso virulenta e repentina. A distanza di pochi anni dalla realizzazione si assistette all'aggiunta di altre due arcate, portate a 11 nel corso del Quattrocento per ragioni fluidodinamiche.\"\" Un affresco del 1529 che mostra il ponte con queste fortificazioni lo si pu\u00f2 trovare esposto al Castello di Melegnano.\nLe guerre.\nTra i secoli XIV e XV il ponte fu teatro di una serie di battaglie che videro coinvolti, tra gli altri, Niccol\u00f2 Piccinino Francesco Bussone e Bartolomeo Colleoni.\"\"\nNonostante alcuni documenti datati dal 1433 e il 1436 testimonino come il ponte fosse protetto da una serie di infrastrutture militari, l'alternanza dei domini stranieri e la nevralgica pulsione che percorreva e caratterizzava lo snodo di vie sul quale sorge Lecco, recarono non poche ferite al ponte visconteo, dapprima leso dai duelli che riguardano l'assedio di Lecco nel 1531 durato circa un anno combattuto dal Medeghino, durante il quale la struttura rimase piuttosto danneggiata.\nNel 1609 fu ristrutturato su incarico degli Spagnoli (nuovi dominatori del territorio con Pedro Enr\u00edquez d'Azevedo y Toledo), rimanendo nuovamente deturpato nelle battaglie napoleoniche del 1799-1800, con l'accidentale menomazione delle ultime due arcate occidentali e la distruzione di alcune torri di guardia e di un rivellino.\nGli episodi militari sono altres\u00ec testimoniati dalla presenza di una propria guarnigione formata da una ventina di uomini armati di balestra e di un castellano.\nLe pietre del ponte tornarono protagoniste dall'assedio dei nuovi invasori: i Lanzichenecchi che depredano Lecco importando la pestifera morte, immortalata dal Manzoni nelle sue opere.\nIl XVIII secolo \u00e8 percorso da decenni di lotte e guerre di successione nell'Europa continentale, che fanno dell'Italia il giardino di casa conteso dai vari dominatori stranieri. Eclissatosi il dominio spagnolo, la contesa \u00e8 tutta tra Austria, Russia e Francia: se per lunga parte del XVIII secolo l'influenza austriaca \u00e8 pressoch\u00e9 ininterrotta a fronte della potente ascesa napoleonica, l'influenza va ad appannaggio francese portando il territorio lecchese nella sfera di dominio della neonata Repubblica Cisalpina, voluta da Napoleone Bonaparte conducendo il ponte ad esser teatro e testimone di un nuovo conflitto quale la battaglia di Lecco.\nIl 25 aprile 1799, gli austro-russi marciarono da Cisano Bergamasco in direzione Lecco ove sono assediate le truppe francesi. Da circa due anni la discesa austro-russa ha il chiaro obiettivo di riportare l'area nord dell'Italia sotto il perduto dominio austriaco e scacciare i francesi dalla zona lacustre. I francesi, dal canto loro, consci della potenza del nemico, fanno saltare tutti i ponti che vanno dalle chiuse di Olginate a scendere lungo l'Adda fino a Cassano. Il ponte costruito da Visconti \u00e8 uno dei pochi a rimanere in piedi e consentire la traversata del lago mentre gli austro-russi si approssimano rapidamente a Lecco: qui s'inscena una battaglia che dura tre giorni e lascia sul campo numerosi morti.\nI francesi, costretti alla graduale ritirata, il 28 aprile indietreggiano sul ponte, trovando via di fuga sulla sponda destra del lago. In acqua, oltre alle spoglie dei militari feriti a morte, finisce anche la statua di san Giovanni Nepomuceno, la quale era stata installata sul ponte nel corso del Settecento. Recuperata, si trova oggi nella piazza principale del rione di Castello, mentre la sua postazione sul ponte fu occupata da una cappella mariana di devozione popolare. Per rallentare il passaggio dei nemici e darsi alla fuga impedendo loro il protrarsi dell'inseguimento austro-russo, i transalpini, minato il ponte, fanno saltare le prime due arcate dello stesso sotto il Monte Barro. I lecchesi, votatisi al cielo e riconoscenti alla struttura che ancora una volta in qualche modo si fa garante della loro incolumit\u00e0, incisero una significativa lapide, che cos\u00ec recita:\nGli ampliamenti.\nPoich\u00e9 l'Adda \u00e8 l'unico emissario del Lario, il ponte che si trova in corrispondenza di esso era ritenuto una strozzatura da parte dei comaschi che lo ritenevano causa dei continui allagamenti della loro citt\u00e0. Per accontentarli fu aggiunta nel 1354 la nona arcata ma, non ancora soddisfatti, ottennero ottant'anni dopo una decima arcata. Nel 1440 Francesco Sforza, primo Duca di Milano, le port\u00f2 definitivamente a undici. Il materiale scavato fu depositato nella fascia meridionale del ponte stesso andando a formare la zona detta del \"Lazzaretto\".Si presume che tali materiali di riporto furono utilizzati per la realizzazione dell'isola Viscontea. Di fatto questo isolotto artificiale nei pressi del ponte \u00e8 di origini incerte; la prima testimonianza certa risale alle mappe di riconfinazione territoriale del 1723 tra il Ducato di Milano, conquistato dagli Asburgo con la Pace di Utrecht del 1713, e la Repubblica di Venezia lungo il corso del fiume Adda.\nLe rocche agli imbocchi vennero abbattute nel 1832 per esigenze di risistemazione della strada mentre le spalle vennero eliminate nel 1910 in vista del passaggio della linea tranviaria proveniente da Como snaturando l'aspetto originale della struttura.\nDurante i lavori di ampliamento del 1959 venne alla luce una scala ricavata all'interno di una delle arcate, la quale permetteva al Castellano di arrivare dalla sua abitazione direttamente al greto del fiume, dove poteva salire su di una barca in caso di necessit\u00e0.\nEt\u00e0 contemporanea.\nL'infrastruttura (inizialmente detto \"Ponte Grande\") che super\u00f2 indenne le guerre risorgimentali e i due conflitti mondiali del XX secolo fu addizionata negli anni '50 di due passerelle pedonali a sbalzo in attesa del termine dei lavori di costruzione del ponte J.F. Kennedy. Inizialmente solo provvisori, i passaggi vennero smantellati solo nel 2014 quando si resero necessari urgenti interventi di manutenzione straordinaria durante la quale furono installate le nuove barriere di protezione.\nL'anno successivo vennero eseguite indagini strutturali sulla capacit\u00e0 portante e dei carotaggi da parte del Politecnico di Milano. Simultaneamente si iniziarono a intraprendere studi e analisi sul recupero e sulla valorizzazione culturale del patrimonio edilizio esistente tra cui la nuova illuminazione, poich\u00e9 il viadotto \u00e8 considerato uno degli elementi a pi\u00f9 grande impatto e valore storico della comunit\u00e0 lecchese.\nFino al 2015 sul ponte era consentito il doppio senso di marcia per gli autoveicoli, poi la circolazione \u00e8 stata modificata e oggi il ponte \u00e8 adibito a pista ciclopedonale, con una carreggiata per i mezzi motorizzati esclusivamente in uscita da Lecco.\nDurante gli ultimi mesi del 2017 il ponte \u00e8 stato interessato da diversi interventi di pulizia straordinaria e valorizzazione artistica volti a riqualificare totalmente l'impianto di illuminazione. Dopo la prima fase di pulizia dei piloni dagli arbusti cresciuti spontaneamente si \u00e8 passati alla posa dei cavidotti di collegamento degli impianti senza intaccare la soletta del compendio storico consentendo un riordino complessivo. Successivamente si \u00e8 intervenuto sulle quattro sponde laterali dove sono stati installati altrettanti plinti per il sostegno dei pali di illuminotecnica."}
{"id": "2332163", "revid": "767487", "url": "https://it.wikipedia.org/wiki?curid=2332163", "title": "Courtney Sims", "text": ""}
{"id": "2332164", "revid": "838137", "url": "https://it.wikipedia.org/wiki?curid=2332164", "title": "Luna Carocci", "text": "Carriera.\nClub.\nLuna Carocci inizia a giocare a pallavolo all'et\u00e0 di 8 anni in una squadra della sua citt\u00e0, Lucca, il Volley Pantera, con il quale all'et\u00e0 di 15 anni esordisce in Serie B2. Nel 2004 si trasferisce a Ravenna, sede del , collegiale permanente della Federazione Italiana Pallavolo, dove rimane per due annate disputando il campionato di Serie B1.\nNella stagione 2006-07 viene ingaggiata dall' di Cremona per un biennio in Serie A2 facendo quindi il proprio esordio nel massimo campionato nell'annata 2008-09 accettando la proposta del , dove resta fino al 2010; nella stagione 2010-11 si accasa al e in quella successiva al , entrambe in Serie A1.\nNell'annata 2012-13 \u00e8 la volta della prima esperienza all'estero, nello specifico in Azerbaigian, dove disputa la Superliqa con l'; rientra tuttavia in Italia gi\u00e0 nell'annata seguente, quando firma per la , mentre nel campionato 2014-15 \u00e8 in campo per il di Piacenza con cui ottiene il primo trofeo di squadra, cio\u00e8 la Supercoppa italiana 2014, e nell'annata 2015-16 si trasferisce al , sempre in Serie A1.\nDalla stagione 2016-17 la carriera di Luna prosegue all'estero per un quadriennio, dapprima nella Divizia A1 rumena con il , quindi nella 1. Bundesliga tedesca con la maglia dello , con cui nell'annata 2017-18 conquista la Supercoppa e lo scudetto, ed infine per un biennio nella Ligue A francese dove si aggiudica il campionato 2018-19 con il .\nPer la stagione 2020-21 fa nuovamente rientro in Serie A1, ingaggiata stavolta dalla . Nella stagione 2021-22 difende i colori di , nella medesima divisione.\nNazionale.\nNel 2005 viene convocata dalla nazionale Under-18 italiana con cui si aggiudica la medaglia di bronzo sia al campionato europeo che al campionato mondiale di categoria, mentre l'anno successivo vince il campionato europeo con la selezione Under-19.\nNell'estate 2011 ottiene le prime convocazioni in nazionale maggiore."}
{"id": "2332165", "revid": "48040", "url": "https://it.wikipedia.org/wiki?curid=2332165", "title": "Luna Veronica Carocci", "text": ""}
{"id": "2332170", "revid": "640389", "url": "https://it.wikipedia.org/wiki?curid=2332170", "title": "Laureus World Sports Awards", "text": "I Laureus World Sports Awards sono dei premi annuali assegnati ad atleti di varie discipline sportive che sono stati vincenti durante l'anno precedente. La manifestazione fu istituita nel 1999 da Daimler e Richemont ed \u00e8 sponsorizzata da Mercedes-Benz, International Watch Company e Vodafone. La prima edizione si \u00e8 tenuta a Montecarlo il 25 maggio 2000.\nL'elezione dei vincitori avviene in due fasi: nella prima, una giuria di selezione (formata da scrittori, editori e giornalisti dei principali sport provenienti da oltre 80 nazioni del mondo) crea una lista ristretta di sei candidature per ciascuna categoria attraverso una votazione, che viene monitorata da PricewaterhouseCoopers LLP; nella seconda, i membri della Laureus World Sports Academy votano i candidati nominati per eleggere i vincitori.\nVi sono tre tipi di giuria per le elezioni finali. La prima, composta da giornalisti, vota per 5 categorie: \nLa seconda, composta da specialisti, elegge due categorie: \nLa terza giuria, infine, formata dall'Academy e dai Patroni Fondatori (Daimler e Richemont) vota per le seguenti categorie per atleti che hanno contribuito positivamente per la societ\u00e0 attraverso lo sport:\nA questa categoria, si \u00e8 aggiunto un quarto premio, ossia il \"Laureus Athlete Advocate of the Year Award\" (Atleta attivista dell'anno), che \u00e8 stato introdotto nel 2021 e che \u00e8 stato vinto da Lewis Hamilton.\nL'Academy pu\u00f2, a sua discrezione, assegnare premi supplementari.\nCiascun vincitore riceve in premio una statuetta Laureus, prodotta da Cartier, che raffigura due atleti, i quali si protendono uno a destra e l'altro a sinistra, sostenendosi su di un cerchio e voltandosi le spalle tra loro. Gli atleti poggiano su una base, sulla quale \u00e8 incisa una rappresentazione dei cinque continenti. Le statuette sono alte 30\u00a0cm e pesano 2,5\u00a0kg. Le figure degli atleti contengono 670 grammi d'argento cadauno, mentre la base, con finiture in oro, pesa 650 grammi.\nLe edizioni 2006 e 2007 si sono tenute a Barcellona alla presenza del re Juan Carlos I di Spagna, mentre quella del 2008 si \u00e8 svolta a San Pietroburgo con la partecipazione del presidente russo Vladimir Putin. La cerimonia di premiazione per l'edizione 2009, invece, a causa della crisi economica mondiale, \u00e8 stata annullata; i premi sono stati assegnati ai vincitori all'interno di altre manifestazioni tra maggio e giugno.\nIl plurivincitore assoluto \u00e8 il tennista Roger Federer con sei vittorie complessive [cinque vittorie nella categoria \"Sportivo dell'anno\" (di cui quattro vittorie ottenute consecutivamente tra il 2005 ed il 2008 e una nel 2018) pi\u00f9 una nella categoria \"Ritorno dell\u2019anno\", ottenuta nel 2018]. Inoltre, il tennista Rafael Nadal \u00e8 l'unico sportivo della storia ad aver vinto almeno una volta in carriera ciascuno dei tre singoli \"Laureus\" messi in palio in ognuna delle tre singole categorie dei \"Laureus World Sports Awards\" per cui concorre (ovvero quelle per atleti non disabili e che non praticano sport alternativi), avendo vinto i tre seguenti \"Laureus\": due nella categoria \"Sportivo dell'anno\" nel 2011 e nel 2021, uno nella categoria \"Rivelazione dell'anno\" nel 2006 e uno nella categoria \"Ritorno dell'anno\" nel 2014.\nMembri del Laureus World Sports Academy.\nIn attivit\u00e0.\nLa Laureus World Sports Academy conta attualmente 62 membri. In grassetto \u00e8 evidenziato il presidente in carica dell'Academy."}
{"id": "2332173", "revid": "287204", "url": "https://it.wikipedia.org/wiki?curid=2332173", "title": "Classe Gal", "text": "La classe Gal (\u05d2\u05dc) \u00e8 una classe di sottomarini a propulsione diesel-elettrica che fu costruita dalla Vickers Shipbuilding and Engineering Ltd presso i cantieri navali di Barrow-in-Furness nel Regno Unito su commissione del Corpo navale israeliano modificando secondo le specifiche richieste dalla committenza il progetto tedesco della Classe 205.\nStoria.\nLa Gal fu la prima classe di sottomarini appositamente progettata per la marina israeliana, e rappresenta una decisiva innovazione rispetto alle unit\u00e0 precedenti. Fino ad allora le unit\u00e0 messe in servizio dal Corpo navale israeliano erano unit\u00e0 di seconda mano opportunamente modificate e modernizzate.\nVarate nel corso degli anni settanta le tre unit\u00e0 della quale era composta la classe Gal furono sottoposte a costanti innovazioni. Progettate per operare prevalentemente in acque poco profonde, furono dotate di uno scafo composto da acciaio diamagnetico che rende difficoltosa la loro localizzazione e protegge l'unit\u00e0 dalle mine ad interferenza magnetica.\nDopo l'acquisizione delle nuove unit\u00e0 della classe Dolphin le tre unit\u00e0 della classe Gal furono poste in riserva. Una unit\u00e0 venne demolita mentre le altre due furono nuovamente modernizzate in modo marginale presso i cantieri navali Howaldtswerke per potere operare in caso di necessit\u00e0. A partire dal 2007 circa anche le restanti due unit\u00e0 vennero radiate dal servizio e il 11 ottobre 2007 l'unita \"INS Gal\" venne consegnata al museo della marina militare israeliana ad Haifa dove si trova tuttora esposta. Il destino finale della restante terza unit\u00e0 \u00e8 invece ancora incerto.\nUnit\u00e0.\nTutte le unit\u00e0 sono state radiate dal servizio attivo e sono state smantellate, trasformate in navi museo o sono in attesa di una decisione riguardo al loro destino finale.\nPer quanto riguarda i nomi dati alle unit\u00e0, eccezione fatta per l'unit\u00e0 capoclasse Gal che in ebraico significa onda, tutte le restanti unit\u00e0 portano nomi con significati religiosi che furono tratti dal Libro di Isaia."}
{"id": "2332177", "revid": "277167", "url": "https://it.wikipedia.org/wiki?curid=2332177", "title": "Sliplining", "text": ""}
{"id": "2332178", "revid": "228587", "url": "https://it.wikipedia.org/wiki?curid=2332178", "title": "Ankarafantsika", "text": ""}
{"id": "2332179", "revid": "339392", "url": "https://it.wikipedia.org/wiki?curid=2332179", "title": "Cronologia delle opere di Antoon van Dyck", "text": ""}
{"id": "2332191", "revid": "281901", "url": "https://it.wikipedia.org/wiki?curid=2332191", "title": "Sphyraena obtusata", "text": ""}
{"id": "2332193", "revid": "281901", "url": "https://it.wikipedia.org/wiki?curid=2332193", "title": "Barracuda dalle strisce gialle", "text": ""}
{"id": "2332194", "revid": "281901", "url": "https://it.wikipedia.org/wiki?curid=2332194", "title": "Barracuda orientale", "text": ""}
{"id": "2332195", "revid": "281901", "url": "https://it.wikipedia.org/wiki?curid=2332195", "title": "Barracuda ottuso", "text": ""}
{"id": "2332197", "revid": "281901", "url": "https://it.wikipedia.org/wiki?curid=2332197", "title": "Barracuda coda gialla", "text": ""}
{"id": "2332198", "revid": "281901", "url": "https://it.wikipedia.org/wiki?curid=2332198", "title": "Barracuda codagialla", "text": ""}
{"id": "2332199", "revid": "287204", "url": "https://it.wikipedia.org/wiki?curid=2332199", "title": "Antonio Carlos Gomes", "text": ""}
{"id": "2332204", "revid": "438678", "url": "https://it.wikipedia.org/wiki?curid=2332204", "title": "I santi innocenti", "text": "I santi innocenti \u00e8 un film del 1984 diretto da Mario Camus, tratto da un romanzo di Miguel Delibes.\nFu presentato in concorso al 37\u00ba Festival di Cannes, dove Francisco Rabal e Alfredo Landa vinsero il premio per il miglior interpretazione maschile."}
{"id": "2332205", "revid": "23403416", "url": "https://it.wikipedia.org/wiki?curid=2332205", "title": "Constantino l'Africano", "text": ""}
{"id": "2332206", "revid": "125074701", "url": "https://it.wikipedia.org/wiki?curid=2332206", "title": "Gian Vittorio Baldi", "text": "Biografia.\nDopo la laurea in Scienze dell'opinione pubblica, con una tesi sul suono nell'opera cinematografica, fa uno stage in Francia dove apprende le tecniche di ripresa cinematografica e montaggio. Nel 1954 inizia a lavorare alla RAI, dove rimane fino al 1958. Durante questo periodo realizza una serie in dieci episodi, con il commento di Silvio Negro, dal titolo \"Cinquantanni - Storia d'Italia dal 1898 al 1948\".\nTra il 1958 e il 1960 vince due premi alla Mostra del cinema di Venezia nel settore dei cortometraggi. Nel 1960 fonda l'Istituto Italiano del Documentario. Nel 1962 esordisce nel lungometraggio e fonda la \u00abIDI Cinematografica\u00bb. Tra i titoli prodotti, \"Cronaca di Anna Magdalena Bach\" (1967), \"Porcile\" di Pasolini (1969) e \"Quattro notti di un sognatore\" di Robert Bresson (1971).\nNel 1964 \u00e8 tra i promotori dell'\u00abAssociation Internazionale des Documentaristes\u00bb.\nDurante la sua lunga carriera, ha realizzato una trentina di film e circa 200 tra cortometraggi e documentari.\nChiamato da Adelio Ferrero, ha collaborato dal 1977 al 1980 al DAMS dell'Universit\u00e0 di Bologna, dove ha insegnato filmologia. In quell'ambito ha scritto il saggio \"Il linguaggio espressivo del suono e il commento musicale nell'opera cinematografica\" (Valgimigli, 1978).\nTrascorre gli ultimi anni a Faenza, dove fonda nel 1999 \"Hypermedia\", un istituto di ricerca e formazione sul linguaggio visivo. \u00c8 stato presidente di \"Hypermedia\" fino alla morte.\nNel 2007 Baldi ha donato a Lugo, suo paese natale, un fondo composto da quasi 4.000 libri, contenente anche diversi audiovisivi.\nSposato con l'attrice franco-russa Macha M\u00e9ril, che ha adottato il figlio Gianguido Baldi (diventato attore professionista), da lui avuto durante una relazione precedente.\nBibliografia.\nIn una collana a lui intitolata presso la Cooperativa Nuovi Quaderni di San Gimignano, ha pubblicato \"Il cinema di Gian Vittorio Baldi: macchina da presa di coscienza\" (introduzione, interviste, commenti) e le sceneggiature di \"la casa delle vedove\" (1980), \"Luciano\" (1980), \"Fuoco!\" (1979), \"La notte dei fiori\" (1979), \"Anni duri\" (1980) e \"L'ultimo giorno di scuola prima delle vacanze di Natale\" (1979), ognuno con una nota di Pietro M. Toesca.Nel 1995 ha raccolto nove racconti nel libro \"Varianze\" (Bologna: Mobydick). E nel 2002 il libro sul suo film ambientato a Sarajevo: \"Nevrijeme-il temporale: il progetto, l'errore, la ricerca\"."}
{"id": "2332208", "revid": "339392", "url": "https://it.wikipedia.org/wiki?curid=2332208", "title": "Google book search", "text": ""}
{"id": "2332211", "revid": "486946", "url": "https://it.wikipedia.org/wiki?curid=2332211", "title": "Trotula de' Ruggiero", "text": ""}
{"id": "2332214", "revid": "359266", "url": "https://it.wikipedia.org/wiki?curid=2332214", "title": "Societ\u00e0 ItalPetrolCemeTermoTessilFarmoMetalChimica", "text": ""}
{"id": "2332215", "revid": "767487", "url": "https://it.wikipedia.org/wiki?curid=2332215", "title": "Nessuno lo sa", "text": " \u00e8 un film del 2004 diretto da Hirokazu Kore'eda.\n\u00c8 noto anche con il titolo \"Nobody Knows\", con cui \u00e8 conosciuto nel mondo anglosassone.\nTrama.\nA Tokyo, il dodicenne Akira Fukushima si trasferisce con la madre Keiko, una giovane donna irresponsabile, in un piccolo appartamento della capitale. Di nascosto sono venuti anche i tre fratelli minori del ragazzo: Kyoko, Shigeru e Yuki. Un giorno la madre dei quattro ragazzini se ne va per inseguire l'uomo di cui si \u00e8 innamorata lasciando al figlio maggiore una piccola quantit\u00e0 di soldi che finisce presto. Col passare del tempo la loro mamma non si fa pi\u00f9 vedere, le bollette non vengono pi\u00f9 pagate e non ci sono pi\u00f9 soldi per comprare da mangiare. Ma Akira non si d\u00e0 per vinto e cercher\u00e0 ogni modo per aiutare la sua famiglia.\nProduzione.\nKore'eda aveva l'idea per il film da circa 15 anni: il titolo era diverso e nel primo finale si pensava a un'onirica riunione familiare. La storia si ispira a una vicenda realmente accaduta nel 1988, quando una madre lasci\u00f2 da soli i cinque figli minorenni in un appartamento di Tokyo.\nRiconoscimenti.\nIl film ha avuto numerosi riconoscimenti, fra cui il premio per la miglior interpretazione maschile al festival di Cannes a Y\u016bya Yagira. \u00c8 il primo attore giapponese ed il pi\u00f9 giovane a vincere in questa categoria."}
{"id": "2332217", "revid": "1023546", "url": "https://it.wikipedia.org/wiki?curid=2332217", "title": "San Serapione", "text": "Esistono diversi santi noti come San Serapio o San Serapione:"}
{"id": "2332220", "revid": "599013", "url": "https://it.wikipedia.org/wiki?curid=2332220", "title": "Clay Tucker", "text": ""}
{"id": "2332221", "revid": "2212704", "url": "https://it.wikipedia.org/wiki?curid=2332221", "title": "Fulgurotherium australe", "text": "Fulgurotherium australe era un piccolo dinosauro erbivoro australiano appartenente agli Hypsilophodontidae.\nStoria.\nVisse nel Cretaceo inferiore tra 130 e 100 milioni di anni fa. Poteva raggiungere le dimensioni di 2 metri di lunghezza e fu scoperto da Huene nel 1932, a Lightning Rive.\nDescrizione.\nInizialmente si credeva che fosse un teropode carnivoro, ma il cranio presentava il becco osseo e i molari tipici dei ipsilofodonti.\nCome tutti i membri del suo gruppo era molto agile e veloce. Con tutta probabilit\u00e0 viveva in branco e per sfuggire ai predatori si affidava alla velocit\u00e0. Possedeva un becco tagliente per triturare le piante di cui si cibava. Probabilmente migrava verso nord per sfuggire al freddo. "}
{"id": "2332233", "revid": "767487", "url": "https://it.wikipedia.org/wiki?curid=2332233", "title": "Fanfan la Tulipe (film 1952)", "text": "Fanfan la Tulipe \u00e8 un film del 1952 diretto da Christian-Jaque.\nHa vinto il premio per la miglior regia al Festival di Cannes 1952 e l'orso d'argento al Festival internazionale del cinema di Berlino lo stesso anno.\nTrama.\nFanfan \u00e8 un giovane scapolo che si diletta a far invaghire giovani donne per poi lasciarle senza sposarle. Di sfondo la guerra tra la Francia e il Maresciallo di Brandeburgo. Pur di scappare da un matrimonio imposto da un padre che lo coglie in flagranza con la figlia, e dopo che la zingara Adelina gli aveva preconizzato una carriera militare e il matrimonio tra lui e la figlia del re, La Tulipe si arruola precipitosamente nell'esercito francese.\nAdelina \u00e8 in realt\u00e0 figlia del sergente reclutatore La Franchise, quindi la sua predizione \u00e8 fasulla, usata anche con tanti altri giovani proprio con lo scopo di farli arruolare, ciononostante Fanfan decide di restare e si convince che la premonizione sia corretta. Durante un trasferimento coi soldati, si imbattono in una carrozza che trasporta Madame de Pompadour e la figlia del re Madama Erichetta. Lui da solo sventa un attacco da parte di ladroni, e la figlia del re, per sdebitarsi, gli d\u00e0 in dono una spilla a forma di tulipano, soprannominandolo \"Fanfan la Tulipe\".\nFanfan dimostra nuovamente le sue capacit\u00e0 di spadaccino in un duello spericolato con Fortebraccio, suo superiore di grado e invaghito di Adelina. Di l\u00ec a poco, con la guarnigione, raggiunge proprio il castello dove dimora Enrichetta, la figlia del re. Convinto ancora dell'amore reciproco e che il destino li vedr\u00e0 uniti, si introduce spericolatamente nelle sue stanze e la incontra, ma per questa ragione viene arrestato e condannato a morte per impiccagione dal re. Adelina, per intercessione proprio della figlia del re salvata dai ladroni, chiede la grazia a Luigi XV, che inizialmente le permette soltanto di salutarlo un'ultima volta nelle prigioni del palazzo. Anche Fanfan, nel frattempo s'\u00e8 invaghito di Adelina, e i due si confessano l'amore separati dalle sbarre della cella. Portato alla forca, il ramo dell'albero che sostiene la corda cede d'improvviso. Adelina torna dal re, il quale le impone di godere dei suoi favori in cambio della grazia accordata per Fanfan, ma lei fugge schiaffeggiandolo, aiutata poi dalla figlia del re che la nasconde in un convento.\nFanfan viene avvertito dalla Marchesa di Pompadour, e il giovane, preso dall'euforia racconta a Fortebraccio del luogo in cui si trova Adelina. Il primo valletto del re, corrompendo Fortebraccio in cambio d'una promozione, si avvia coi soldati verso il convento per riprendere Adelina e uccidere Fanfan, che viene per\u00f2 avvertito delle intenzioni dei due e si dirige di gran galoppo verso il convento. In un ultimo duello Fanfan sconfigge Fortebraccio, che cade in un pozzo, ma Adelina viene portata via.\nIl ritorno di Fanfan al galoppo alla ricerca di Adelina crea scompiglio tra le guarnigioni in guerra, appostate sulle colline circostanti, generando una serie di decisioni strategiche strampalate tra i soldati del re e il nemico. Fanfan riesce a riprendere Adeline, ma durante la fuga la perde nuovamente e finisce nel quartier generale nemico, dove per\u00f2 riesce inaspettatamente a far arrendere le truppe nemiche ai francesi.\nIl re \u00e8 soddisfatto della vittoria in guerra, anche senza i diecimila morti in battaglia che avrebbe auspicato. Concede quindi la grazia a Fanfan, lo promuove capitano, e gli d\u00e0 la mano di Adelina, nel frattempo da lui nominata sua figlia adottiva. La falsa profezia iniziale di Adelina, quindi, in qualche modo si avvera: Fanfan fa realmente carriera e sposa proprio la figlia - adottiva - del re."}
{"id": "2332234", "revid": "486946", "url": "https://it.wikipedia.org/wiki?curid=2332234", "title": "Marina del Rey (Disney)", "text": ""}
{"id": "2332236", "revid": "110157", "url": "https://it.wikipedia.org/wiki?curid=2332236", "title": "Later Days and Better Lays", "text": "Later Days And Better Lays \u00e8 una raccolta di demo, versioni alternative e inediti del gruppo pop punk statunitense The Queers, pubblicata il 23 marzo 1999 da Lookout! Records."}
{"id": "2332237", "revid": "125360302", "url": "https://it.wikipedia.org/wiki?curid=2332237", "title": "Ciliverghe", "text": "Ciliverghe (\"S\u00f6le\u00e8rghe\" oppure \"Sili\u00e8rghe\" in dialetto bresciano, \"Coelivergae\" in latino) \u00e8 una frazione geografica del comune di Mazzano.\nStoria.\nLa prima testimonianza documentale che si ha di Ciliverghe risale all'anno 1187.\nCiliverghe era la zona di campagna di Virle con il quale costituiva un solo comune e una sola parrocchia.\nIl paese si svilupp\u00f2 intorno ad una collina chiamata \"Monte Coeli Aperti\" (da qui il toponimo Ciliverghe) che si innalzava sopra il terreno circostante, incolto e paludoso. In questo luogo si costitu\u00ec l'antico nucleo del paese di cui si ha notizia fin dal XIV secolo, attraverso le molte carte geografiche del tempo.\nTra il XV e il XVI secolo iniziarono le opere di bonifica ad opera degli abitanti della zona. La creazione poi della roggia Mazzanesca, che attraverso i suoi cinque rami convogliava le acque che provenivano dal Naviglio, permise alla popolazione di guadagnare terreni utili per l'agricoltura.\nIniziarono a costituirsi cos\u00ec i primi nuclei abitati, ordinati in tre contrade parallele, con le rispettive suddivisioni dei terreni agricoli.\nNel 1722, in un antico casale della \"Seconda contrada\", si stabilisce la famiglia Mazzucchelli che, grazie al suo pi\u00f9 celebre esponente il Conte Giammaria Mazzucchelli, la trasformer\u00e0 in una sontuosa villa palladiana. Il Mazzucchelli, letterato di spicco nell'Italia del Settecento, avr\u00e0 un ruolo fondamentale nei procedimenti per l'indipendenza religiosa e politica del Paese.\nA causa del progressivo aumento della popolazione, nel 1755 Ciliverghe ottenne la separazione da Virle diventando comune autonomo.\nDurante l'epoca veneta, il comune appartenne alla quadra di Rezzato.\nNonostante avesse ottenuto l'autonomia amministrativa, Ciliverghe rimaneva sotto la giurisdizione ecclesiastica della parrocchia di Virle e gli abitanti per ogni celebrazione dovevano ogni volta percorrere una non breve distanza.\nNell'anno 1680 il Vescovo Bartolomeo Gradenigo concede in nulla osta per la costruzione della chiesa di San Filippo Neri, eretta poi a chiesa parrocchiale nel 1757 per decreto del Vescovo Giovanni Molin.\nA seguito della costituzione della Repubblica bresciana (1797), il comune di Ciliverghe fu inserito nel \"Cantone di Garza Orientale\", per poi entrare nel Dipartimento del Mella alla confluenza della stessa nella Repubblica Cisalpina e poi nel Regno Italico.\nDurante il dominio austriaco, il comune appartenne al \"Distretto I\" della provincia di Brescia del regno Lombardo-Veneto. A seguito della pace di Zurigo, fu annesso al Regno di Sardegna, poi Regno d'Italia, ed incluso nel mandamento IV di Rezzato della nuova provincia di Brescia. Si mantenne autonomo fino a quando il Regio Decreto 11 marzo 1928, n. 549, non stabil\u00ec l'unione del comune di Ciliverghe al comune di Mazzano.\nMonumenti e luoghi d'interesse.\nChiesa Parrocchiale di San Filippo Neri\nCostruita a partire dal 1680 su progetto di Luca Serena, la chiesa di San Filippo Neri sorse su un terreno frutto di un lascito. La sua pianta \u00e8 semplice, ad aula unica e in stile neoclassico.\nAll'interno si trovano i due altari laterali dedicati alla Madonna del Rosario e al Sacro Cuore di Ges\u00f9.\nI dipinti della volta attualmente visibili sono ad opera del pittore Giacomo Olini e risalgono al 1970. Vennero sostituiti alle decorazioni geometriche risalenti al '700. Nell'abside \u00e8 rappresentata la Trasfigurazione, anche questa rimaneggiata dall'Olini sull'originale settecentesco, come anche l'Assunzione di Maria raffigurata nella piccola cupola sopra al presbiterio.\nLa Pala dell'altare maggiore, degli inizi del XVIII secolo, \u00e8 di Domenico Voltolini e rappresenta la Vergine fra i Santi Domenico e Filippo Neri.\nDi particolare interesse sono le due tele del pittore bresciano Francesco Savanni poste ai due lati della navata, la prima raffigurante la Deposizione di Cristo dalla Croce e la seconda la Vergine fra i santi Vincenzo Ferreri e Francesco di Paola.\nOgni cinque anni il 15 agosto dalla chiesa parrocchiale parte la Processione dell'Assunta e di San Rocco, un'antica tradizione nata come ringraziamento per la cessazione del colera del 1855, sulla scia delle processioni che si compivano alla Cappella di San Rocco fin dal 1577 per la fine della peste. \u00c8 tuttavia dall'anno 1900 che la processione ha assunto l'attuale connotazione: circa sessanta figuranti interpretano dei santi che precedono la statua del Patrono San Filippo Neri, di San Rocco e della Vergine per giungere alla Cappella campestre di San Rocco, luogo di viva devozione della popolazione di Ciliverghe.\nVilla Mazzucchelli\nNella storica \"seconda contrada\" si trova \"villa Mazzucchelli\", nella cui ala destra hanno sede i Musei Mazzucchelli:\nI musei sono gestiti dalla Fondazione Giacomini-Meo-Fiorot.\nAll'estremit\u00e0 dell'ala ovest \u00e8 presente un oratorio consacrato a Santa Cristina.\nMonte Coeli Aperti\nSul monte \"Coeli Aperti\", una bassa collina posta ad est del centro abitato, \u00e8 situato il \"Palazzo Appiani\", strutturato a forma di castello, con abbellimenti neogotici ottocenteschi. In prossimit\u00e0 del borgo \u00e8 presente la chiesetta consacrata a San Valentino.\nChiesa di San Valentino\nCostruita nel 1517 e situata sul Monte Coeli Aperti, \u00e8 l'edificio di culto pi\u00f9 antico di Ciliverghe. La chiesa ha cambiato vari nomi nel corso del tempo: Corpo di Cristo, Sangue di Cristo, Santa Maria ad Nives, Oratorio dell'Assunta e infine San Valentino.\nLe \"Due Porte\"\nLe \u201cDue Porte\u201d era il centro commerciale del paese. Nei primi dell'800 c'erano ben 13 botteghe proprio per la sua posizione strategica, mentre nemmeno una se ne contava nel resto del paese. Insieme al Monte, \u00e8 la borgata pi\u00f9 antica di Ciliverghe: risale infatti al 1300.\nLa Cappella di San Rocco\nVenne costruita nell'anno 1577 in occasione della fine della peste. A quanto pare nei pressi della cappella vennero sepolti coloro che morirono di peste e che erano ricoverati al Lazzaretto. Si scelse questo posto perch\u00e9 lontano dal paese. Questo spiega la presenza dell'immagine, sulla chiave di volta del sacello, di un teschio che sovrasta due femori decussati.\nIl Lazzaretto\n\u00c8 una cascina al termine di via Albini. Deve il suo nome al lazzaretto che ospit\u00f2 nella seconda met\u00e0 del \u2018500 dove vennero confinati i malati di peste. Le pareti annerite della casa sono la testimonianza dei fal\u00f2 con cui si bruciavano gli abiti sporchi dei malati. Su alcune carte geografiche si trova spesso, nei pressi di questo luogo, il toponimo \"Lazzaretto\".\nEx Oratorio di San Vincenzo Ferreri - Borgo Caldana\nCostruita nel 1748 e dedicata al santo domenicano invocato contro la siccit\u00e0, la chiesetta, detta \"dei Caldana\", rester\u00e0 attiva fino al 1909 quando, dopo aver cambiato nome due volte (San Luigi e Vergine del Rosario), verr\u00e0 trasformata in abitazione. I paramenti e i beni delle chiesetta furono donati alla parrocchia, tra questi la pala del Savanni che si trova tutt'oggi nella parrocchiale.\nTradizioni locali.\nIl patrono della frazione \u00e8 San Filippo Neri, festeggiato il 26 maggio di ogni anno.\n\u00c8 festeggiato, il 16 agosto, anche San Rocco, al quale \u00e8 dedicata una santella in campagna.\nOgni cinque anni, il 15 agosto, si tiene la \"Processione dell'Assunta e di San Rocco\".\nSport.\nCorsa campestre.\nDa qualche anno il parco extraurbano di Ciliverghe \u00e8 oggetto di manifestazioni sportive come la corsa campestre giovanile della FIDAL (Federazione Italiana di Atletica Leggera) denominata B.Est cross country, dove B.Est rappresenta Brescia est ovvero la sua collocazione geografica. La gara \u00e8 organizzata sotto l'egida della Federazione Italiana Di Atletica Leggera ed \u00e8 patrocinata dai comuni di Mazzano, Rezzato, Botticino, Nuvolera e Nuvolento. Le prime 3 edizioni della gara si sono svolte presso il parco extraurbano, a partire dal 2015 la corsa campestre \u00e8 stata spostata nel parco della settecentesca Villa Mazzucchelli per impossibilit\u00e0 di utilizzo del parco extraurbano.\nNel 2019 la gara ha assegnato le maglie di campioni provinciali di corsa campestre disputata il primo dicembre sempre all'interno del parco di Villa Mazzucchelli.\nCalcio.\nLa squadra di calcio locale \u00e8 Il Ciliverghe Calcio, militante in Serie D dalla stagione 2014-2015, che gioca nello stadio comunale di Mazzano sito nella frazione di Molinetto. Il miglior piazzamento della compagine \u00e8 stato il secondo posto ottenuto alla fine della stagione 2016-2017, sotto la guida dell'ex giocatore Emanuele Filippini con seguente vittoria dei play-off del girone B, prima contro la , poi contro la nella finale unica. Attualmente milita nel girone C di Eccellenza Lombarda . Allenatore della squadra \u00e8 l'ex calciatore professionista Sergio Volpi.\nTra i passati spicca anche Filippo Carobbio.\nGioca al centro sportivo Casa Cili di Molinetto.\nIl 29 gennaio 2022 la compagine vince la Coppa Italia Lombardia Dilettanti vincendo 2 a 1 contro il Mapello allo stadio 'Tullio Saleri ' di Lumezzane, qualificandosi cos\u00ec alle fasi nazionali di Coppa Italia Dilettanti.\nGiocatori attuali di rilievo sono Minelli, Andriani, Franzoni, Mozzanica e Vignali oltre al gi\u00e0 citato Carobbio (ritirato dopo partita Coppa Italia a Lecce). Nelle stagioni precedenti il Ciliverghe ha avuto attaccati di gran rilievo e importanti per la permanenza nel campionato come Galuppini, Bertazzoli e De Angelis.\nIl Ciliverghe \u00e8 sostenuto dai suoi spettatori che in alcune occasioni colorano di giallobl\u00f9 la tribuna."}
{"id": "2332240", "revid": "34928", "url": "https://it.wikipedia.org/wiki?curid=2332240", "title": "Serapis", "text": ""}
{"id": "2332242", "revid": "297802", "url": "https://it.wikipedia.org/wiki?curid=2332242", "title": "The Lookouts", "text": ""}
{"id": "2332243", "revid": "438678", "url": "https://it.wikipedia.org/wiki?curid=2332243", "title": "Rififi (film)", "text": "Rififi (\"Du rififi chez les hommes\") \u00e8 un film del 1955 diretto da Jules Dassin, tratto dall'omonimo romanzo di Auguste Le Breton, adattato per il cinema dal regista con la collaborazione di Ren\u00e9 Wheeler e dello stesso Le Breton (quest'ultimo \u00e8 inoltre accreditato per i dialoghi). Dassin \u00e8 anche interprete di uno dei ruoli principali, quello dell'esperto di casseforti Cesare.\n\u00c8 una pietra miliare del \"noir\" francese, diretto da un regista statunitense che in patria era gi\u00e0 stato protagonista del noir americano con opere quali \"La citt\u00e0 nuda\" (1948), e un classico del sottogenere del \"colpo grosso\" (\"heist movie\"), come ad esempio i contemporanei \"Rapina a mano armata\" di Stanley Kubrick e \"Bob il giocatore\" di Jean-Pierre Melville.\nTrama.\nTony \"il laureato\", uscito di prigione dopo aver scontato una condanna di cinque anni, deve regolare i conti lasciati in sospeso e recuperare il posto di rilievo che gli spetta all'interno del \"milieu\" criminale a cui appartiene.\nConvinto di essere stato tradito dalla donna amata, Mado, che dopo il suo arresto, in cui \u00e8 forse addirittura direttamente coinvolta, sembra averlo subito dimenticato per accompagnarsi al gangster rivale Pierre Grutter, sfoga lo spirito vendicativo accumulato in anni di reclusione picchiando brutalmente la compagna di un tempo. Quando il suo giovane protetto Jo \"lo svedese\" gli propone di partecipare con lui e l'italiano Mario ad un furto ad una nota gioielleria di lusso, Tony accetta, ma decide di alzare la posta in gioco e non accontentarsi di svaligiare le vetrine, come nel piano originario degli altri due, ma di puntare all'obiettivo pi\u00f9 ambizioso, la cassaforte. Per questo viene coinvolto nel progetto anche l'esperto in materia Cesare \"il milanese\" che vive a Marsiglia, e tutta la banda studia con finezza come superare il moderno sistema d'allarme che protegge la gioielleria.\nIl colpo riesce alla perfezione e frutta loro un eccezionale bottino da 240 milioni di franchi. Ma Cesare commette un'imperdonabile leggerezza nel regalare un prezioso anello rubato ad una ragazza del locale notturno di Pierre Grutter. Il gangster intuisce immediatamente il coinvolgimento dello scassinatore italiano nel furto di cui parlano tutti i giornali, lo fa catturare e lo costringe a rivelare i nomi dei compari. Mario rifiuta invece di consegnargli il bottino e, prima di essere ucciso, riesce ad avvertire Tony e Jo del pericolo.\nGrutter, privo di scrupoli, rapisce il figlioletto di Jo e chiede il bottino come riscatto per la sua vita. Tony, spietato nel seguire il codice d'onore, uccide Cesare per averli traditi e poi, grazie all'insperato aiuto di Mado, riesce a trovare e liberare il bambino. Ma Jo, senza sapere dell'esito felice del tentativo di Tony, cede infine all'ultimatum di Grutter e gli consegna i soldi ricavati dai ricettatori, solo per rimanere vittima del gangster che non ha pi\u00f9 in custodia suo figlio.\nIn un ultimo, decisivo scontro a fuoco, Tony riesce a uccidere Grutter, ma viene a sua volta gravemente ferito e riesce appena a riportare il bambino di Jo alla madre, prima di morire. Nessuno degli autori del colpo \u00e8 quindi sopravvissuto per goderne i frutti.\nRiconoscimenti.\nIl film fu presentato in concorso all'8\u00ba Festival di Cannes e valse a Dassin il premio per il miglior regista.\nFu premiato come miglior film dal Sindacato francese dei critici cinematografici.\nNel 1956 il National Board of Review of Motion Pictures lo inser\u00ec tra i migliori film stranieri dell'anno.\nDistribuzione italiana.\nIn Italia il film fu distribuito nel 1957 con tagli per circa 14 minuti e con un doppiaggio che in parte nascondevano la provenienza italiana di alcuni protagonisti (cos\u00ec viene tagliata una scena in cui Mario canta \"O sole mio\" e Cesare il milanese diventa Cesare il marsigliese). L'edizione DVD del 2004 (General Video Recording / 20th Century Fox Home Entertainment) presenta la versione integrale.\nRiferimenti ad altri film.\n\u00c8 opinione di qualche critico che \"Rififi\" sia stata la fonte di ispirazione di \"I soliti ignoti\" (1958) di Mario Monicelli. Tuttavia, in tali critiche non vengono considerati alcuni fatti: che in \"Rififi\" i malviventi agiscono come \"banda del buco\", perforando pi\u00f9 volte in verticale, mentre ne \"I soliti ignoti\" si tratta di perforare, o sfondare, una parete, in orizzontale, peraltro sbagliando parete, che il tono dei due film \u00e8 completamente diverso, una banda di rapinatori professionisti in una ambientazione cupa e criminale, contro una banda raccogliticcia di poveri diavoli in una ambientazione da commedia comica.\n\"Rififi\" viene pi\u00f9 volte citato nel film \"Susanna tutta panna\" (1957, regia di Steno)."}
{"id": "2332246", "revid": "339392", "url": "https://it.wikipedia.org/wiki?curid=2332246", "title": "Green vs Red", "text": ""}
{"id": "2332247", "revid": "438678", "url": "https://it.wikipedia.org/wiki?curid=2332247", "title": "Leone l'ultimo", "text": "Leone l'ultimo \u00e8 un film del 1970 diretto da John Boorman, tratto da una commedia di George Tabori, vincitore del premio per il miglior regista al 23\u00ba Festival di Cannes."}
{"id": "2332248", "revid": "181699", "url": "https://it.wikipedia.org/wiki?curid=2332248", "title": "Nuraghe Orolo", "text": "Il nuraghe Orolo \u00e8 un monumento archeologico situato nella subregione del Marghine, in territorio del comune di Bortigali, ad una quota di 785 metri, da dove si osserva una vasta porzione di territorio della Sardegna centrale. Si tratta di un nuraghe trilobato particolarmente importante per via della sua posizione, delle dimensioni e dello stato di conservazione. \nPosizione.\nIl sito si trova alle falde del monte Cuguruttu (867 metri), in una posizione che spazia dal vicino monte Santu Padre (1.025 metri) ai pi\u00f9 lontani monti del massiccio del Gennargentu ed alla piana del fiume Tirso. Nelle immediate vicinanze sono presenti altri interessanti siti archeologici: il complesso nuragico ed il \"dolmen\" di Carrarzu Idd\u00eca, i nuraghi Tintirri\u00f2los, Co\u00e0ttos e Pranu 'e R\u00f9os e le \"domus de janas\" di \u00d3rolo. \nDatazione.\nNel 1998 sono stati condotti dei lavori di restauro orientati al consolidamento della struttura ed alla pulizia interna ed esterna. Lo scavo non \u00e8 stato approfondito fino al livello di fondazione e, conseguentemente, non \u00e8 stato possibile stabilire una datazione precisa, n\u00e9 per il monumento n\u00e9 per le strutture circostanti. I pochi frammenti ceramici raccolti costituiscono solo un indizio di frequentazione dell'area tra la terza fase del Bronzo medio e l'et\u00e0 del Bronzo finale (circa dal 1500 al 900 a.C.) con sporadiche presenze in et\u00e0 romana fino al V secolo d.C. circa.\nStruttura.\nIl nuraghe \u00e8 formato da una torre centrale a due piani con copertura a \"th\u00f2los\" e da un corpo anteriore, , costituito da due torri minori raccordate da una cortina dall'andamento lievemente concavo.\nLa torre principale.\nIl cosiddetto mastio \u00e8 alto tra i 13 ed i 14 metri e presenta, nei filari di base, una muratura esterna costituita da grandi blocchi di trachite squadrati grossolanamente. I blocchi diventano pi\u00f9 regolari e pi\u00f9 piccoli nella parte alta.\nLa camera inferiore.\nLa camera inferiore \u00e8 raggiungibile mediante un andito rettilineo che attraversa prima l'ingresso architravato pi\u00f9 recente e poi l'ingresso originario. Ha una pianta pressoch\u00e9 circolare (del diametro di circa 5 metri) ed \u00e8 alta 6,60 metri. Si articola in tre grandi nicchie disposte a croce, con altre quattro molto pi\u00f9 piccole. La copertura \u00e8 attualmente sfondata mancando i filari terminali; ci\u00f2 permette di vedere, dal pavimento della camera inferiore, la volta della camera superiore.\nLa scala.\nNella parete destra dell'andito che porta alla camera inferiore si apre l'ingresso trapezoidale della scala. Questa \u00e8 stata una delle scoperte pi\u00f9 interessanti avvenute durante il restauro del 1998, in quanto precedentemente era ingombra dai massi di crollo. Realizzata all'interno della spessa muratura, sale con andamento elicoidale dal piano terra al piano di svettamento della torre, con 56 gradini quasi regolari per alzata e per pedata. Un particolare interessante \u00e8 la presenza di sei feritoie realizzate tutte al livello delle pedate per illuminare i gradini.\nLa camera superiore.\nVi si accede da un pianerottolo della scala ed ha una pianta irregolare (circa 3,30\u00d74,60 metri), con due grandi nicchie. La \"th\u00f2los\" \u00e8 in ottimo stato di conservazione ed \u00e8 alta 5,90 metri. \u00c8 illuminata da una grande porta/finestra esposta a sud-est ed \u00e8 arricchita da due pozzetti-ripostiglio, profondi circa 3 metri, con accesso posto a livello del pavimento. Verosimilmente dovevano servire, oltre che come deposito per materiali, come espediente tecnico per distribuire i pesi e le spinte gravanti sulla struttura della torre, analogamente a quanto riscontrato anche in altri nuraghi complessi.\nLe torri laterali.\nGli ingressi alle torri laterali si aprono nell'andito che porta alla camera inferiore della torre principale. La torre destra ha la copertura distrutta e si conserva per un'altezza variabile da 1,65 a 5,25 metri. La torre sinistra, invece, ha la \"th\u00f2los\" integra (5,40 metri) e presenta una piccola feritoia per l'illuminazione.\nIl villaggio.\nNella vasta area esterna (circa 2.000 metri quadrati) sono visibili le tracce di una decina di strutture circolari e rettangolari, nonch\u00e9 di un antemurale.\nIl toponimo.\nRiguardo al toponimo \"\u00d2rolo\", esso fa parte di una ricca serie di toponimi indigeni, inizianti con \"orol-\" tutti localizzati in localit\u00e0 di montagna o in altura, e indiziati di appartenere al sostrato prelatino. Esso infatti concorda con l'onomastico trace di \"\u00d2rolos\", che si interpreta come significante aquila, e che trova conferma pratica nell'ornitonimo sardo (prelatino) di \"th-orolia\" gheppio, poiana."}
{"id": "2332254", "revid": "3115", "url": "https://it.wikipedia.org/wiki?curid=2332254", "title": "Diocesi di Lidda", "text": "La diocesi di Lidda (in latino: \"Dioecesis Lyddensis\") \u00e8 una sede titolare della Chiesa cattolica.\nTerritorio.\nL'antica citt\u00e0 di Lidda si trova nella provincia romana di Palestina Prima nel Patriarcato di Gerusalemme; a circa 4\u00a0km a nord di Ramla.\nStoria.\nLidda \u00e8 la biblica Lod, fondata da Semed della trib\u00f9 di Beniamino. Alcuni dei suoi abitanti furono portati in cattivit\u00e0 a Babilonia e parte di essi torn\u00f2 in seguito.\nAttorno alla met\u00e0 del II secolo a.C. i re di Siria diedero la citt\u00e0 ai Maccabei che la tennero fino all'arrivo di Pompeo in Giudea. Giulio Cesare nel 48 a.C. diede Lidda agli ebrei, ma Cassio nel 44 a.C. vendette gli abitanti, che due anni dopo furono rimessi in libert\u00e0 da Marco Antonio.\nLa citt\u00e0 ha inoltre attraversato guerre civili e la rivolta degli ebrei contro i Romani nel primo secolo; fu poi ufficialmente chiamata Diospolis, ma il nome popolare \u00e8 rimasta sempre Lod o Lidda.\nA Lidda ci sono stati cristiani sin dal principio e san Pietro, venuto a predicare la fede cristiana, qui cur\u00f2 il paralitico Enea.\nFu eretta a sede vescovile all'epoca di Costantino Magno, suffraganea dell'arcidiocesi di Cesarea di Palestina nel patriarcato di Gerusalemme; il primo vescovo noto \u00e8 Ezio, un amico di Ario. Nel dicembre 415 a Lidda si tenne un concilio che assolse l'eretico Pelagio condannando nello stesso tempo i suoi errori.\nIn epoca bizantina Lidda fu chiamata Georgiopolis per la memoria di san Giorgio martire, che si ritiene sia nato in questa citt\u00e0 e che qui ha la sua tomba, sulla quale sorgeva la rinomata basilica di San Giorgio. Il pellegrino Theodosius, attorno al 530, fu il primo a menzionare la tomba del martire.\nIn seguito all'invasione persiana e poi araba la citt\u00e0 decadde e la diocesi scomparve.\nNel 1099, dopo la conquista da parte dei Crociati, le citt\u00e0 di Lidda e Ramla con i loro territori vennero poste sotto la supervisione di Roberto, un normanno originario della diocesi di Rouen che i crociati insediarono come vescovo. Il vescovo risiedeva a Lidda esercitando sia la potest\u00e0 civile che religiosa; questa divenne cos\u00ec una signoria ecclesiastica che, come le signorie secolari, aveva il diritto di esercitare \"court et coins et justise\" ed il dovere di fornire all'esercito reale un contingente di cavalieri.\nNel 1110 la giurisdizione civile su Ramla fu tolta all'autorit\u00e0 ecclesiastica ed affidata a Baldovino, primo Signore di Ramla.\nLa chiesa di San Giorgio era stata incendiata dai musulmani nel 1099, all'arrivo dei crociati che, attorno alla met\u00e0 del XII secolo, ne costruirono una pi\u00f9 grande a nord-est della prima, come cattedrale latina; ma anche questa fu distrutta dai musulmani nel 1191, per reazione ai successi di Riccardo Cuor di Leone. Poich\u00e9 San Giorgio \u00e8 il santo patrono d'Inghilterra Lidda era un luogo di grande significato per i crociati inglesi.\nCon la caduta dei regni crociati, Lidda divenne una sede titolare o, come si diceva allora, una sede \"in partibus infidelium\". Nel XV secolo furono istituite due sedi \"in partibus\" riferenti alla stessa diocesi: la sede \"Lyddensis\" e la sede \"Diospolitana in Palaestina\". Nel XVI secolo ci fu un proliferare di titoli \"Lyddensis\": si contano almeno undici vescovi con questo titolo.\nLidda \u00e8 annoverata tra le sedi vescovili titolari della Chiesa cattolica; dal 31 marzo 2010 il vescovo titolare \u00e8 William Hanna Shomali, vescovo ausiliare di Gerusalemme dei Latini."}
{"id": "2332259", "revid": "438678", "url": "https://it.wikipedia.org/wiki?curid=2332259", "title": "L'affare della Sezione Speciale", "text": "L'affare della Sezione Speciale (\"Section sp\u00e9ciale\") \u00e8 un film del 1975 diretto da Costa-Gavras, vincitore ex aequo del premio per la miglior regia al 28\u00ba Festival di Cannes.\nTrama.\nFrancia, agosto 1941. Durante l'occupazione nazista, un giovane ufficiale di Marina tedesco viene assassinato a Parigi da un gruppo di giovani comunisti. Il governo collaborazionista di Vichy cerca di placare i tedeschi, emanando una legge che sanziona duramente i delitti politici. Alla legge viene posta una data anteriore all'attentato di Parigi e, in spregio ai pi\u00f9 elementari valori giuridici, ad essa \u00e8 attribuita efficacia retroattiva.\nAllo scopo di dare una parvenza di legalit\u00e0 a quella che \u00e8 in effetti una rappresaglia, all'indomani della sua approvazione, la legge \u00e8 applicata presso la corte d'appello di Parigi, dove \u00e8 istituita un'apposita \"Sezione speciale\". Questa Sezione \u00e8 costituita da giudici politicamente schierati con la destra pi\u00f9 conservatrice, per la maggior parte troppo ambiziosi, codardi o inumani per rifiutarsi di applicare una legge giuridicamente ripugnante. La Sezione, che giudica in unico grado e quindi senza alcuna possibilit\u00e0 di impugnare le sue decisioni, \u00e8 quindi chiamata a giudicare dodici prevenuti gi\u00e0 in carcere per le pi\u00f9 varie imputazioni, sempre di carattere politico, e uno di questi \u00e8 gi\u00e0 stato condannato dal tribunale di Parigi per i medesimi reati, ma a una pena ben pi\u00f9 lieve di quelle che vengono comminate dalla nuova legge. Il mandato assegnato alla Sezione dal governo di Vichy, \u00e8 di condannare sei imputati alla pena di morte. Grazie al coraggio di alcuni dei giovani avvocati nominati di ufficio e alla fermezza di uno dei magistrati giudicanti, la Sezione non riesce a condannare a morte che tre degli imputati. Ma una nota alla fine del film ci avverte che anche quelli \"sfuggiti\" alla condanna alla pena capitale saranno in seguito uccisi in carcere o moriranno in campo di concentramento.\nProduzione.\nCo-produzione tra Francia, Italia e Germania Ovest, il film fu prodotto dalle francesi K.G. Productions, Les Productions Artistes Associ\u00e9s e Reggane Films insieme a Janus Film und Fernsehen e Goriz Films.\nUno dei produttori del film fu l'attore Jacques Perrin che, per s\u00e9, si ritagli\u00f2 il ruolo del giovane avvocato che difende uno degli imputati.\nDistribuzione.\nIl film, distribuito dall'United Artists, usc\u00ec nelle sale francesi il 23 aprile 1975.\nCritica.\nLa sceneggiatura di Jorge Sempr\u00fan dimostra come le fiamme del totalitarismo debbano essere nutrite, anche con sangue innocente: \u00e8 in special modo conveniente per il governo se gli accusati sono completamente sacrificabili, anche se vistosamente innocenti."}
{"id": "2332261", "revid": "287204", "url": "https://it.wikipedia.org/wiki?curid=2332261", "title": "Campionato svizzero di hockey su ghiaccio femminile", "text": "Il campionato svizzero femminile di hockey su ghiaccio \u00e8 posto sotto l'egida della Lega Svizzera di Hockey su Ghiaccio ed \u00e8 suddiviso in leghe. La Lega Nazionale A femminile \u00e8 il massimo campionato hockeystico della Svizzera per importanza ed \u00e8 seguito per gerarchia dalla Lega Nazionale B femminile. Si tratta di campionati professionistici, mentre gli altri sono di livello dilettantistico.\nCampionato.\nIl Campionato, alla pari di quello maschile, si tiene a partire solitamente da met\u00e0 settembre fine alla fine di febbraio dell'anno successivo. Le squadre si affrontano in due turni di andata e ritorno (4 partite) che ne determina la posizione in classifica. Usualmente si assegnano tre punti alla squadra che vince una partita nei tempi regolamentari (60'), due punti alla squadra che vince ai supplementari (5') o ai rigori, e un punto alla squadra che perde ai supplementari o ai rigori e zero alla squadra che perde nei tempi regolamentari. Questo modo di gioco e le modalit\u00e0 del punteggio hanno subito negli anni molte variazioni, attualmente infatti l'anno comprende un quinto turno di partite determinate dalla posizione della propria squadra nella classifica dell'anno precedente.\nDa marzo ad aprile vi sono i play-off e i play-out:\nRegolamenti.\nEssendo il campionato suddiviso in divisioni tra professionisti e amatoriali, i regolamenti possono variare sia livello di gioco (es: pi\u00f9 o meno filtraggio dei falli), sia a livello di infrastrutture (es: la sicurezza e il controllo degli spettatori negli stadi) a seconda della divisione.\nDivisioni.\nLe divisioni del campionato sono riassumibili principalmente in due tronconi:\nRiassumendo, il campionato \u00e8 cos\u00ec schematizzato:"}
{"id": "2332266", "revid": "1590006", "url": "https://it.wikipedia.org/wiki?curid=2332266", "title": "Statuto (Medioevo)", "text": "Uno statuto nel medioevo era un documento contenente una serie di regole giuridiche che disciplinavano molteplici aspetti della vita quotidiana, sia nell'ambito pubblico che privato.\nContenuto.\nErano cos\u00ec regolamentati comportamenti e situazioni, cariche ed istituzioni, nonch\u00e9 previste pene per i trasgressori. Si tratta di una definizione generica, ma normalmente usata per identificare questo tipo di raccolte di norme.\nCitt\u00e0 comunali, ma anche feudi signorili disponevano di statuti. In quest'ultimo caso anzich\u00e9 le magistrature cittadine erano gli stessi feudatari che le promuovevano.\nIn genere disciplinavano in dettaglio situazioni comunemente diffuse e che interessavano la comunit\u00e0. Gli statuti quindi differivano da una localit\u00e0 all'altra. Rappresentavano, dal punto di vista giuridico, una specificazione o un dettaglio rispetto allo \"ius commune\", come era definito il diritto romano, inteso come normativa di applicazione generale e non speciale.\nNella gerarchia del diritto.\nGli statuti non potevano prevalere sulla normativa generale dell'ente superiore, come nel caso di statuti di singoli comuni che non potevano prevalere su eventuali statuti delle \"communitas\" a cui il comune apparteneva o nel caso di statuti mercantili di una corporazione o arte che non potevano essere in contraddizione con quanto stabilito da statuti cittadini."}
{"id": "2332267", "revid": "767487", "url": "https://it.wikipedia.org/wiki?curid=2332267", "title": "Metodo iterativo", "text": "In analisi numerica un metodo numerico iterativo \u00e8 un tipo di metodo numerico nel quale le successive approssimazioni della soluzione al problema matematico esaminato sono ottenute a partire dalle precedenti. Ci\u00f2 comporta che un metodo numerico iterativo necessiti di una stima iniziale (\"valori di starting\") sul quale innestarsi e la possibilit\u00e0 che le approssimazioni convergano solo alla soluzione, ovvero che non sia possibile giungere alla soluzione esatta in un numero finito di passi.\nNella risoluzione di sistemi lineari.\nI metodi iterativi sono un'alternativa ai metodi diretti per la risoluzione di sistemi lineari, in generale preferibili a questi perch\u00e9 pi\u00f9 efficienti o pi\u00f9 stabili, soprattutto quando si devono trattare matrici di dimensioni considerevoli o matrici sparse.\nSi ricorda che, in quanto si parla di un sistema lineare, bisogna cercare di risolvere un problema del tipo formula_1.\nI metodi iterativi partono da un dato iniziale arbitrario formula_2 e sono fatti in modo che formula_3, dove formula_4 \u00e8 la soluzione esatta del sistema (\"propriet\u00e0 di convergenza\"). Trattandosi di vettori si parla di convergenza in norma.\nCostruzione di un metodo iterativo per la risoluzione di un sistema lineare.\nDato che lo scopo finale del metodo iterativo \u00e8 la risoluzione del sistema formula_1 si parte proprio da questa uguaglianza, o, pi\u00f9 comodamente formula_6.\nSi supponga poi di prendere una matrice formula_7 non singolare (cio\u00e8 invertibile); sommando formula_8 ad ambo i membri si ha che:\nSe, in questa uguaglianza, sostituiamo formula_17 e formula_18, si ottiene quindi che:\nformula_19\ndove formula_20 viene definita \"matrice di iterazione\".\nQuesto risultato vale per qualunque matrice M non singolare e quindi si ha che formula_21.\nCon questa regola ricorsiva si pu\u00f2 procedere da un formula_2 fissato.\nAnalisi di convergenza.\nDopo aver costruito un metodo iterativo \u00e8 opportuno domandarsi se la scelta di M \u00e8 stata opportuna, cio\u00e8 se dopo infinite iterazioni la soluzione ottenuta \u00e8 realmente quella del sistema (la \"propriet\u00e0 di convergenza\" di cui sopra).\nCondizione necessaria e sufficiente affinch\u00e9 il metodo converga alla soluzione del sistema per ogni scelta di formula_2 \u00e8 che il raggio spettrale (cio\u00e8 il pi\u00f9 grande autovalore in modulo) di B sia strettamente inferiore a 1, in formule:\nDimostrazione.\nEssendo il teorema un se e solo se, la dimostrazione si svolge in due fasi.\nDefiniamo con formula_25 l'errore della soluzione al passo formula_26, cio\u00e8 formula_27 e notiamo che dire che il metodo converge equivale a dire che l'errore tende a zero: formula_28.\nDalla costruzione del metodo iterativo sappiamo che:\nSottraiamo la dalla ottenendo:\nSemplifichiamo e mettiamo in evidenza formula_20 al secondo termine:\nIn base alla definizione dell'errore formula_25 di cui sopra, possiamo riscrivere l'equazione come\nottenendo quindi una definizione di formula_36 in termini di formula_20 come relazione di ricorrenza.\nProviamo a sviluppare tale relazione di ricorrenza per ottenere una nuova definizione di formula_36 in termini di formula_20 che non sia ricorsiva ma diretta; procediamo quindi:\nPossiamo quindi riscrivere la relazione come formula_46.\nDall'osservazione di cui sopra quindi il metodo converger\u00e0 se:\nSapendo che esiste un lemma che afferma che: sia formula_48 una matrice quadrata, allora\npossiamo quindi concludere che formula_50.\nDimostriamo ora il teorema nel verso opposto.\nSupponiamo per assurdo che il metodo converga per ogni scelta di formula_2 ma formula_52, cio\u00e8 che almeno un autovalore di formula_20 in modulo sia maggiore o uguale di 1. Denotiamo tale autovalore con formula_54.\nPotendo scegliere arbitrariamente formula_2, scegliamo quel formula_2 tale che formula_57 sia l'autovettore di formula_54. Ci\u00f2 significa che:\ndato che per definizione un autovettore, quale \u00e8 formula_57, non pu\u00f2 essere nullo\nma ci\u00f2 \u00e8 un assurdo dato che formula_62.\nMetodi iterativi noti.\nAlcuni metodi iterativi particolarmente noti sono:"}
{"id": "2332270", "revid": "359266", "url": "https://it.wikipedia.org/wiki?curid=2332270", "title": "Calcolo per tentativi", "text": ""}
{"id": "2332281", "revid": "228587", "url": "https://it.wikipedia.org/wiki?curid=2332281", "title": "Proctor", "text": ""}
{"id": "2332283", "revid": "114265980", "url": "https://it.wikipedia.org/wiki?curid=2332283", "title": "Romeo e Giulietta (Gounod)", "text": "Rom\u00e9o et Juliette (Romeo e Giulietta) \u00e8 un'opera in cinque atti di Charles Gounod su libretto in francese di Jules Barbier e Michel Carr\u00e9, tratto da \"Romeo e Giulietta\" di William Shakespeare.\nGenesi.\nSin nel 1841, durante il suo viaggio in Italia, Gounod si era cimentato a scrivere un'opera sulla storia di Giulietta e Romeo utilizzando il famoso libretto di Felice Romani (gi\u00e0 musicato da Bellini e Vaccaj). Il progetto venne per\u00f2 abbandonato, e fu ripreso nel 1865 su libretto di Barbier e Carr\u00e9 (i librettisti del Faust), e in pochi mesi l'opera fu completata. Tuttavia la prima si ebbe solo due anni dopo, al Th\u00e9\u00e2tre Lyrique Imp\u00e9rial du Ch\u00e2telet di Parigi il 27 aprile 1867, con alcune aggiunte alla partitura e la regia di L\u00e9on Carvalho. Il successo fu immediato, e tuttora \u00e8 una delle opere pi\u00f9 rappresentate di Gounod, anche se in Italia \u00e8 poco conosciuta ed eseguita rispetto all'estero: solo a seguito delle recite veneziane del 2009 l'opera ha iniziato ad essere rappresentata una certa regolarit\u00e0 (soprattutto all'Arena di Verona, dove, dal 2011, si \u00e8 deciso di rappresentarla ogni anno, come la verdiana Aida).\nA rendere pi\u00f9 celebre l'opera \u00e8 sicuramente l'\"ariette\" di Juliette, \"Je veux vivre\", in cui molti soprani, pur non avendo mai debuttato scenicamente il ruolo della giovane Capuleti, si sono cimentati (Maria Callas, Joan Sutherland, Montserrat Caball\u00e9, Anna Moffo, Sumi Jo, Kathleen Battle, Edita Gruberov\u00e1 per fare alcuni esempi).\nIl ruolo di Juliette \u00e8 stato affrontato da soprani del calibro di Nellie Melba, Mirella Freni, Angela Gheorghiu, Nino Machaidze, Anna Netrebko, Luciana Serra. Notevoli interpreti di Rom\u00e9o furono Jean de Reszke, Roberto Alagna, Franco Corelli, Pl\u00e1cido Domingo, Alfredo Kraus, Rolando Villaz\u00f3n, Veriano Luchetti.\nLe diverse versioni.\nGounod rimaneggi\u00f2 pi\u00f9 volte l'opera, a partire dal progetto giovanile fino al 28 novembre 1888, l'ultima versione per l'Op\u00e9ra Garnier per l'Op\u00e9ra national de Paris diretta dal compositore con la Patti, Jean de Reszke ed \u00c9douard de Reszke (che, odiernamente, \u00e8 la pi\u00f9 rappresentata) e dove nel 1916 c'\u00e8 stata la trecentoventitreesima rappresentazione:\nTrama.\nPrologo.\nCome nell'opera teatrale di Shakespeare, il coro entra in scena ed espone la materia dell'opera: l'infelice amore dei due amanti veronesi, ostacolato dagli odii delle loro famiglie.\nAtto 1.\nNel palazzo dei Capuleti ferve la festa indetta dal padre di Giulietta per celebrare il contratto matrimoniale stipulato con il conte Paride. Alla festa sono presenti anche alcuni Montecchi, tra cui il giovane Romeo, stuzzicato dall'amico Mercuzio che lo prende in giro per la sua infelice storia d'amore con l'ingrata Rosalina. Ma, durante la festa, Romeo vede e viene conquistato da Giulietta, e, timidamente, le dichiara il suo amore, che lei ricambia, pur non sapendo il nome del suo misterioso corteggiatore. Ma la presenza di Romeo e dei Montecchi manda su tutte le furie il rissoso Tebaldo, cugino di Giulietta, che rivela il suo nome alla cugina, che rimane turbata. Il vecchio Capuleti interviene e riesce a sedare la rissa che stava per scoppiare, e invita tutti quanti a riprendere il ballo.\nAtto 2.\nMentre Mercuzio e i Montecchi cercano Romeo, il giovane si arrampica fino al giardino di Giulietta, e riesce a vederla affacciata al balcone, mentre riflette sul suo amore. Il giovane si rivela, ma deve nascondersi per sfuggire alla ronda dei servitori di Capuleti, che vengono scacciati da Gertrude, nutrice di Giulietta. Uscita la ronda, Romeo richiama Giulietta e le dichiara ancora il suo amore, e i due giovani si promettono di incontrarsi il giorno dopo.\nAtto 3.\nRomeo fa visita a frate Lorenzo, il suo padre confessore, e gli racconta del suo amore per Giulietta. Il frate acconsente a sposarli, sperando che la loro unione possa porre rimedio alla faida delle due famiglie, e benedice il loro matrimonio, assieme alla fida Gertrude.Intanto, Stefano, un paggio di Romeo, mentre cercava il suo padrone, attacca briga con alcuni servitori di casa Capuleti, causando una rissa che degenera in un vero e proprio duello: Romeo cerca di sedarlo, ma Tebaldo, ferito nell'onore, vuole avere vendetta. Mercuzio lo dileggia e lo sfida a duello, ma, a causa dell'intervento di Romeo, viene ferito mortalmente e spira. Romeo, infuriato, impugna la spada e uccide a sua volta Tebaldo. Il rumore attira i cittadini di Verona, e con essi il Duca: dopo aver udito le diverse testimonianze, bandisce Romeo dalla citt\u00e0. L'atto si conclude con il dolore universale, e Romeo medita di vedere per l'ultima volta Giulietta.\nAtto 4.\nI due amanti passano la loro prima e ultima notte d'amore: Giulietta perdona a Romeo l'uccisione di Tebaldo, e i due si separano all'alba (Romeo partir\u00e0 per Mantova). Capuleti entra con Gertrude e frate Lorenzo, e comunica a Giulietta che il matrimonio con Paride si svolger\u00e0 il domani stesso. Giulietta \u00e8 sconvolta, e, rimasta sola con frate Lorenzo, chiede aiuto: il padre spirituale la consola, e le consegna una boccetta contenente un filtro che, una volta bevuto, maschera la morte. Creduta morta, verr\u00e0 messa nella cripta dei Capuleti, dove verr\u00e0 vegliata dal frate, che nel frattempo avr\u00e0 inviato Stefano a Mantova per avvisare Romeo. Giulietta, prima titubante e tormentata dal fantasma di Tebaldo, beve per amore di Romeo.Di fronte alla chiesa, un corteo nuziale festeggia l'unione di Paride e Giulietta, mentre la giovane, Gertrude e frate Lorenzo, esprimono i loro timori. Il padre esorta Giulietta ad entrare in chiesa, ma la ragazza avverte i sintomi del filtro: cade a terra e viene creduta morta, con grande dolore di tutti.\nAtto 5.\nStefano, ferito durante la rissa, non \u00e8 giunto a Mantova, e Romeo non \u00e8 al corrente del piano messo in atto da Frate Lorenzo e Giulietta: Frate Giovanni riferisce questa notizia a uno sconvolto Frate Lorenzo, che si reca alle porte della citt\u00e0 sperando di riuscire a bloccare l\u00ec il ragazzo. Ma il giovane, appena i preti si allontanano, giunge alla tomba dei Capuleti, e, desiderando di stare sempre accanto a Giulietta, beve un veleno. Ma, pochissimo tempo dopo, Romeo vede con meraviglia Giulietta che si risveglia. I due amanti sono finalmente riuniti, ma la loro gioia non \u00e8 duratura: Romeo mostra la fiala del veleno, e inizia a delirare nell'agonia. Giulietta allora si colpisce con un pugnale che aveva nascosto nelle vesti da sposa, per morire assieme all'amato. I due sventurati amanti implorano il perdono divino, e muoiono, abbracciati e per sempre insieme."}
{"id": "2332285", "revid": "115233", "url": "https://it.wikipedia.org/wiki?curid=2332285", "title": "Edizioni aldine", "text": ""}
{"id": "2332290", "revid": "287204", "url": "https://it.wikipedia.org/wiki?curid=2332290", "title": "Pokemon Heroes", "text": ""}
{"id": "2332300", "revid": "767487", "url": "https://it.wikipedia.org/wiki?curid=2332300", "title": "Bear vs. Shark", "text": "I Bear vs. Shark sono stati una band emo di Highland, nel Michigan.\nStoria.\nLa band si form\u00f2 quando i futuri componenti erano tutti al college e suonavano in band differenti. Presto il primo batterista della band Brandon Moss lasci\u00f2 il gruppo e fu sostituito da Ashley Horak. Il gruppo ha citato come sue influenze il rock &amp; roll e il punk, oltre a The Clash, Fugazi, Chiodos e Motown.\nLa band invi\u00f2 una demo alla Equal Vision Records e immediatamente un rappresentante dell'etichetta si rec\u00f2 dal gruppo per firmare un contratto. Dalla pubblicazione di \"Right Now You're in the Best of Hands...\" la band \u00e8 stata in tour in tutti gli USA e ha aperto concerti di band come Coheed and Cambria. I Bear vs Shark si guadagnarono rapidamente l'attenzione di fan e critici musicali. La band \u00e8 nota anche per le sue energiche performance \"live\"; in particolare Marc Paffi si muoveva freneticamente sul palco durante i concerti.\nIl 21 dicembre 2005 la band ha annunciato lo scioglimento in un messaggio sul suo sito ufficiale. Ufficialmente la band non ha chiarito i motivi della rottura, ma John Gaviglio scrisse nell'Alternative Press del dicembre 2005 un editoriale in cui esprimeva la stanchezza causata dai lunghi tour.\nPost Bear vs. Shark.\nMike Muldoon e John Gaviglio, insieme a Mark Maynard, hanno fondato una nuova band chiamata Cannons, di base a Brooklyn.\n\"Right Now, You're in the Best of Hands...\" e \"Terrorhawk\" sono stati pubblicati su vinile dalla Friction Records, con due bonus track nel primo dei due CD: \"California Hot Seat\" (dall'EP \"(1653\") e \"June 7\". Inoltre \u00e8 stata pubblicata una nuova versione di \"Terrorhawk\", con la grafica realizzata da Jeff VandenBerg.\nMarc Paffi \u00e8 stato ospite nella traccia \"1999\" della band If He Dies He Dies, pubblicata in \"Conquistador\" su Friction Records.\nMarc Paffi, Mike Muldoon e Brandon Moss hanno formato un nuovo gruppo chiamato Champions of History.\nBrandon Moss ora \u00e8 componente di Bars of Gold (insieme a Marc Paffi), Wildcatting e Don't Stand So Close to Me.\nJohn Gaviglio al momento suona nei Big Hands."}
{"id": "2332303", "revid": "785863", "url": "https://it.wikipedia.org/wiki?curid=2332303", "title": "Cartoonia", "text": ""}
{"id": "2332306", "revid": "92723", "url": "https://it.wikipedia.org/wiki?curid=2332306", "title": "Vescovo di Lidda", "text": ""}
{"id": "2332313", "revid": "92723", "url": "https://it.wikipedia.org/wiki?curid=2332313", "title": "Vescovo di Ramla", "text": ""}
{"id": "2332324", "revid": "149485", "url": "https://it.wikipedia.org/wiki?curid=2332324", "title": "Monastero delle Suore Domenicane dello Spirito Santo", "text": "Il monastero delle Suore Domenicane dello Spirito Santo si trova in via Bolognese 111 a Firenze.\nLa Congregazione fu istituita da padre Pio Alberto del Corona verso il 1870 e una di queste suore, Elena Bonaguidi, fu guida e modello di virt\u00f9 per le altre suore.\nStoria.\nIn origine il monastero si trovava nella villa Nuti in via Santa Marta e faceva parte della parrocchia di Santa Croce al Pino, poi si trasfer\u00ec alla Pietra, in via Bolognese, nella parrocchia di Montughi.\nNel dopoguerra le religiose gestivano l'asilo e una scuola elementare parificata. Le suore, che fornivano assistenza agli ammalati, traevano sostentamento dal ricavato di una casa di cura che si trovava nel loro convento di Fezzano, poi venduto.\nNel 1937 una signora inglese che abitava a Firenze apr\u00ec presso il convento un piccolo pensionato che, con gli anni, si ingrand\u00ec; l'attivit\u00e0 scolastica ebbe termine nel 1986. Questo istituto delle suore Domenicane \u00e8 oggi un pensionato per persone anziane, la \"Casa di riposo Spirito Santo\".\nCongregazione.\nLa Congregazione delle Terziarie di San Domenico fu riconosciuta come Congregazione di Diritto Diocesano dall'8 dicembre 1970. Nel 1972 il monastero della Pietra si un\u00ec con la Casa di Borgo San Lorenzo e con quella di Carbonia.\nChiesa.\nDel convento fa parte una chiesa, costruita su disegno dell'architetto Antonio Romei, grazie anche all'aiuto del pontefice Pio IX. Dietro l'altare della cappella si trova il coro, costruito in seguito alla donazione del vescovo di Pescia, don Luigi Romoli, morto nel 1985. Sotto la chiesa si trova la cripta, che accoglie le salme di Pio Alberto Del Corona e della religiosa Elena Bonaguidi."}
{"id": "2332325", "revid": "767487", "url": "https://it.wikipedia.org/wiki?curid=2332325", "title": "Controllore (professione)", "text": "Il controllore o anche controllore di bordo \u00e8 una persona che si occupa di verificare all'interno dei mezzi pubblici (treni, autobus o altri) sui quali \u00e8 previsto il pagamento di un titolo di viaggio, il regolare pagamento del ticket da parte dei passeggeri, e di emettere contravvenzioni nei confronti dei passeggeri sprovvisti di titolo di viaggio o con titoli di viaggio non validi."}
{"id": "2332329", "revid": "357738", "url": "https://it.wikipedia.org/wiki?curid=2332329", "title": "Mobilit\u00e0 articolare", "text": ""}
{"id": "2332341", "revid": "1123126", "url": "https://it.wikipedia.org/wiki?curid=2332341", "title": "Costabile Gentilcore", "text": "Biografia.\nSecondo la tradizione era lucano e nacque da umile famiglia a Tresino, frazione di Castellabate, nel Cilento probabilmente tra il 1069 ed il 1070. Ancora adolescente entr\u00f2 nel monastero benedettino della SS. Trinit\u00e0 di Cava e la sua educazione e formazione spirituale fu affidata a san Leone. Dal gennaio del 1119 con il titolo di \"Abbas constitutus\" affianc\u00f2, nella guida dell'abbazia di Cava, san Pietro Pappacarbone che, nell'ottobre del 1122, gli consegn\u00f2 il pastorale nominandolo suo successore. \nIl governo abbaziale fu breve per Costabile che non pot\u00e9 fare molte cose. Ma con l'autorizzazione del duca Guglielmo, il 10 ottobre 1123 diede inizio nel Cilento alla costruzione del castello dell'Angelo detto \"Castrum Abatis\" poi Castellabate per la difesa delle popolazioni locali dalle incursioni dei saraceni africani che, nel 1113, avevano devastato e depredato il territorio cilentano. Dopo la sua morte, i lavori di fortificazione furono continuati dal suo successore, il beato benedettino Simeone.\nCostabile durante il suo breve periodo abbaziale, di carattere mite ed umile, prefer\u00ec guidare i suoi monaci con l'esempio e la dolcezza, tanto che gli fu attribuito l'affettuoso titolo di \"operimentum fratruum\" e quando mor\u00ec, era gi\u00e0 oggetto di culto popolare sulla base dei miracoli che gli furono attribuiti.\nNonostante ci\u00f2 il suo successore, l'abate Simeone, non fece seppellire in chiesa il corpo di Costabile, dando credito ad alcune dicerie sul santo abate, secondo cui egli prima di morire non aveva comunicato ai confratelli il luogo dove aveva nascosto una somma considerevole accumulata con la carit\u00e0.\nSuccessivamente la salma di Costabile fu traslata dinanzi alla grotta di Sant'Alferio, quando all'abate Simeone fu riferita l'avventura del monaco Giovanni, nocchiere della nave del monastero, in pericolo di affondare nel canale di Sicilia. Spossato dalla stanchezza, il monaco Giovanni si era addormentato quanto gli comparve in sogno Costabile che avvisandolo dell'imminente pericolo gli disse \"Ego navem eripio et monasterium meum custodire non cesso\".\nNel 1648 il sepolcro di san Costabile fu arretrato dall'originaria posizione per collocarlo al di sotto dell'altare del SS. Sacramento, dove riposa tuttora."}
{"id": "2332347", "revid": "287204", "url": "https://it.wikipedia.org/wiki?curid=2332347", "title": "O (Omarion)", "text": ""}
{"id": "2332348", "revid": "287204", "url": "https://it.wikipedia.org/wiki?curid=2332348", "title": "O (album)", "text": ""}
{"id": "2332349", "revid": "253269", "url": "https://it.wikipedia.org/wiki?curid=2332349", "title": "Free cinema", "text": "Il Free cinema (cinema libero) fu un movimento cinematografico inglese, culturale, sociale e politico (esplicitamente di sinistra) degli anni cinquanta e sessanta del XX secolo, di forte contestazione del cinema britannico dell'epoca, inserito nel pi\u00f9 ampio contesto internazionale delle \"nuove onde\" cinematografiche emerse in molte cinematografie nazionali fra la fine degli anni cinquanta e gli anni sessanta.\nStoria.\nIl free cinema venne fondato verso la met\u00e0 degli anni cinquanta dal regista inglese Lindsay Anderson (che ne fu leader), dal regista e sceneggiatore ceco Karel Reisz e dalla scrittrice e regista italiana Lorenza Mazzetti, con inoltre la collaborazione del regista Tony Richardson.\nIl 5 febbraio 1956 al National Film Theatre di Londra fu presentato il manifesto programmatico del gruppo in tre opere prime: \"O Dreamland\" di Lindsay Anderson, \"Together\" di Lorenza Mazzetti e \"Momma Don't Allow\" di Karel Reisz e Tony Richardson. I film avevano in comune un atteggiamento implicito: il credere nella libert\u00e0, nell'importanza dell'individuo e nel significato della quotidianit\u00e0. Nessun film doveva essere troppo personale, le dimensioni avevano poca importanza, la perfezione non rappresentava in se stessa uno scopo, un atteggiamento significava uno stile, uno stile significava un atteggiamento (il credo del free). Questi film si riallacciavano a quello spirito che, nello stesso periodo, gli anni sessanta, costituivano l'elemento specifico delle opere letterarie e teatrali degli \"Angry Young Men\" (John Osborne, Harold Pinter, Dorothy Lessing, John Braine, Shelagh Delaney e Alan Sillitoe), eroi ribelli delle classi popolari che si esprimevano con l'accento della loro provincia, un fenomeno che si ritrover\u00e0 pi\u00f9 tardi nei film di Ken Loach. Questi scrittori e autori teatrali divennero infatti molto spesso sceneggiatori del free cinema.\nAl movimento aderirono anche altri registi come Joseph Losey, John Schlesinger, Ken Russell, Jack Clayton, Richard Lester, Desmond Davis, Clive Donner e Ken Loach; e attori britannici del calibro di Tom Courtenay, David Warner, Malcolm McDowell, Richard Harris, Albert Finney, Dirk Bogarde, Robert Stephens, Stanley Baker, Anthony Hopkins, Richard Burton, Alan Bates, Edward Fox, James Fox, Brian Cox, Terence Stamp e le attrici Vanessa Redgrave, Julie Christie, Glenda Jackson, Rita Tushingham, Lynn Redgrave; l'attore americano Laurence Harvey e l'attore australiano Peter Finch.\nInsieme, pur se ciascuno con la sua personalit\u00e0, attraverso le rispettive opere, si opponevano al conformismo sclerotizzante del cinema inglese. La collera nel modo di denunciare una societ\u00e0 di piacere senza gioia. Questa filiazione \u00e8 evidente in \"If\" (distribuito in Italia con il titolo di \"Se...\"), film di Lindsay Anderson dallo spirito anarchico. Il film uscito per casualit\u00e0 nel 1968, in piena contestazione studentesca e ne rappresent\u00f2 per un certo senso il manifesto di immagine dei giovani studenti britannici. Con \"If\" si concluse in pratica il movimento anche se Lindsay Anderson con due successivi seguiti a completamento di una trilogia, e con il film \"Celebrazione\" del 1975 ne celebrava, appunto, la consacrazione e allo stesso tempo la definitiva conclusione."}
{"id": "2332353", "revid": "775372", "url": "https://it.wikipedia.org/wiki?curid=2332353", "title": "Famiglia di Rochester", "text": "La famiglia di Rochester \u00e8 stata una delle \"famiglie\" mafiose della Cosa nostra statunitense, con sede a Rochester, nello stato di New York.\nInizialmente era una \"decina\" della famiglia di Buffalo, guidata da Castrenze Valenti, detto \"Stan\".\nNel 1957 dopo la riunione di Appalachin, Stan Valenti e suo fratello Frank furono arrestati e condannati per oltraggio alla corte e nel 1958 il boss reggente divenne Jake Russo.\nScissione da Buffalo.\nNel 1964 durante la , Frank Valenti form\u00f2 coi fratelli la fazione di Rochester. Valenti approfittando del rapporto col suocero Anthony Ripepi, capo mandamento di Pittsburgh, riusc\u00ec a formare l'indipendente Famigli di Rochester. Tuttavia il capo mandamento riconosciuto da Buffalo della Banda di Rochester era Jake Russo dunque Valenti lo fece uccidere e il suo corpo non venne pi\u00f9 ritrovato. In seguito Valenti elimin\u00f2 anche il vice di Russo, Billy Lupo e si instaur\u00f2 come unico boss di Rochester.\nValenti disse al boss Stefano Magaddino che Rochester ora era indipendente e divenne una famiglia della Commissione. Prima infatti era solo una banda che rispondeva alla mafia di Buffalo.\nRegime Valenti.\nValenti ha creati una famiglia ben organizzata attraverso la promozione di Samuel Russotti a vice boss,di Rene Piccaretto a consigliere e di Salvatore Gingello, Domenico Celestino, Thomas Didio, Angelo Vaccaro e Domenico Chirico a capi mandamento. L'alleato pi\u00f9 fidato di Valenti era il capo mandamento Chirico a cui diede compiti speciali. Inoltre Valenti differenzi\u00f2 le attivit\u00e0 della famiglia tra: gioco d'azzardo, estorsione, usura, incendio doloso, frode assicurative, traffico di stupefacenti e di armi.\nNel 1972 Valenti venne avvicinato dal suo vice boss Samuel \"Rosso\" Russotti, dal consigliere Rene Piccarreto e dal potente capo mandamento Salvatore \"Sammy G\" Gingello. I tre accusarono Valenti di tenere una parte dei profitti per se e gli chiesero di dimettersi: Valenti rifiut\u00f2. Valenti sostenne di avere dalla sua parte la Banda Chirico comandata dall'amico Domenico, e la Famiglia di Pittsburgh. A sua insaputa il suo consigliere, Rene Piccaretto, aveva stretto un accordo con alcuni membri di spicco della Famiglia Bonanno di New York per rovesciare Valenti e far salire al potere Russotto. Cos\u00ec il grande amico di Valenti, Domenic Chirico, venne assassinato sulla Augustine Street. Invece di combattere fu concesso a Valenti di abbandonare la citt\u00e0, cosa che fece, e si ritir\u00f2.\nEra Russotti.\nDopo che Valenti fino fugg\u00ec dalla citt\u00e0, il boss divenne Russotti, il consigliere rimase Rene Piccaretto e il vice boss divenne Sammy G Gingello. Per la famiglia and\u00f2 bene fino al gennaio del 1977 quando la polizia riusc\u00ec a fabbricare le prove per arrestare tutta l'amministrazione centrale. Russotti, Piccorretto, Gingello e i capi mandamento Thomas Marotta e Eugene De Francesco vennero arrestati per aver assassinato Vincent Massaro e condannati a 25 anni di prigione ciascuno. In questo periodo il capo temporaneo divenne Thomas Didio.\nRussotti credeva di poter facilmente manipolare Didio dal carcere ma invece si rese conto di aver creato un mostro. Didio retrocesse di un grado tutti i sostenitori di Russotti dato che lui era un sostenitore di Valenti. Tutto ci\u00f2 scaten\u00f2 una guerra interna tra due gruppi chiamati \"La Squadra\" e \"B Team\".\nLa Squadra era formata da: Russotti, Piccaretto, Gingello, Richard Marino, Thomas Marotta e altri.\nIl B Team era formato da: Thomas Didio, Stan Valenti, Rosario Chirico( fratello di Domenic), Angelo Vaccaro e altri.\nIl 23 aprile 1978 Salvatore \"Sammy G\" Gingello venne assassinato con un'autobomba. In risposta il 6 luglio 1978 Thomas Didio venne assassinato da un killer armato con un fucile d'assalto. Per mettere fine agli omicidi intervenne l'FBI che con la legge RICO arrest\u00f2 l'attuale capo temporaneo, Angelo Amico, e il suo vice boss, Loren Piccaretto, (figlio di Rene Piccaretto).\nStato attuale.\nDopo l'arresto di Amico e Piccaretto non ci sono stati pi\u00f9 segnali di vita della Famiglia e non si sa se sia ancora attiva o meno."}
{"id": "2332360", "revid": "305330", "url": "https://it.wikipedia.org/wiki?curid=2332360", "title": "Ben Green", "text": "Specializzato in combinatoria e in teoria dei numeri, \u00e8 attualmente professore all'universit\u00e0 di Oxford.\nPer la sua attivit\u00e0 ha ricevuto diversi riconoscimenti, tra cui il Clay Research Award nel 2004, il Premio Salem nel 2005 e il SASTRA Ramanujan Prize nel 2007.\nBiografia.\nDopo aver ottenuto il \"bachelor of art\" all'universit\u00e0 di Cambridge nel 1998, ottenne il dottorato sotto la guida di Timothy Gowers nel 2003. Ricercatore al Trinity College tra il 2001 e il 2005, divenne professore all'Universit\u00e0 di Bristol nel gennaio 2005, prima di ritornare a Cambridge nel settembre 2006.\nRicerca.\nGreen ha dimostrato diversi importanti risultati sia in combinatoria che in teoria dei numeri. Tra questi vi sono il miglioramento delle stime di Jean Bourgain sulla grandezza delle progressioni aritmetiche in somme di insiemi e la dimostrazione della congettura di Cameron-Erd\u0151s.\nNel 2004, insieme a Terence Tao, ha dimostrato che esistono progressioni aritmetiche arbitrariamente lunghe formate da numeri primi: tale risultato \u00e8 noto come teorema di Green-Tao."}
{"id": "2332365", "revid": "599013", "url": "https://it.wikipedia.org/wiki?curid=2332365", "title": "Klaus Siebert", "text": "Biografia.\nCarriera da atleta.\nVincitore di due medaglie d'oro ai Mondiali juniores di Minsk nel 1976, nella sprint e nella staffetta, gi\u00e0 ad Anterselva 1975 aveva conquistato la sua prima medaglia \"seniores\", arrivando 3\u00ba nella sprint dietro ai sovietici Nikolaj Kruglov e Aleksandr Elizarov.\nNel 1977 a Vingrom conquist\u00f2 il bronzo nella staffetta vinta dall'Unione Sovietica guidata da Aleksandr Tichonov, che in quell'edizione si aggiudic\u00f2 anche l'oro nella sprint e il bronzo nell'individuale. A Hochfilzen nel 1978, dove i tedeschi orientali prevalsero con largo margine nel medagliere, per Siebert arriv\u00f2 il primo oro iridato, nella staffetta, e il bronzo nella sprint, dietro ai connazionali Frank Ullrich ed Eberhard R\u00f6sch. L'anno successivo a Ruhpolding ottenne altri due ori, nella staffetta e nell'individuale.\nIn carriera partecip\u00f2 solamente a un'edizione dei Giochi olimpici invernali, , dove arriv\u00f2 secondo nella staffetta, dietro all'Unione Sovietica, quarto nella sprint vinta da Ullrich e quindicesimo nell'individuale. Vinse la Coppa del Mondo nel 1979; nel 1980 arriv\u00f2 secondo e nel 1978 chiuse terzo.\nCarriera da allenatore.\nDal 1984 al 1990 allen\u00f2 la nazionale juniores della Germania Est; nel frattempo, dal 1988, divenne anche allenatore personale di Ricco Gro\u00df: fino al 2002 ottenne in tale veste grandi soddisfazioni, poich\u00e9 Gro\u00df in quel periodo vinse tre ori olimpici, cinque mondiali e una Coppa del Mondo di specialit\u00e0 nell'individuale, oltre a piazzarsi secondo nella classifica generale di Coppa del Mondo nel 1998. Dal 1994 al 1998 ha guidato la nazionale tedesca presso il centro di allenamento olimpico (\"Olympiast\u00fctzpunkt\") di Altenberg, allenando tra gli altri Katja Beer, Carsten Pump e Carsten Heymann; dal 1998 al 2002 \u00e8 stato co-allenatore della nazionale tedesca maschile.\nNel 2002 pass\u00f2 alla nazionale austriaca come allenatore di tiro, incaric\u00f2 che ricopr\u00ec fino al 2005. un accordo con la nazionale bielorussa. .\n\u00c8 scomparso nel 2016 all'et\u00e0 di 60 anni a seguito di un tumore all'intestino."}
{"id": "2332375", "revid": "60848", "url": "https://it.wikipedia.org/wiki?curid=2332375", "title": "Marie Caroline Miolan-Carvalho", "text": "Biografia.\nFiglia di un musicista, studi\u00f2 prima con il padre \"Fran\u00e7ois F\u00e9lix-Miolan\", un oboista, e successivamente al Conservatoire de Paris con Gilbert Duprez. \nFece quindi il suo debutto il 27 luglio 1848 come touri\u00e8re ne Le domino noir al Th\u00e9\u00e2tre-Italien di Parigi, in settembre Gertrude-Cleopatre in Le ma\u00eetre de chapelle all'Op\u00e9ra-Comique di Parigi ed al Teatro di Brest, nel ruolo di Isabelle ne \"Le proph\u00e8te\", nel 1849. \nIl 14 dicembre 1849 fece il grande salto debuttando all'Op\u00e9ra de Paris nel ruolo di protagonista in \"Lucia di Lammermoor\" e successivamente in \"Le Pr\u00e9 aux clercs\", \"Les Huguenots\", \"Der Freisch\u00fctz\", \"Hamlet\", etc. \nNel 1850 al Com\u00e9die-Italienne di Parigi canta nelle prime assolute di \"Les porcherons\" di Albert Grisar e la protagonista di \" Giralda\" di Adolphe Adam.\nNel 1853, spos\u00f2 L\u00e9on Carvalho, un impresario teatrale francese e futuro direttore dell'Op\u00e9ra-Comique, dove poi ella cant\u00f2 regolarmente. \nCant\u00f2 spesso anche al Th\u00e9\u00e2tre Lyrique dal 1856 al 1867, principalmente le opere di Mozart e Rossini, ma non soltanto quelle visto che interpret\u00f2 circa trenta ruoli ed in particolare di opere di Charles Gounod come \"Marguerite\" in \"Faust\", Baucis in \"Phil\u00e9mon et Baucis\", la protagonista in \"Mireille\" e \"Giulietta\" in \"Romeo e Giulietta\". Cant\u00f2 anche \"La Fanchonnette\" di Louis Clapisson, \"Les noces de Jeanette\" di Victor Mass\u00e9 e \"La cour de C\u00e9lim\u00e8ne\" di Ambroise Thomas.\nSi esib\u00ec spesso anche alla Royal Opera House di Londra (1859-72), ma anche a Berlino e San Pietroburgo. Si ritir\u00f2 dall'attivit\u00e0 nel 1885, cantando nel ruolo di Margherita. Dopo il ritiro dalle scene insegn\u00f2 canto a Parigi. \nNota per la sua purezza di voce e precisione nelle colorature, ella fu una delle pi\u00f9 famose cantanti liriche francesi del suo tempo."}
{"id": "2332377", "revid": "121204436", "url": "https://it.wikipedia.org/wiki?curid=2332377", "title": "Karen Dotrice", "text": "Biografia.\nFiglia di due attori di teatro, Roy e Katherine Newman, ha due sorelle, Michele e Yvette, entrambe attrici. Debutta all'et\u00e0 di 4 anni in teatro in una produzione de \"Il cerchio di gesso del Caucaso\" di Bertolt Brecht. All'et\u00e0 di otto anni partecip\u00f2 come protagonista al film prodotto dalla \"Walt Disney's production\" \"Le tre vite della gatta Tomasina\" (1964), dove anche il piccolo Matthew Garber aveva una parte di rilievo.\nI due attori bambini vennero quindi scelti insieme per interpretare i figli di George Banks (David Tomlinson) e Winifred Banks (Glynis Johns) nel film \"Mary Poppins\" (1964), film che ricevette grande successo di pubblico e critica, e plauso generale anche per il ruolo e le interpretazioni dei due bambini. Nel 1967 Dotrice e Garber si ritrovarono ancora insieme nel film \"La gnomo mobile\", come i due nipoti di un ricco uomo d'affari (Robert Stevenson). Il film tuttavia non ebbe eguale successo e Dotrice e Garber non interpretarono pi\u00f9 altri ruoli da bambini. Nel 2018 le viene assegnato un cameo nel Il ritorno di Mary Poppins, sequel del celebre film, in cui interpreta una passante.\nTelevisione.\nNegli anni settanta Dotrice riprese la carriera come attrice televisiva, partecipando a numerose miniserie. Fu D\u00e9sir\u00e9e Clary in \"Napoleon and Love\" (1974), Lily Hawkins in sei episodi della quinta stagione di \"Su e gi\u00f9 per le scale\" (\"Upstairs, Downstairs\") (1975), e \"Maria Beadnell\" in \"Dickens of London\" (1976). Ebbe parti anche nei film \"Joseph Andrews\" (1977) e I 39 scalini (1978).\nDopo aver interpretato nel 1981 il ruolo di Desdemona in teatro nel \"Warner Theatre Production\" di \"Otello\", si ritir\u00f2 dalle scene per dedicarsi alla vita privata. \u00c8 stata sposata con l'attore Alex Hyde-White dal 1986 al 1992 e dalla loro unione nacque un figlio, Garrick, nato nel 1990. Nel 1994 spos\u00f2 il produttore Ned Nalle e diede alla luce altri due figli, Isabella (1995) e Griffin (1996).\nNegli anni novanta lavor\u00f2 alla realizzazione del dialogo nei film Disney \"La sirenetta\" (\"The Little Mermaid\"), \"La bella e la bestia\" (\"Beauty and the Beast\") e \"Pocahontas\". Nel 2004 venne proclamata \"Disney legend\", cos\u00ec come Matthew Garber, bench\u00e9 questi fosse gi\u00e0 deceduto nel 1977. Nel 2005 torna alla televisione con un piccolo ruolo nella miniserie \"Young Blade\" e nel 2009 nel documentario \"\"."}
{"id": "2332378", "revid": "124488630", "url": "https://it.wikipedia.org/wiki?curid=2332378", "title": "Locomotiva DR 130", "text": "Baureihe 130 \u00e8 la classificazione di una famiglia di locomotive diesel-elettriche delle Deutsche Reichsbahn composta da detto gruppo e dai sottogruppi 131, 132 e 142. Quando l'amministrazione ferroviaria si fuse con Deutsche Bundesbahn, dando cos\u00ec vita a Deutsche Bahn AG, le macchine diventarono, rispettivamente, Baureihe 230, 231, 232 e 242. Sotto la nuova gestione diverse unit\u00e0 del gruppo 232 furono in seguito riqualificate, con conseguente creazione dei sottogruppi 233, 234 e 241.\nI rotabili furono costruiti nella fabbrica di locomotive Luhanskteplovoz, in Unione Sovietica, e trasportati in Germania Orientale. Dopo la riunificazione tedesca il loro impiego continu\u00f2 principalmente alla testa di pesanti treni merci.\nComplessivamente furono costruiti pi\u00f9 di 870 esemplari tra il 1970 e il 1982. Due unit\u00e0 furono successivamente destinate alle sperimentazioni, formando il minigruppo 754. L'intera famiglia di locomotive viene inoltre identificata, sia in Germania che all'estero, con il soprannome Ludmilla.\nSviluppo.\nNel corso degli anni sessanta il governo della Germania Orientale decise di concentrare le risorse sulla trazione Diesel. D'accordo con le direttive del COMECON la repubblica socialista aveva dovuto interrompere la produzione di locomotive a gasolio con trasmissione idraulica, pertanto prese ad importare le macchine dall'URSS, a cominciare da una versione della robusta M62 (nota anche con lo pseudonimo di \"Taigatrommel\") chiamata dapprima V200, poi Baureihe 120 e infine, dopo la riunificazione, Baureihe 220.\nPrive di apparecchiature per il riscaldamento elettrico del treno e con una velocit\u00e0 massima di soli 100\u00a0km/h, le 120 si dimostrarono inadeguate per il servizio passeggeri. Per venire incontro alle esigenze delle DR, la fabbrica di rotabili di Lugansk cominci\u00f2 a produrre, nel 1970, il gruppo 130. Sfortunatamente, per\u00f2, l'industria sovietica non era ancora in grado di fornire le macchine con il riscaldamento elettrico, quindi le nuove unit\u00e0 furono costrette al servizio merci, per giunta con un rapporto di trasmissione per nulla adatto allo scopo. Di conseguenza, il passo successivo fu l'ordinazione di 79 esemplari del gruppo 131, dotati di un rapporto da 100\u00a0km/h e di un maggiore sforzo di trazione.\nQuando nel 1972 il riscaldamento elettrico fu finalmente disponibile, la fabbrica allest\u00ec due prototipi di tipo 130.1. A causa delle precarie condizioni delle linee della DDR la velocit\u00e0 massima era limitata a 120\u00a0km/h e lo stesso fu fatto con il gruppo 132. Quest'ultimo, con i suoi oltre 700 esemplari, divenne la colonna portante di tutto il traffico a trazione termica della nazione. Nel 1977 furono costruite sei unit\u00e0 del gruppo 142 da 2940\u00a0kW di potenza, ma la priorit\u00e0 dell'amministrazione si spost\u00f2 sull'elettrificazione di molte direttrici principali, e quindi macchine di questo tipo non furono pi\u00f9 necessarie.\nA seguito della riunificazione la famiglia di locomotive fu rimarcata con i criteri in uso presso l'ex Germania Occidentale, nella fattispecie ogni macchina termica da treno ha il 2 come cifra iniziale: la 130 divent\u00f2 230, la 131 231 e cos\u00ec via. Entrambi questi gruppi furono radiati dal parco entro breve tempo, il gruppo 232 (ex 132) rimase in servizio, facendosi carico anche dei treni merci dell'ex rete dell'Ovest.\nDiverse 232 sono state oggetto di riqualificazione nel corso degli anni, portando all'istituzione di tre nuovi sottogruppi: 234 (ripristino della velocit\u00e0 massima assoluta di 140\u00a0km/h), 233 (installazione di un nuovo motore a 12 cilindri) e 241 (nuovo motore da 2940\u00a0kW).\nCaratteristiche costruttive.\nLe \"Ludmilla\" sono state costruite con un telaio d'acciaio saldato alla carrozzeria delle stesse. Le unit\u00e0 dotate di riscaldamento elettrico presentano detto telaio pi\u00f9 lungo di 200\u00a0mm a causa dello spazio extra richiesto.\nI due carrelli a tre assi, imperniati alla cassa in corrispondenza della parte centrale, hanno la sospensione primaria costituita da molle elicoidali affiancate da smorzatori. La trasmissione del moto \u00e8 elettrica. Sull'originale famiglia delle 130 e seguenti un motore Diesel quattro tempi a 16 cilindri, dotato anche di iniezione diretta e sovralimentazione, tipo Kolomna 5 D 49 provvede a muovere la dinamo, fornendo cos\u00ec l'alimentazione in corrente continua a sei motori elettrici \"sospesi per il naso\". Il Gruppo 233 \u00e8 stato invece equipaggiato con un propulsore da 12 cilindri.\nLa potenza installata varia da 2200\u00a0kW circa a 2940 a seconda dei modelli, la capacit\u00e0 dei serbatoi \u00e8 di 6000 litri e la quantit\u00e0 di olio lubrificante usata ammonta a 1100 litri.\nIl propulsore soffr\u00ec, all'inizio, di rilevanti problemi; l'originario albero a gomiti era realizzato con duttile ghisa ma era soggetto a rotture, specialmente all'inizio della primavera. Gli alberi danneggiati furono rimpiazzati da altri fucinati e garantiti per 20000 ore di attivit\u00e0, tuttavia anche questi pezzi erano ancora troppo fragili in superficie. Quest'ultimo inconveniente fu risolto nitrurando le parti interessate e sottoponendole alla ricottura con un laser ad anidride carbonica.\nI gruppi nel dettaglio.\nDR Gruppo 130 / DB AG Gruppo 230.\nIl primo esemplare del Gruppo 130 fu presentato per la prima volta alla Fiera di Lipsia del 1970 marcato come V 300 001. Il \"VES-M\" di Halle prov\u00f2 alcune unit\u00e0 del gruppo dotandole della classificazione definitiva.\nLa prima macchina prese servizio sulla linea che da Lipsia corre verso sud e sempre in quella occasione fu ribattezzata \"Ludmilla\", soprannome che avrebbe contraddistinto anche tutta la produzione a venire.\nLe 80 locomotive del Gruppo 130 avevano i carrelli e il rapporto di trasmissione studiati per farle marciare a 140\u00a0km/h, ma, essendo prive di riscaldamento elettrico, furono relegate al servizio merci pesante (compito per il quale non erano affatto ottimali, dato che la configurazione degli ingranaggi comportava uno sforzo di trazione pi\u00f9 basso di quanto normalmente richiesto).\nLa velocit\u00e0 massima operativa fu quindi ridotta a 100\u00a0km/h. Dopo qualche tempo il costruttore appront\u00f2 due prototipi equipaggiati di riscaldamento elettrico e denominati dalle DR 130 101 e 102, essendo sostanzialmente assimilabili al gruppo principale. Anche questi rotabili furono limitati a 100\u00a0km/h.\nDopo la riunificazione le 130 confluirono nel nuovo Gruppo 230, rilevando la marcatura appartenuta all'unico mastodontico esemplare del Gruppo 230 DB, noto anch'esso come V 300 001.\nDR Gruppo 131 / DB AG Gruppo 231.\nQuando divenne evidente che le 130 sarebbero state usate quasi esclusivamente per i merci, 79 unit\u00e0 su 80 ricevettero un nuovo rapporto di trasmissione specifico per i 100\u00a0km/h e contemporaneamente persero la frenatura elettrica. Fu quindi istituito il Gruppo 131, in seguito 231.\nDR Gruppo 132 / DB AG Gruppo 232 e varianti.\nQuando il riscaldamento elettrico divenne finalmente realt\u00e0 si pot\u00e9 procedere alla costruzione delle locomotive del Gruppo 132.\nLe due macchine prototipo costruite nel 1972, come detto poc'anzi, divennero una sottoserie del Gruppo 130, anche se in realt\u00e0 rimasero sempre al \"VES-M\" di Halle a fini sperimentali. Dopo l'avvento di Deutsche Bahn AG formarono lo sparuto Gruppo 754.\nLe 132 cominciarono ad entrare in servizio nel 1974 e furono replicate in 709 esemplari. Essendo le linee delle DR fortemente limitate, anche le macchine ricevettero la velocit\u00e0 massima operativa di 120\u00a0km/h.\nSotto la gestione di Deutsche Bahn AG numerose unit\u00e0 furono riqualificate a vario titolo, creando le seguenti varianti:\nDB AG Gruppo 232.9.\nTrattasi di alcune macchine che erano state trasformate per raggiungere la velocit\u00e0 massima di progetto di 140\u00a0km/h (Gruppo 234) e che successivamente sono state riportate alle condizioni precedenti alla riqualificazione.\nDB AG Gruppo 233.\nLe ex 232 costituenti questo gruppo furono riqualificate con l'adozione del motore Kolomna 12 D 49 M e di altre migliorie minori. La sostituzione del propulsore originario si rese necessaria in quanto era ormai arrivato al limite di durata. I candidati esaminati furono tre: uno prodotto da Caterpillar, uno della MaK (oggi Vossloh) e un'altra versione del Kolomna 5 D 49; per ragioni di budget, e per il fatto che l'installazione avrebbe richiesto un adeguamento minimo, fu scelto il terzo. Tuttavia, dato che il costruttore prov\u00f2 di non poter fornire assistenza a lungo termine, DB AG prefer\u00ec montare un altro motore Kolomna, stavolta da 12 cilindri. Tale motore permette di escludere alcuni cilindri quando lavora a bassi regimi; in questo modo la locomotiva consuma meno gasolio.\nDB AG Gruppo 234.\n232 riconvertite per correre nuovamente a 140\u00a0km/h, grazie al montaggio dei carrelli recuperati dalle demolende 230. Il gruppo si compone di 64 esemplari.\nDB AG Gruppo 241.\nDieci esemplari di 232 furono trasformati nel 1997 per il solo servizio merci con un nuovo motore da 2940\u00a0kW, modifiche alla trasmissione elettrica (compresa l'adozione dell'antislittante) e impianto frenante potenziato. La velocit\u00e0 massima \u00e8 di 100\u00a0km/h.\nDR Gruppo 142 / DB AG Gruppo 242.\nA cavallo tra il 1977 e il 1978 furono fabbricate sei locomotive dalla potenza di 2940\u00a0kW, entrate a far parte del Gruppo 142. Tuttavia a livello politico si decise che molte linee principali sarebbero state elettrificate, perci\u00f2 non ci sarebbe stato bisogno, in futuro, di macchine cos\u00ec potenti, di conseguenza la loro produzione cess\u00f2.\nA quell'epoca la 142 era la locomotiva termica singola pi\u00f9 potente del Vecchio Continente e rimase tale fino al 2006, ovvero quando fu surclassata dai 3600\u00a0kW della Voith Maxima 40 CC.\nIn servizio.\nIl servizio delle 132 durante l'esistenza della Repubblica Democratica Tedesca fu caratterizzato dall'uso \"universale\", dagli espressi sulle linee non elettrificate ai treni carichi di carbone o calce con masse oscillanti tra le 1800 e le 2200 tonnellate. Avendo un peso assiale maggiore il loro impiego non risult\u00f2 pi\u00f9 flessibile di quello dei Gruppi 118 e 119.\nDal 1989, dopo la caduta del muro di Berlino, le macchine cominciarono a trainare i primi treni diretti verso citt\u00e0 della Repubblica Federale Tedesca, in particolare Amburgo, Kassel, Norimberga e Kiel. Dopo la fusione tra DB e DR del 1994 le \"Ludmilla\" erano viste ancora pi\u00f9 avulse dal resto del parco - rilevando comunque gran parte dei turni appannaggio della famiglia delle V 160 - per via della loro elevata potenza.\nDopo la divisionalizzazione interna le 232 passarono a DB Cargo (oggi Railion) diffondendosi nei servizi merci in tutta la Germania e, pi\u00f9 recentemente, anche in Olanda; le 241 si spinsero oltre fino in Belgio alla testa dei treni del carbone. Le 242 hanno trainato pesantissimi merci per DB AG passando infine in forza ad operatori privati.\nDiversi servizi passeggeri (tra cui l'EuroCity Berlino-Varsavia) erano effettuati dalle 234 di DB Fernverkehr.\nAccantonamento.\nLe unit\u00e0 del gruppo 230 furono le prime ad essere radiate, seguite dalle 231, che erano prive del riscaldamento elettrico. Alcune macchine furono acquistate da imprese private (come l'EBW), altre sono preservate nei musei. Diversa sorte tocc\u00f2 alle 242: accantonate da DB AG furono poi acquisite da altre aziende.\nModelli simili.\nLocomotive simili alla famiglia delle 130 furono prodotte per altri Paesi del blocco comunista:"}
{"id": "2332379", "revid": "767487", "url": "https://it.wikipedia.org/wiki?curid=2332379", "title": "The Sonics", "text": "The Sonics sono un gruppo garage rock statunitense, originario di Tacoma e attivo inizialmente fra il 1960 e il 1968.\nI Sonics sono stati tra gli esponenti pi\u00f9 importanti e influenti del loro genere insieme a The Kingsmen, The Wailers, The Drastics, The Dynamics, The Regents e Paul Revere &amp; the Raiders.\n Una garage band, come ce n\u2019erano tante in giro per Stati Uniti e Inghilterra in quel periodo. Ma con una fissa per il rock 'n' roll triviale di Little Richard e il suono secco ed asciutto del beat di Kinks e Troggs.\nE per i volumi altissimi.\nQuando si raccolgono attorno al mixer dell\u2019Audio Recording Studios di Seattle, Keaney Barton non ha ancora finito di contare i dollari richiesti per il noleggio della sala che ha gi\u00e0 cominciato a bestemmiare. I ragazzi vogliono ottenere il massimo col minimo.\nGli basta un registratore a due canali e pochi microfoni. Per la batteria decidono di usarne uno soltanto. Che non raccolga i particolari ma il \u201cmood\u201d.\nSono considerati fra i fondatori della scena musicale di Seattle, molto attiva nei successivi 40 anni.\nSi sono riformati brevemente nel 1972 e pi\u00f9 stabilmente nel 2008."}
{"id": "2332380", "revid": "256896", "url": "https://it.wikipedia.org/wiki?curid=2332380", "title": "Scuola Materna di via Risorgimento", "text": ""}
{"id": "2332384", "revid": "320578", "url": "https://it.wikipedia.org/wiki?curid=2332384", "title": "Hendrick Brugt Gerhard Casimir", "text": ""}
{"id": "2332389", "revid": "121837", "url": "https://it.wikipedia.org/wiki?curid=2332389", "title": "Campo magnetico di Ganimede", "text": ""}
{"id": "2332392", "revid": "287204", "url": "https://it.wikipedia.org/wiki?curid=2332392", "title": "Colle di Meraillet", "text": "Il Colle di Meraillet (in francese \"Col de M\u00e9raillet\", 1.605 ) \u00e8 un valico alpino che si trova in Francia nel dipartimento della Savoia. Si trova nei pressi del lago di Roselend.\nDal punto di vista orografico si trova nelle Alpi del Beaufortain, sottosezione alpina delle Alpi Graie."}
{"id": "2332398", "revid": "129019", "url": "https://it.wikipedia.org/wiki?curid=2332398", "title": "Teatre Grec", "text": "Il Teatre Grec \u00e8 un teatro all'aperto situato nella montagna di Montju\u00efc nella citt\u00e0 di Barcellona.\nNonostante il suo nome, non si tratta di una costruzione fatta dagli antichi Greci, ma venne progettato e costruito nel 1929 in occasione dell'Esposizione Internazionale di Barcellona dall'architetto Revent\u00f3s Ramon e da Nicolau Maria Rubi\u00f3, che si ispirarono alla pianta del teatro di Epidauro ricavandolo in una vecchia cava in montagna.\nLa superficie del teatro \u00e8 di 460 metri quadrati e pu\u00f2 ospitare circa 1.900 spettatori. Accanto al teatro si trovano dei giardini, progettati da Rubi\u00f3 i Tudur\u00ed e da Jean-Claude Nicolas Forestier e un padiglione utilizzato per concerti e oggi adibito a ristorante. \nDalla fine della Guerra civile spagnola il teatro non venne pi\u00f9 utilizzato fino al 1952 quando si inaugur\u00f2 nuovamente con l\"'Edipo re\" di Sofocle. Da allora le rappresentazioni estive si svolgono regolarmente con spettacoli di teatro, opera, zarzuela, danza, musica, spettacoli folcloristici, e cos\u00ec via. \nTra il 1969 e il 1972 il teatro rimase chiuso, mentre dal 1973 al 1975 la gestione del teatro fu privata finch\u00e9 nel 1976 torn\u00f2 nelle mani del municipio, che inaugur\u00f2 il primo \"Festival Grec\", il cui successo fece s\u00ec che si replicasse ogni anno tra giugno e agosto, con l'eccezione del 1979."}
{"id": "2332399", "revid": "599013", "url": "https://it.wikipedia.org/wiki?curid=2332399", "title": "John Sutter (cestista)", "text": "Carriera.\n\u00c8 stato selezionato dai Portland Trail Blazers all'ottavo giro del Draft NBA 1971 (122\u00aa scelta assoluta), ma non ha mai giocato nella NBA.\nIn Serie A ha vestito la maglia della Brill Cagliari, segnando un totale di punti.\nNel 1974-75 ha segnato 52 punti in una partita."}
{"id": "2332410", "revid": "599013", "url": "https://it.wikipedia.org/wiki?curid=2332410", "title": "Carlos Ferello", "text": "Carriera.\nIn Serie A ha vestito la maglia della Victoria Libertas Pesaro e della Brill Cagliari, segnando un totale di 4.566 punti."}
{"id": "2332424", "revid": "729019", "url": "https://it.wikipedia.org/wiki?curid=2332424", "title": "Night and Day Concert", "text": "Il Night and Day Concert \u00e8 un concerto dell'artista britannico Elton John, tenutosi al Wembley Stadium di Londra il 30 giugno 1984. La data londinese era parte integrante del \"Breaking Hearts Tour\", volto a promuovere l'omonimo album. Comunque, furono eseguite solo due tracce di questo LP: \"Restless\" e \"Sad Songs (Say So Much)\".\nPer tutta la durata del concerto spicc\u00f2 la Elton John Band dei tempi d'oro, formata dal bassista Dee Murray, dal chitarrista Davey Johnstone e dal batterista Nigel Olsson.\nNel 1985 il concerto fu distribuito ufficialmente in 2 VHS; la prima, della durata di 54 minuti, si chiamava \"The Afternoon Concert\" e includeva il concerto tenutosi nelle ore pomeridiane della giornata. La seconda era invece intitolata \"The Night Time Concert\", durava 53 minuti e includeva le ore serali dell'evento. Dalle videocassette vennero esclusi 3 pezzi: \"Tiny Dancer\", \"Philadelphia Freedom\" e \"One More Arrow\".\n\"Restless\" e \"I'm Still Standing\" saranno inserite come tracce bonus nella ristampa rimasterizzata del 1998 dell'album \"Ice on Fire\", mentre \"Sorry Seems to Be the Hardest Word\" costituir\u00e0 la B-side del singolo 7\" \"Nikita\"."}
{"id": "2332428", "revid": "1494169", "url": "https://it.wikipedia.org/wiki?curid=2332428", "title": "Beaufortain", "text": ""}
{"id": "2332429", "revid": "299827", "url": "https://it.wikipedia.org/wiki?curid=2332429", "title": "The Afternoon Concert", "text": ""}
{"id": "2332431", "revid": "299827", "url": "https://it.wikipedia.org/wiki?curid=2332431", "title": "The Nightime Concert", "text": ""}
{"id": "2332432", "revid": "599013", "url": "https://it.wikipedia.org/wiki?curid=2332432", "title": "Chiesa di Sant'Ilario (Genova)", "text": "La chiesa di Sant'Ilario \u00e8 un luogo di culto cattolico situato nel quartiere di Sant'Ilario, in via Sant'Ilario, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di Nervi-Quinto dell'arcidiocesi di Genova.\nStoria e descrizione.\nSecondo la tradizione sant'Ilario di Poitiers, perseguitato dagli eretici, fugg\u00ec dalla Francia e, durante l'esilio, si ferm\u00f2 per breve tempo sulla collina. In effetti, sulla sponda sinistra del torrente Nervi, all'origine della valletta Costalunga, sorge una grotticella chiamata in dialetto genovese \"Tan-na du Santu\" (la tana del santo) che potrebbe essere stata un suo rifugio. Si afferma che il parroco Dagnino (1857) abbia rinvenuto delle carte attestanti un vero e proprio esilio del santo nel paese.\nUn'altra versione di questi eventi vorrebbe che il santo passasse di fronte alla collina su di una galea e che al suo passaggio la collina fosse liberata dalle serpi che la infestavano.\nMolti dati sulle vicende storiche della chiesa sono stati raccolti dal parroco don Glauco Salesi. La prima notizia storica sicura \u00e8 un atto notarile che la nomina nel 1198. Altri documenti che la menzionano sono del 1270 (da cui inizia la serie dei parroci) e del 1310. Da un inventario del 1325 si apprende che risultavano esserci due campanili. Il registro parrocchiale (nascite, battesimo, matrimoni e morti) inizia nel 1604.\nNel 1620 inizia il primo libro dei conti della Chiesa. Il 16 gennaio 1620 fu portata nella chiesa la statua in marmo della \"Madonna con bambino\" opera dello scultore Leonardo Misano, e fu posta sopra al secondo altare a destra. L'affresco della volta, il pi\u00f9 importante della chiesa, \u00e8 opera di Giovanni Carlone (1627); per questo affresco la chiesa nel 1934 viene dichiarata monumento nazionale.\nPoco \u00e8 rimasto della costruzione originale poich\u00e9 nel corso del 1700 la chiesa sub\u00ec varie trasformazioni in osservanza al gusto barocco dell'epoca. Nel 1712 la chiesa fu ampliata di una navata e per fare ci\u00f2 fu anche ampliato il piazzale; nello stesso anno furono aggiunti due altari (che passarono da 6 a 8) e nel 1746 fu acquistato l'organo poi ricostruito nel 1912. Nel 1791 l'altare maggiore viene restaurato e arricchito di marmi; pare che al suo interno racchiuda un antichissimo altare in pietra\nNel 1858 il comune di Sant'Ilario dona alla parrocchia il pulpito, che per\u00f2 non piace ai parrocchiani, i quali decidono di rivenderlo e di ricostruirlo nel 1859. La facciata, prima di sobrie forme romaniche, fu rifatta in stile neo classico nel 1911. Sull'altare s'innalza un bel crocifisso ligneo forse del Maragliano. Il campanile attuale \u00e8 alto 33 metri."}
{"id": "2332434", "revid": "1605525", "url": "https://it.wikipedia.org/wiki?curid=2332434", "title": "Jules Barbier", "text": "Biografia.\n\u00c8 noto principalmente come librettista di opere liriche ed in particolare per quelle musicate dal compositore francese Charles Gounod.\nFra i libretti delle opere pi\u00f9 note da lui scritti si ricordano:\n(*) scritte in collaborazione con Michel Carr\u00e9.\nScrisse anche il libretto de \"La Guzla de l'\u00e9mir\", op\u00e9ra-comique in un atto di Georges Bizet, che non venne mai rappresentata n\u00e9 eseguita.\nSua anche la trama del balletto \"Sylvia ou la Nymphe de Diane\" per L\u00e9o Delibes."}
{"id": "2332436", "revid": "767487", "url": "https://it.wikipedia.org/wiki?curid=2332436", "title": "Serenity (gruppo musicale)", "text": "I Serenity sono un gruppo musicale power/progressive metal austriaco, fondati nel 2001 in una zona del Tirolo ad est di Innsbruck.\nSono un gruppo giovane, molto amato da pubblico e critica per il loro sound molto diretto e ricercato. Il nome viene dall'omonimo pezzo strumentale del gruppo musicale britannico Arena.\nBiografia.\nLa formazione originale dei Serenity si forma nel 2001 e presenta il primo demo, \"Starseed V.R.\", nel 2002, ma verso la fine dell'anno successivo alcuni membri lasciano il gruppo. Nel giro di pochi mesi arrivano Georg Neuhauser alla voce, Thomas Buchberger alla chitarra, Simon Holzknecht al basso, Andreas Schipflinger alla batteria e Mario Hirzinger alle tastiere, dando cos\u00ec stabilit\u00e0 e continuit\u00e0 ai Serenity. Nel 2005 il nuovo demo \"Engraved Within\" riscuote un buon successo e viene lodato per la qualit\u00e0 delle composizioni, la capacit\u00e0 tecnica dei musicisti e la produzione professionale. Cos\u00ec ottengono un contratto con la Napalm Records e producono il primo album \"Words Untold &amp; Dreams Unlived\" uscito nell'aprile del 2007 con la Napalm Records; nello stesso anno intraprendono tre tour con i Morgana Lefay, i Threshold e i Kamelot. Terminati i tour iniziano immediatamente i lavori per \"Fallen Sanctuary\", che viene pubblicato nell'agosto del 2008. Il disco ottiene un tale successo da parte di pubblico e critica, che viene considerato tra le migliori uscite in campo power metal dello stesso 2008.\nIl 27 ottobre 2017 viene pubblicato il quinto album in studio della band, intitolato \"Lionheart\".\nStile e Influenze.\nLa musica dei Serenity \u00e8 principalmente un power metal molto sinfonico con sfumature progressive. In particolare il cantante Georg Neuhauser, di timbro vocale simile a Tony Kakko dei Sonata Arctica, punta molto sull'interpretazione dei brani.\nRecentemente il tastierista Mario Hirzinger ha dichiarato in un'intervista che la loro musica \u00e8 influenzata principalmente dalla musica classica, dalle composizioni sinfoniche delle colonne sonore dei film e pi\u00f9 in generale da gruppi metal come Nightwish, Evergrey, Sonata Arctica, Blind Guardian, Kamelot, Mercenary, Dream Theater, In Flames, Rage e Symphony X. Nella stessa intervista il tastierista ha dichiarato di \"essere rimasti letteralmente folgorati dalla potenza orchestrale dell'ultimo lavoro dei Nightwish\"."}
{"id": "2332447", "revid": "599", "url": "https://it.wikipedia.org/wiki?curid=2332447", "title": "Henk Casimir", "text": ""}
{"id": "2332449", "revid": "2105521", "url": "https://it.wikipedia.org/wiki?curid=2332449", "title": "Famiglia di Filadelfia", "text": "La famiglia di Filadelfia, nota anche come famiglia Bruno e famiglia Scarfo, \u00e8 una famiglia mafiosa operante a Filadelfia e nella sua area metropolitana, affiliata a Cosa Nostra.\nNel tempo si \u00e8 espansa anche nel vicino New Jersey, conquistando la sua parte meridionale, South Jersey, comprese Atlantic City (famosa per i suoi casin\u00f2), Camden, e le contee circostanti.\nLa famiglia opera anche nelle citt\u00e0 di Trenton, Chester, Baltimora, e lo stato di Delaware. Si tratta di una delle pi\u00f9 attive famiglie di Cosa Nostra statunitense dopo quelle di New York, con cui \u00e8 alleata. La famiglia si \u00e8 distinta nel corso degli anni per il suo uso della violenza estrema e le sanguinose faide interne.\nLa famiglia divenne particolarmente potente sotto il regno di Angelo Bruno, godendo di una forte prosperit\u00e0 e ricchezza. Questi fu per\u00f2 assassinato nel 1980 da un colpo di stato interno guidato da Antonio Caponigro, suo consigliere, e sostenuto dalla famiglia Genovese di New York. In realt\u00e0 i Genovese negarono di aver dato il proprio assenso all'omicidio, che non fu mai autorizzato dalla Commissione di Cosa Nostra. Caponigro, caduto nel tranello orchestrato da Vincent the Chin Gigante, boss della famiglia Genovese, fu ucciso. Ci\u00f2 consenti di nominare come capo della famiglia di Philadelfia Phil Testa che face entrare l'organizzazione nella sfera d'influenza dei Genovese. Tuttavia il suo regno dur\u00f2 poco. Infatti dopo poche settimane dal suo insediamento, Testa fu assassinato con una bomba artigianale piazzata all'ingresso della sua abitazione. I responsabili furono immediatamente individuati in Peter Casella, underboss della famiglia, e in Frank Narducci, consigliere. Il colpo di stato interno port\u00f2 all'esilio di Peter Casella e all'assassinio di Narducci per mano di Salvie Testa, figlio del boss ucciso. Intanto la Commissione scelse come capo della famiglia di Philadelfia Niki Scarfo, gi\u00e0 consigliere di Phil Testa. \nSotto Scarfo la famiglia incontr\u00f2 un periodo di declino e di subbugli interni, in cui furono uccisi 30 suoi uomini d'onore. Dopo l'arresto di Scarfo nel 1989, la famiglia fu rilevata dal giovane Joseph Merlino, che sfrutt\u00f2 diversi \"boss di facciata\" per non farsi identificare. Dopo la sua condanna a 14 anni, si \u00e8 ritirato nel 2011 a Boca Raton, dove vive tuttora. Gli esperti si dividono tra chi pensa che Merlino controlli ancora segretamente la famiglia e quelli che pensano che sia stato sostituito da Joseph Ligambi.\nStoria.\nOrigini.\nAgli inizi del 1900, molti emigrati italiani si stabilirono a Filadelfia, specie nella zona meridionale, dove si form\u00f2 ben presto un gruppo malavitoso, comandato da Salvatore Sabella, che sarebbe divenuto la famiglia di Filadelfia. Si occupavano di contrabbando, furto, estorsione, rapina, usura e gioco d'azzardo illegale.\nDurante il Proibizionismo, Sabella strinse alleanze con la mafia di Chicago e con la famiglia Maranzano di New York, venendo riconosciuta ufficialmente come una famiglia mafiosa.\nSabella si ritir\u00f2 in pensione nel 1931, con la fine del Proibizionismo.\nPrima lotta intestina.\nCon il ritiro di Sabella, i suoi principali capoccia, Giuseppe Dovi e Giovanni Avena, iniziarono una guerra interna per il controllo della famiglia, che dur\u00f2 5 anni. Dopo che Avena fu ucciso nel 1936 dai suoi stessi sostenitori, \"Joe Bruno\" rilev\u00f2 l'organizzazione.\nSotto Dovi, la famiglia strinse contatti con le Cinque famiglie di New York, soprattutto i Gambino e i Genovese, con cui avvi\u00f2 un florido mercato di narcotici. Inoltre, si espanse nella zona meridionale del New Jersey, conquistandola senza opposizioni.\nDovi govern\u00f2 ininterrottamente fino al 1946, quando mor\u00ec per cause naturali. Gli successe, su nomina della Commissione, Joseph Ida.\nFamiglia-satellite di Vito Genovese.\nPer tutti gli anni '40 e '50, la famiglia fu controllata da Joe Ida, che essendo stato un collaboratore delle Cinque famiglie, rendeva conto ai boss di queste, in particolare al boss dei Genovese, Frank Costello, ed al suo viceboss Vito Genovese.\nDopo che Genovese rilev\u00f2 con la violenza la famiglia nel 1956, questi strinse numerosi accordi con la famiglia di Filadelfia per operare nel suo territorio, tanto che divenne considerata come \"una grande fazione della famiglia Genovese\".\nJoe Ida ed il suo viceboss Dominick Olivetto parteciparono alla riunione di Apalachin. Tuttavia, dopo che la riunione fu scoperta dalle forze dell'ordine, Ida venne raggiunto da un avviso di garanzia per associazione mafiosa, e quindi fugg\u00ec i Sicilia. A fare le sue veci come \"boss reggente\" fu nominato Antonio \"Mr. Big\" Pollina.\nIl Don gentile.\nDopo il ritiro di Ida nel 1959, la famiglia fu rilevata da Angelo \"Gino\" Bruno, soprannominato \"Il Don gentile\" per i suoi metodi e la sua preferenza della pace e della diplomazia piuttosto che alla violenza.\nBruno fu il primo boss di Filadelfia ad ottenere un seggio nella Commissione, rendendosi completamente indipendente da qualsiasi altra famiglia. Oltre che i mafiosi di Chicago e di New York, Bruno si alle\u00f2 \"a distanza\" con il cognato John Scalish, che era il boss della famiglia di Cleveland.\nCon Bruno alla guida, la famiglia prosper\u00f2, acquisendo successivamente i casin\u00f2 di Atlantic City e raggiungendo gli 80 \"uomini d'onore\", divenendo una delle pi\u00f9 grosse organizzazioni criminali invischiate nel gioco d'azzardo. Inoltre, Bruno proib\u00ec il racket del traffico di droga, punendo con la morte chiunque ne fosse invischiato, poich\u00e9 Vito Genovese fu arrestato proprio nel 1959 per traffico internazionale di droga.\nColpo di stato e seconda lotta intestina.\nIl 21 marzo 1980, Angelo Bruno fu assassinato davanti alla sua abitazione.\nL'assassinio fu organizzato dal consigliere Antonio Caponigro, membro un gruppo dissidente composto anche dal viceboss Philip Testa e Nicodemo \"Little Nicky\" Scarfo contrario alla leadership conservatrice di Bruno e sostenuto dalla famiglia Genovese, che in realt\u00e0 voleva mettere le mani sui casin\u00f2 di Atlantic City. Infatti, Caponigro venne attirato a New York, credendo che i Genovese lo avrebbero posto come boss, venendo invece torturato e ucciso.\nSenza Caponigro, Philip Testa rilev\u00f2 la famiglia, ma la sua leadership fu molto breve, in quanto lo stesso gruppo dissidente di Bruno stava lottando per la leadership sulla mafia di Filadelfia. Il 15 marzo 1981, Testa fu ucciso con una bomba a chiodi.\nL'omicidio fu orchestrato dal viceboss Pietro Casella, nel tentativo di divenire boss. Tuttavia, Casella fu sconfitto a sua volta, con il sostegno della Commissione, da Nicodemo Scarfo, che esili\u00f2 Casella costringendolo ad abbandonare Filadelfia e i suoi affari mafiosi.\nAnni di subbugli ed ascesa di Ligambi.\nDopo l'arresto del giovane Joseph Merlino, Joseph Ligambi assunse la famiglia come boss ufficiale nel 2001, agendo per\u00f2 come \"boss di facciata\" per lo stesso Merlino fino al 2011, venendo tuttavia riconosciuto dalle famiglie di New York e dallo FBI immediatamente come boss \"de facto\" della famiglia.\nLigambi si riconcili\u00f2 con tutte le famiglie di New York, e fece i conti con i travagliati rapporti con gli allibratori della famiglia, offesi dal fatto che Merlino non pagasse mai i debiti da gioco e che si rifiutavano di continuare a lavorare per la famiglia.\nA causa dell'aspro conflitto degli anni'80, la famiglia di Filadelfia contava e conta tuttora 50 \"uomini d'onore\", met\u00e0 dei quali in carcere, e pi\u00f9 di 100 associati. Dopo il 2001, saranno liberati una dozzina di membri della famiglia, anche se gi\u00e0 di mezz'et\u00e0, in quanto erano giovani quando operavano negli anni'80 per Scarfo.\nLigambi \u00e8 ben differente da Merlino, poich\u00e9 a differenza del boss preferisce mantenere un basso profilo ed \u00e8 pi\u00f9 interessato a fare soldi che a titoli come boss o viceboss. Ligambi riusc\u00ec ad isolare possibili informatori dello FBI tramite una cerchia interna di suoi fedelissimi, riuscendo ad eludere tuttora le forze dell'ordine. Infatti, nella sua lunga storia, la famiglia di Filadelfia ha pochissimi testimoni del governo, 3 per l'esattezza, che hanno scarsamente scalfito la famiglia.\nSino al 2011, Ligambi \u00e8 stato il boss reggente, con Merlino che risiede tuttora in un centro di riabilitazione in Florida, a Boca Raton, che \u00e8 anche un territorio della famiglia.\nLeadership storica.\nBoss (ufficiale e reggente).\n2014 - attualmente - Joseph \"Uncle Joe\" Ligambi"}
{"id": "2332457", "revid": "125978583", "url": "https://it.wikipedia.org/wiki?curid=2332457", "title": "Scapigliatura", "text": "La scapigliatura fu un gruppo artistico e letterario sviluppato nell'Italia settentrionale a partire dagli anni sessanta dell'Ottocento; ebbe il suo epicentro a Milano e si and\u00f2 poi affermando in tutta la penisola. Il termine fu proposto per la prima volta da Cletto Arrighi (anagramma di Carlo Righetti) nel suo romanzo \"La scapigliatura e il 6 febbraio,\" pubblicato nel 1862, ed \u00e8 la libera traduzione del termine francese \"boh\u00e8me\" (\"vita da zingari\"), che si riferiva alla vita disordinata e anticonformista degli artisti, parigini, riconosciuti per la loro capigliatura anarchica descritta nel romanzo di Henri Murger, \"Sc\u00e8nes de la vie de Boh\u00e8me\" (1847-1849). Contro il romanticismo italiano maggioritario (Manzoni, Berchet, D'Azeglio), recuperarono le suggestioni del romanticismo straniero e diffusero il gusto del naturalismo francese nascente e del maledettismo alla Baudelaire, anticipando verismo e decadentismo.\nStoria.\nGli scapigliati erano animati da uno spirito di ribellione nei confronti della cultura tradizionale e il buonsenso borghese per\u00f2 senza mai arrivare a criticare il ruolo delle donne nella borghesia, in quanto sostenevano che esse stesse non facessero abbastanza per emanciparsi, accettando un ruolo passivo. \nUno dei primi obiettivi della loro battaglia fu il moderatismo della cultura ufficiale italiana. Si scagliarono sia contro il romanticismo italiano, che giudicavano languido ed esteriore, sia contro il provincialismo della cultura risorgimentale. Guardarono in modo diverso la realt\u00e0, cercando di individuare il nesso sottile che legava quella fisica a quella psichica. Di qui il fascino che il tema della malattia esercit\u00f2 sulla loro poetica, spesso riflettendosi tragicamente sulla loro vita che, come quella dei \"boh\u00e9miens\" francesi, fu per lo pi\u00f9 breve.\nLa scapigliatura - che non fu mai una scuola o un movimento organizzato con una poetica comune, codificata in modo preciso con manifesti e scritti teorici - ebbe il merito di far emergere per la prima volta in Italia il conflitto tra artista e societ\u00e0, tipico del romanticismo europeo: il processo di modernizzazione post-unitario aveva spinto gli intellettuali italiani, soprattutto quelli di stampo umanista, ai margini della societ\u00e0, e fu cos\u00ec che tra gli scapigliati si diffuse un sentimento di ribellione e di disprezzo radicale nei confronti delle norme morali e delle convinzioni correnti che ebbe per\u00f2 la conseguenza di creare il mito della vita dissoluta e irregolare (il cosiddetto \"maledettismo\").\nDi fronte agli aspetti della modernit\u00e0, il progresso economico, quello scientifico e tecnico, gli scapigliati assumono un atteggiamento ambivalente: da un lato il loro impulso originario \u00e8 di repulsione e orrore, come \u00e8 proprio dell'artista, che si aggrappa a quei valori del passato, la bellezza, l'arte, la natura, l'autenticit\u00e0 del sentimento, che il progresso va distruggendo; dall'altro lato, rendendosi conto che quegli ideali sono ormai perduti, essi si rassegnano, delusi e disincantati, a rappresentare il \"vero\", gli aspetti della realt\u00e0 presente e ad accettare la scienza positiva che li mette in luce.\nNegli scapigliati si forma una sorta di coscienza dualistica (una lirica di Arrigo Boito si intitola appunto \"Dualismo\") che sottolinea lo stridente contrasto tra l'\"ideale\" che si vorrebbe raggiungere e il \"vero\", la cruda realt\u00e0, descritta in modo oggettivo e anatomico. Si sviluppa cos\u00ec un movimento che richiama innanzitutto i modelli tipicamente romantici tedeschi di E.T.A. Hoffmann, Jean Paul, Heinrich Heine, francesi, in special modo Charles Baudelaire, e anglosassoni (Percy e Mary Shelley, Edgar Allan Poe).\nQuesti poeti, tutti uomini, vivevano alla giornata, spesso in condizioni precarie, mantenendosi solo grazie alla loro arte poetica, ripudiati dal mondo borghese loro contemporaneo. Non sentendosi dunque accolti dalla societ\u00e0, andranno a indagare sugli aspetti pi\u00f9 crudi e patologici del loro tempo. E se i protagonisti dei loro testi saranno affetti da malattie, anche nel loro modo di vita questi poeti si lasciano andare: c'\u00e8 chi si dar\u00e0 all'alcool, chi alle droghe, chi si far\u00e0 consumare dalla malattia.\nNel 1881, in occasione della esposizione nazionale, organizzarono una contro-esposizione scapigliata dal gusto goliardico denominata \"l'Indisposizione di Belle Arti\", ideata dall'artista Vespasiano Bignami.\nEsponenti.\nIl termine \"scapigliatura\" venne utilizzato per la prima volta da Cletto Arrighi (pseudonimo di Carlo Righetti) nel romanzo \"La Scapigliatura e il 6 febbraio\" (1862). Altri importanti esponenti del movimento scapigliato furono Vittorio Imbriani, Giovanni Camerana, Iginio Ugo Tarchetti (autore del romanzo \"Fosca\"), Carlo Dossi, i fratelli Arrigo e Camillo Boito, Giuseppe Amisani, Ferdinando Fontana, Antonio Ghislanzoni ed Emilio Praga (considerato colui che stese il manifesto, la lirica \"Preludio\" del 1864, che contiene la dichiarazione della poetica scapigliata, assieme a \"Dualismo\" di Arrigo Boito); vicini alla scapigliatura per certi versi furono anche Olindo Guerrini con lo pseudonimo di \"Lorenzo Stecchetti\", e in minima parte Mario Rapisardi; in campo artistico i pittori Francesco Filippini, che su queste basi dar\u00e0 vita al movimento dell'impressionismo italiano in opposizione a quello francese, Tranquillo Cremona, Mos\u00e8 Bianchi, Daniele Ranzoni, lo scultore Giuseppe Grandi; in campo musicale lo stesso Arrigo Boito (che fu sia compositore che librettista), Franco Faccio, Alfredo Catalani e Amilcare Ponchielli. Anche Giacomo Puccini mosse i suoi primi passi all'interno del mondo della scapigliatura. Politicamente, rifiutavano i modelli dominanti, o al massimo riconoscendosi nell'estrema sinistra storica di Felice Cavallotti, poeta e politico, ex garibaldino, gi\u00e0 giornalista sul \"Gazzettino rosa\" e in giovent\u00f9 voce della scapigliatura politica, talvolta sconfinando in un anarchismo, anche se staccato dal movimento anarchico \"ufficiale\".\nLa posizione della scapigliatura nella storia culturale dell'Ottocento \u00e8 quella di una sorta di crocevia intellettuale, attraverso cui filtrano correnti di pensiero, forme di letteratura straniera e temi letterari che contribuiscono a rinnovare e togliere l'alone di provincialismo dal clima culturale italiano, opponendosi al classicismo di Giosu\u00e8 Carducci e ai \"manzoniani\" come Emilio De Marchi, che descrisse efficacemente la scapigliatura dall'esterno.\nGli scapigliati con il loro culto del vero, e con l'attenzione a ci\u00f2 che \u00e8 patologico, macabro e deforme, e con il loro impietoso proposito di analizzarlo come anatomisti, introducono in Italia il gusto del nascente naturalismo, il simbolismo, il romanticismo europeo e un certo psicologismo.\nEredit\u00e0.\nI temi scapigliati furono ripresi nettamente solo dal decadentismo successivo, specialmente da una parte della narrativa e poesia di Gabriele D'Annunzio (es. \"Trionfo della morte\" col personaggio di Ippolita Sanzio, che pur essendo bella ha i tratti di malattia e distruttivit\u00e0 della \"Fosca\" di Tarchetti, \"Le novelle della Pescara\" e \"Intermezzo di rime\"), da alcune poesie di Giovanni Pascoli, da Antonio Fogazzaro (\"Malombra\"), oltre che da una parte del verismo (Luigi Capuana col suo \"Il marchese di Roccaverdina\"); in maniera pi\u00f9 imitativa da Ernesto Ragazzoni (1870-1920), considerato da alcuni critici l'ultimo erede della scapigliatura milanese."}
{"id": "2332458", "revid": "124123", "url": "https://it.wikipedia.org/wiki?curid=2332458", "title": "Michel Carr\u00e9", "text": "Biografia.\nIl suo nome \u00e8 legato a quello di Jules Barbier, con il quale scrisse diversi libretti d'opera per compositori francesi del XIX secolo.\nFra le oltre sessanta opere realizzate dai suoi libretti si ricordano:\nScrisse anche alcune opere per il teatro come:\nUna strada di Argenteuil, porta il suo nome."}
{"id": "2332459", "revid": "313323", "url": "https://it.wikipedia.org/wiki?curid=2332459", "title": "Monsignor Filippi", "text": ""}
{"id": "2332464", "revid": "313323", "url": "https://it.wikipedia.org/wiki?curid=2332464", "title": "Barocco salentino", "text": ""}
{"id": "2332467", "revid": "1318658", "url": "https://it.wikipedia.org/wiki?curid=2332467", "title": "Naze", "text": "Naze (\u540d\u702c\u5e02;-shi) era una citt\u00e0 situata nell'isola di Amami \u014cshima, in Giappone. Il 20 marzo 2006, si \u00e8 fusa con la cittadina di Kasari ed il villaggio di Sumiyo per formare la nuova citt\u00e0 di Amami, che fa parte della prefettura di Kagoshima.\nNel 2003, la citt\u00e0 aveva una popolazione di 41.778 e la densit\u00e0 di 327,31 abitanti per km\u00b2. La superficie era di 127,64\u00a0km\u00b2.\nLa citt\u00e0 era stata fondata il 1\u00ba luglio 1946."}
{"id": "2332468", "revid": "76963", "url": "https://it.wikipedia.org/wiki?curid=2332468", "title": "Asami Kanai", "text": "Biografia.\nFiglia di genitori benestanti residenti a Tokyo, in una bella casa scampata alle tecnologie ingombranti dell'odierno Giappone, Asami Kanai cresce bella e talentuosa.\nNasce a Tokyo nell'agosto del 1984, sotto gli occhi di tutti e senza sapere che sarebbe diventata una delle pi\u00f9 versatili e ricercate giovani star del Sol Levante. Studia fin dall'et\u00e0 di cinque anni balletto classico e danza moderna, sviluppando grande passione e talento per l'Hip-Hop e il Break-Dance, ma anche molta versatilit\u00e0 e determinazione nelle piroette artistiche della danza classica.\nBallerina provetta e bellissima ragazza, dallo sguardo intenso e affascinante, viene notata subito e quindi scelta come sponsor per una rivista di moda. La sua faccia e il suo corpo sono mostrati a tutto il Giappone, che resta incantato dalla sua folgorante bellezza. Approfittando del momento di notoriet\u00e0 capitatole si esibisce in diretta da Tokyo in vari e splendidi pezzi classici.\nOttiene, in una sola serata milioni di fan, impazziti e abbagliati dal grande fascino e dal suo stile indimenticabile di ballare e muoversi.\nAsami diventa cos\u00ec una delle pi\u00f9 fortunate ragazze del mondo: trova lavoro a soli 17 anni e diventa una grande star, tra le pi\u00f9 pagate per il suo grande talento, paragonabile a quello di Eri Ishikawa (con cui lavorer\u00e0 in seguito) e Chiaki Kuriyama, anch'ella modella e attrice di prestigio.\nCarriera nella moda.\nScelta all'et\u00e0 di 16 anni per posare su una rivista al femminile vestendo abiti retro, Asami Kanai diventa in breve una bambina prodigio, una stella nascente del fascino e della moda artistica, pagata e adorata in tutta l'Asia.\nLavora altre dieci volte per pi\u00f9 riviste, sponsorizzazioni, spot pubblicitari e cartelli pubblicitari.\nDiventa un volto noto, ma ancora non del tutto acquisito nella mente dei giapponesi.\nCarriera nel ballo.\nCosciente del fatto che non \u00e8 ancora famosa a sufficienza, corona il suo sogno di fama e prestigio ballando Hip-Hop e Break-Dance, ma viene osannata dopo le sue interpretazioni classiche.\nCon moda e ballo Kanai diventa amatissima e ricercata, a tal punto da diventare la \"Shirley Temple\" della moda e della danza.\nDiventata lucente e pagata, Asami crede di poter arrivare ancora pi\u00f9 in alto e decide di darsi anche al cinema.\nCarriera nel cinema.\nKanai si presenta ai provini del cult-movie Battle Royale, di Kinji Fukasaku, serando di ottenere il ruolo della femme fatale Mitsuko Soma, che per\u00f2 verr\u00e0 assegnato ad un'altra ragazza prodigio, gi\u00e0 cantante e anch'essa modella, Kou Shibasaki. Per Takako Chigusa verr\u00e0 invece scelta Chiaki Kuriyama, per Yuki Utsumi Eri Ishikawa e per Kayoko Kotohiki Takayo Mimura. Non si scoraggia e riesce comunque ad avere una parte di contorno, quella di Chisato Matsui, ragazza matura e introspettiva ma codarda e senza sangue freddo.\nChisato \u00e8 la ragazza numero 19 e nel film sa cucinare molto bene.\nQuando la sua compagna, Yuka Nakagawa, mangia un suo delizioso piatto di spaghetti sobe e muore per avvelenamento dopo aver rigurgitato sangue, la prima indiziata \u00e8 proprio Chisato, che nega la sua colpevolezza (giustamente, poich\u00e9 l'artefice del grave accaduto \u00e8 stata Yuko Sakaki) ma accusa ingiustamente Haruka Tanizawa per discolparsi dalle voci false dell'isterismo generale. le ragazze incominciano a litigare ferocemente e la discussione finir\u00e0 nel sangue. Per ironia della sorte, l'unica sopravvissuta alla strage sar\u00e0 proprio Yuko Sakaki. Chisato viene colpita con un mitra dalla sua compagna Satomi Noda, pi\u00f9 e pi\u00f9 volte. Cade dunque a terra e muore.\nPer questo cammeo comunque importante, Asami viene conosciuta anche al di fuori del suo paese e dal suo continente. \nNon a sufficienza comunque in Italia, che le ha riservato pochi onori.\nFinora questo \u00e8 il suo unico lavoro cinematografico.\nCarriera nella musica.\nAsami \u00e8 tuttora meglio conosciuta per la sua grande abilit\u00e0 con il pianoforte, strumento che ha sempre amato.\nCuriosit\u00e0.\nAsami ha una grande vena artistica, ed \u00e8 molto brava nel disegno e nella pittura."}
{"id": "2332470", "revid": "122509956", "url": "https://it.wikipedia.org/wiki?curid=2332470", "title": "Luis Mart\u00ednez", "text": "\u00c8 soprannominato \"Neco\" per la sua citt\u00e0 natale, Necocl\u00ed.\nIl 30 maggio 2006, nel corso di un'amichevole in Polonia tra la Nazionale di casa e la Colombia, ha segnato un gol direttamente dalla propria area, scavalcando il portiere polacco Tomasz Kuszczak."}
{"id": "2332471", "revid": "599013", "url": "https://it.wikipedia.org/wiki?curid=2332471", "title": "Chiesa di San Nicol\u00f2 (Genova)", "text": "La chiesetta di San Nicol\u00f2 \u00e8 un luogo di culto cattolico situato nel quartiere di Sant'Ilario nel comune di Genova, nella citt\u00e0 metropolitana di Genova.\nStoria e descrizione.\nChiesetta molto semplice che sorge pi\u00f9 in basso rispetto alla chiesa parrocchiale di Sant'Ilario. Non se ne conosce esattamente l'anno di fondazione, ma si sa essere pi\u00f9 antica rispetto alla parrocchiale.\nNel 1582 aveva un altro santo titolare perch\u00e9 monsignor Francesco Bossi trov\u00f2 a Sant'Ilario due \"casacce\" (\"Santa Crucis\" e \"Santa Mariae\") che non portano il nome di san Nicola.\nNel 1700 aveva un proprio cappellano; \u00e8 menzionata in un libro del 1773 dove si ricorda che il campanile fu ricostruito nel 1771. Nel 1800 vi si celebrava solo l'ultima domenica del mese.\nIl santo si festeggia il 6 dicembre."}
{"id": "2332473", "revid": "118491446", "url": "https://it.wikipedia.org/wiki?curid=2332473", "title": "Bufalino (famiglia)", "text": "La famiglia Bufalino \u00e8 stata una delle storiche famiglie mafiose di Cosa nostra statunitense. La cosca si trovava nelle cittadine di Scranton e Pittston (Pennsylvania) oltre che nei territori del nord del New Jersey, nella parte sud-occidentale dello stato di New York; manteneva importanti rapporti di collaborazione con le cosche di New York, Pittsburgh, Cleveland e Philadelphia. Questa influente famiglia nasce agli inizi del Novecento, e uno dei primi boss conosciuti \u00e8 stato Stefano La Torre nel 1905. Altri importanti boss nel corso degli anni sono stati potenti padrini come Joe Barbara e Russell Bufalino, da cui prende il nome la cosca.\nSecondo diversi esperti di mafia non esiste pi\u00f9 la cosiddetta famiglia Bufalino e i membri rimasti rientrano sotto l'influenze delle famiglie di New York."}
{"id": "2332481", "revid": "1573940", "url": "https://it.wikipedia.org/wiki?curid=2332481", "title": "Hirara", "text": "Hirara (\u5e73\u826f\u5e02 ,Hirara-shi?) era una delle isole Miyako, nella prefettura di Okinawa, in Giappone. Si trova nell'isola di Miyakojima.\nDopo aver acquisito lo status di il 7 marzo del 1947, Hirara lo ha perso quando \u00e8 stata conglobata, il 1\u00ba ottobre 2005, nella nuova citt\u00e0 di Miyakojima, che ha la propria giunta comunale. Gli altri comuni che sono confluiti nella nuova municipalit\u00e0 sono il villaggio di Ueno e le citt\u00e0 di Irabu, Gusukube, e Shimoji, che a loro volta hanno perso lo status di municipalit\u00e0.\nIl territorio comunale di Miyakojima comprende tutta l'isola omonima e le altre isole delle Miyako, ad eccezione di Taramajima e Minnajima, che formano il di Tarama, amministrato dal , del quale \u00e8 l'unico comune.\nNel 2003, Hirara aveva una popolazione di 33.861 abitanti e una superficie totale di 64,92\u00a0km\u00b2, con una densit\u00e0 di 521,58 abitanti per km\u00b2."}
{"id": "2332482", "revid": "1873017", "url": "https://it.wikipedia.org/wiki?curid=2332482", "title": "Palazzo Giannuzzi-Carissimo", "text": "Palazzo Giannuzzi-Carissimo \u00e8 uno dei pi\u00f9 grandi e bei palazzi di Francavilla Fontana, comune in provincia di Brindisi.\nFu costruito su ordine di Nicol\u00f2 Giannuzzi nel 1727. Alla morte di Nicol\u00f2 il palazzo pass\u00f2 ai Bottari, e successivamente al vescovo Luigi Margarita e dai suoi eredi ai Carissimo, attuali proprietari.\nArchitettura.\nIl palazzo, di cui non si conosce l'artefice, s'impone per la facciata, costituita da elementi che richiamano i palazzi tardo-rinascimentali. \u00c8 composto da due piani ed un cortile interno. \nSul prospetto spiccano orizzontalmente: la cornice marcapiano che segna lo zoccolo, il lungo balcone che ripartisce orizzontalmente la facciata e il coronamento dalla cornice aggettante e dalla linea ondulata.\nIl pianterreno ha lisce pareti, su cui si adagiano robusti mensoloni che terminano con capitelli pensili e su cui si notano agli estremi due piccole finestre rettangolari; al di sotto di esse vi sono due porte. Dopo l'ampliamento, eseguito tra il 1906 ed il 1908, le stanze del pianterreno da quindici sono state ridotte a nove per essere adibite a granai, ripostigli, rimesse per automobili, cos\u00ec il portone centrale rimane l'unica entrata (oggi le porte sono state nuovamente riaperte e al loro interno ci sono dei negozi).\nIl portale, tipicamente settecentesco, \u00e8 racchiuso da robusti pilastri che si congiungono con l'arco dalle linee scanalate, costituendo un corpo centrale che si stacca e continua nel primo piano. Un fregio floreale sormonta la parte superiore dell'arco finemente decorato, che lo raccorda allo sporto del balcone. A completare l'opera di raccordo tra gli elementi architettonici e i motivi ornamentali sono le cariatidi, dal corpo rivestito da foglie d'acanto ondulate, che si adagiano sulle mensole della loggia e sui pilastri che racchiudono il portone.\nA concludere la facciata \u00e8 il cornicione, molto profilato e dal motivo a greca.\nDal portale si accede mediante l'androne con volta a botte nel cortile a portico, dopo il quale iniziava il giardino, oggi notevolmente ridotto dall'ammodernamento del palazzo che ha seguito lo stesso stile di quello antico.\nAnche la disposizione degli ambienti interni risulta alterata alle forme originarie, ma ne ha replicati schema e gusto."}
{"id": "2332485", "revid": "767487", "url": "https://it.wikipedia.org/wiki?curid=2332485", "title": "Ottorino Mezzalama", "text": "Biografia.\nBolognese di nascita si trasfer\u00ec presto a Torino.\nNel giugno 1927 comp\u00ec la prima ascensione sciistica italiana al monte Bianco, e la settima sciistica in assoluto, in compagnia di Ettore Santi, per i Grands Mulets.\nMor\u00ec per una slavina il 23 febbraio 1931 mentre scendeva dal rifugio Gino Biasi (in Provincia di Bolzano) in compagnia di Domenico Mazzocchi.\nAd Ottorino Mezzalama \u00e8 dedicato il Rifugio Mezzalama in alta Val d'Ayas ed il Trofeo Mezzalama, gara di sci alpinismo sul massiccio del monte Rosa."}
{"id": "2332486", "revid": "1543377", "url": "https://it.wikipedia.org/wiki?curid=2332486", "title": "Antidepressivo", "text": "Gli antidepressivi sono una classe di farmaci, appartenenti alla categoria degli psicofarmaci, utilizzati nel trattamento di diverse patologie psichiatriche come i disturbi depressivi (depressione maggiore, distimia), i disturbi d'ansia e dell'umore ma anche condizioni non prettamente psichiatriche.\nI farmaci pi\u00f9 comunemente associati a questa classe sono gli \"inibitori della monoammino ossidasi\" (IMAO), gli \"antidepressivi triciclici\" (TCA), gli \"inibitori selettivi della ricaptazione della serotonina\" (SSRI) e della \"serotonina-noradrenalina\" (SNRI), gli \"antidepressivi atipici\" (o di seconda generazione). La loro efficacia, meccanismo di azione ed effetti collaterali sono continuo oggetto di approfondimento e ne fanno una delle classi di farmaci maggiormente studiate.\nCaratteristiche generali.\nNonostante il loro nome, gli antidepressivi non vengono usati solo nel trattamento dei disturbi depressivi ma si sono dimostrati efficaci nella cura di altre condizioni quali i disturbi d'ansia (ansia generalizzata ed attacchi di panico), il disturbo ossessivo compulsivo, i disturbi dell'alimentazione (anoressia e bulimia, abbuffate patologiche), disturbo post traumatico da stress, alcuni disturbi della sfera sessuale (come l'eiaculazione precoce o le parafilie patologiche) e alcuni disturbi mediati dagli ormoni (come la dismenorrea, vampate post-menopausa, depressione post-partum o il disturbo disforico premestruale). Da soli o assieme agli anticonvulsivanti (per esempio, la carbamazepina o il valproato), alcuni di questi farmaci possono essere usati per il trattamento del deficit di attenzione e iperattivit\u00e0 (ADHD) e l'abuso di sostanze stupefacenti. Gli antidepressivi sono talvolta utilizzati per il trattamento di altre condizioni non prettamente psichiatriche come le emicranie, il dolore cronico, l'enuresi notturna, la fibromialgia, i disturbi del sonno o della roncopatia.\nAvendo un numero cos\u00ec elevato di indicazioni terapeutiche sono letteralmente utilizzati da milioni di persone: secondo lo studio IPSAD del CNR (\"Italian popoulation Survey on Alcohol and other drugs\") il 5,5% della popolazione italiana (cio\u00e8 quasi 2,5 milioni di persone) assume antidepressivi e il loro uso \u00e8 in continua crescita.\nNel trattamento della depressione maggiore e dei disturbi d'ansia, il NICE (National Institute for Health and Care Excellence, UK) raccomanda il loro uso solo quando altri interventi di tipo psicologico e comportamentale hanno fallito nel migliorare i sintomi, abbinandoli sempre alla terapia psicologica. Il loro uso dovrebbe essere limitato ai casi comprovati di depressione maggiore: infatti si \u00e8 dimostrato che la loro efficacia \u00e8 direttamente proporzionale alla gravit\u00e0 dei sintomi, non fornendo particolari benefici (rispetto al placebo) nei casi di disturbo lieve o moderato. Devono poi essere utilizzati con particolare cautela nei soggetti giovani (cio\u00e8 al di sotto dei 25 anni) sia per la dubbia efficacia e sicurezza in questa classe di pazienti sia per l'aumentato rischio di suicidio. \nIn soggetti che non presentano disturbi depressivi, i farmaci antidepressivi non hanno alcun effetto positivo ma danno solitamente solo sgradevoli effetti collaterali, quindi non c'\u00e8 generalmente il rischio di abuso di antidepressivi (almeno per quelli pi\u00f9 comunemente prescritti). In persone affette da depressione maggiore, invece, gli antidepressivi possono migliorare il tono dell'umore, sbloccare l'inibizione psicomotoria, attivare l'appetito e moderare l'ansia del soggetto. Gli antidepressivi possono limitare la tendenza di un soggetto a fare del male alle altre persone: secondo i risultati di uno studio, di fronte all'ipotetico dilemma di poter salvare cinque persone se ne avessero spinta una sesta sotto a un treno, si \u00e8 mostrato che di 24 soggetti sperimentali, coloro che avevano assunto antidepressivi SSRI non erano propensi all'idea di sacrificare una persona per salvarne cinque.\nLe diverse categorie di antidepressivi hanno un meccanismo di azione molto eterogeneo e in alcuni casi non completamente delucidato, accomunato dal fatto di agire a livello del sistema nervoso centrale, dove interagendo con recettori sinaptici, proteine (come ad esempio le trasportatrici) o enzimi determinano delle modificazioni (dirette o di adattamento) della chimica, dei meccanismi regolativi e della struttura del neurone ma anche della struttura e attivit\u00e0 delle aree cerebrali che generano gli effetti terapeutici. L'esordio dell'effetto degli antidepressivi pi\u00f9 comunemente prescritti \u00e8 ritardato (2\u20136 settimane) e il trattamento dura in genere mesi o anni (anche dopo la risoluzione dei sintomi nell'ottica di una terapia di mantenimento e di prevenzione delle ricadute). \nIl termine antidepressivo viene talvolta applicato ad altre terapie (come la psicoterapia, tecniche di meditazione come la mindfulness, la terapia elettro-convulsiva, l'agopuntura o tecniche in sperimentazione come la stimolazione cerebrale profonda o la stimolazione magnetica) o procedimenti comportamentali (l'aumento dell'esposizione alla luce, regolare esercizio fisico, miglioramento degli stili di vita e sfera relazionale, manipolazione dei ritmi sonno-veglia come la privazione del sonno) che si \u00e8 scoperto migliorare un umore clinicamente depresso spesso in misura comparabile a quello degli antidepressivi.\nStoria.\nNei primi anni cinquanta furono scoperte casualmente le propriet\u00e0 euforizzanti dell'iproniazide, un farmaco che allora veniva utilizzato nella terapia della tubercolosi: un fotografo dell\u2019Associated Press pubblic\u00f2 una foto di un sanatorio di New York dove venivano riprese pazienti sorridenti mentre danzavano scherzose; i medici notarono che tali miglioramenti di umore non potevano essere ascritti soltanto al miglioramento clinico per cui cominciarono a sperimentare tale farmaco nei pazienti depressi. Dall'iproniazide deriv\u00f2 la prima classe di antidepressivi, gli inibitori delle monoammino ossidasi (IMAO). \nPrima di allora la cura della depressione aveva a disposizione poche armi nel suo arsenale. I casi venivano trattati con la terapia elettroconvulsivante che con le tecniche dell'epoca era per\u00f2 molto dolorosa per il paziente, gli stimolanti amfetaminici che per\u00f2 spesso determinavano un'attivazione e stimolazione del paziente piuttosto che effetti antidepressivi, e altri composti come la reserpina che per\u00f2 aveva pesanti effetti collaterali. \nPochi anni dopo vennero riconosciute all'imipramina, che era sperimentata come antipsicotico, propriet\u00e0 antidepressive. Proprio dall'imipramina nacque la seconda grande classe di antidepressivi, i triciclici (TCA), cos\u00ec chiamati per la loro struttura molecolare e che dominarono il mercato negli anni 1960-1980. A tutt'oggi sono utilizzati a volte come trattamento di seconda linea.\nCon l'intento di sintetizzare composti che conservassero il meccanismo d'azione terapeutico degli antidepressivi triciclici ma con minori effetti collaterali furono approvati a partire dagli anni ottanta fino a primi anni duemila gli inibitori della ricaptazione della serotonina (SSRI) e della serotonina-noradrenalina (SNRI) che ad oggi sono le classi di antidepressivi che dominano il mercato. Nel frattempo, grazie al progressivo approfondirsi delle conoscenze sui meccanismi d'azione degli antidepressivi e sui correlati biologici dei disturbi dell'umore, a queste famiglie si sono aggiunte altre sostanze di varia struttura chimica ed attivit\u00e0 farmacologica, definiti genericamente antidepressivi atipici o di seconda generazione. Negli ultimi anni si stanno diffondendo i cosiddetti \"antidepressivi multimodali\" (come vortioxetina e vilazodone) che agiscono cio\u00e8 su pi\u00f9 target contemporaneamente.\nNeurofisiologia del tono dell'umore e del temperamento.\nLe cause biologiche dei disturbi dell'umore e dell'ansia non sono state del tutto comprese ma si ritiene risiedano in alterazioni della struttura cellulare e della chimica dei neuroni, della attivit\u00e0 e struttura delle aree cerebrali, della qualit\u00e0 e caratteristiche della trasmissione dell'impulso nervoso mediato anche dall'azione dei neurotrasmettitori. Alterazioni di queste funzionalit\u00e0 possono essere dovute sia a fattori genetici, farmacologici, comportamentali e patologici sia a livello centrale che periferico (come mostra ad esempio la connessione tra salute della flora intestinale, fattori ormonali, immunitari e sistema nervoso centrale). Probabilmente i disturbi depressivi hanno causa multifattoriale, in cui cio\u00e8 diverse cause contribuiscono a determinare un quadro patologico dalla sintomatologia caratteristica che rientra nella definizione di disturbo depressivo.\nIpotesi monoaminergica della depressione.\nL'osservazione empirica che sostanze in grado di alterare, ad esempio innalzandola, la concentrazione di alcuni neurotrasmettitori, di imitarne l'azione o di bloccarla sono in grado di indurre alterazioni comportamentali e del tono dell'umore, ha portato allo sviluppo della \"ipotesi monoaminergica\", una teoria empirica secondo cui l'origine della depressione e dei disturbi d'ansia sarebbe da ricercarsi in una diminuzione della quantit\u00e0 di particolari neurotrasmettitori nel cervello, in particolare le cosiddette mono ammine (serotonina, dopamina e noradrenalina). Su ci\u00f2 si basa attualmente il razionale d'uso della maggior parte degli antidepressivi oggi in commercio che infatti vanno per lo pi\u00f9 ad alterare il livello di monoammine. In realt\u00e0 si \u00e8 dimostrato come l'alterazione del tono monoaminergico non \u00e8 il solo responsabile dell'effetto terapeutico dato che si \u00e8 osservato che gli antidepressivi sono in grado di innescare, direttamente o secondariamente a tale alterazione, una serie di altre modificazioni neurochimiche responsabili probabilmente della reale azione terapeutica (come l'induzione di fattori neurotrofici o la desensibilizzazione dei recettori delle monoammine).\nGli antidepressivi sono in grado di alterare la concentrazione di neurotrasmettitori bloccando ad esempio i processi degradativi dei neurotrasmettitori (come gli IMAO), i processi di riciclo (inibitori del reuptake), imitando l'azione dei neurotrasmettitori su alcuni particolari recettori (agonisti) o di bloccarne l'azione (antagonisti). La specificit\u00e0 recettoriale per un farmaco antidepressivo \u00e8 sinonimo di inibitore specifico; mentre la selettivit\u00e0 recettoriale per un farmaco antidepressivo \u00e8 sinonimo di inibitore selettivo.\nIl ruolo della noradrenalina.\nIl sistema noradrenergico \u00e8 un sistema neurotrasmettitoriale diffuso nel SNC con funzioni prevalentemente di tipo modulatorio. I corpi cellulari dei neuroni adrenergici sono raggruppati nel ponte e midollo allungato. Questi neuroni innervano tutta la corteccia, l'ippocampo ed il cervelletto; la noradrenalina viene rilasciata a distanza dal neurone bersaglio. Ha un ruolo nella motivazione e nell'attenzione.\nIl ruolo della serotonina.\nIl sistema serotoninergico \u00e8 un diffusissimo sistema neurotrasmettitoriale del SNC che parte da un relativamente piccolo nucleo di neuroni. Ha funzioni neuromodulatorie di tipo inibitorio. La serotonina oltre al ruolo nella depressione ha anche un ruolo in altre situazioni quali: comportamenti impulsivi, aggressivit\u00e0, disturbi alimentari, schizofrenia e sessualit\u00e0. Sembra che la serotonina regoli importanti passaggi relativi all'umore, al sonno e all'appetito.\nIl ruolo della dopamina.\nLa dopamina \u00e8 strutturalmente simile alla noradrenalina. Le caratteristiche della trasmissione sinaptica sono simili a quelle della NA. Agisce su cinque sottotipi recettoriali (D1-D5), raggruppati in due \"famiglie\" (D1, D5; D2, D3, D4), e tutti legati a proteine G. Ha un ruolo nella percezione della ricompensa, del piacere, della motivazione e della sessualit\u00e0.\nTeoria dello \"squilibrio chimico\".\nAlcuni studiosi sostengono che le informazioni pubblicizzate sui farmaci antidepressivi promuovano un messaggio inesatto, banalizzando ci\u00f2 che fanno effettivamente: parte della critica deriva dalla invalidazione del tema che gli antidepressivi agiscano riequilibrando presunti squilibri chimici cerebrali che sarebbero la causa della depressione. Al momento per\u00f2 non si possono ottenere dati di laboratorio sui livelli dei neurotrasmettitori nei soggetti depressi e tali da consentirne un monitoraggio continuo durante il trattamento: rimane quindi difficile raccogliere informazioni certe sul fatto che la causa del disturbo sia dovuta a uno squilibrio chimico e se il trattamento sia in grado di ripristinare il livello di un neurotrasmettitore carente. Senza queste informazioni, la teoria che tali farmaci possano causare squilibri chimici e stati cerebrali anormali, come alcuni studi riportano, andr\u00e0 ulteriormente verificata.\nClassi di antidepressivi.\nEsistono molti composti approvati per il trattamento della depressione che possono essere classificati in base al loro meccanismo d'azione fondamentale, principalmente in inibitori del reuptake delle monoammine (che bloccano i processi di recupero di questi neurotrasmettitori), inibitori degli enzimi degradativi (come gli IMAO) e agonisti/antagonisti recettoriali (cio\u00e8 dei farmaci in grado di attivare o disattivare particolari \"interruttori\" biologici).\nPrincipali farmaci antidepressivi.\nAnche altri farmaci formalmente approvati per altri disturbi e che non rientrano nella categoria degli antidepressivi hanno un effetto antidepressivo ma i limiti del loro utilizzo (dovuti ad esempio ad uno scarso profilo di effetti collaterali, al potenziale d'abuso, alla scarsa tollerabilit\u00e0 nel lungo termine) hanno causato controversie circa il loro utilizzo per tale scopo ed inoltre la prescrizione per condizioni altre da quelle ufficialmente approvate (off-label) rappresenta sempre un rischio, nonostante la possibile efficacia superiore. Ad esempio alcuni antipsicotici a basso dosaggio e le benzodiazepine possono essere utilizzati per la gestione della depressione (in aggiunta ad un antidepressivo), sebbene l'uso di benzodiazepine possa causare dipendenza e quello di antipsicotici altri effetti collaterali. Gli oppioidi sono stati utilizzati per trattare la depressione maggiore fino alla fine degli anni cinquanta e le anfetamine fino alla met\u00e0 degli anni sessanta. Sia gli oppioidi che le anfetamine inducono una risposta terapeutica molto veloce, mostrando risultati entro ventiquattro o quarantotto ore e i loro indici terapeutici sono maggiori di quelli degli antidepressivi triciclici. In un piccolo studio pubblicato nel 1995, l'oppioide buprenorfina si \u00e8 mostrato essere un buon candidato per il trattamento della depressione grave, resistente al trattamento cos\u00ec come l'antitussivo destrometorfano. Recentemente altre sostanze d'abuso come la ketamina o la psilocibina, opportunamente utilizzate, hanno mostrato degli spiccati e rapidi effetti antidepressivi e i loro derivati saranno probabilmente alla base di una futura generazione di farmaci.\nAnche alcuni estratti di origine naturale, spesso classificati come integratore alimentare, mostrano un effetto antidepressivo (anche se la portata del loro effetto \u00e8 stata a volte messa in discussione): ad esempio l'estratto dell'erba di San Giovanni \u00e8 comunemente utilizzato come antidepressivo specialmente in Europa; alcuni probiotici hanno mostrato di migliorare sintomi di ansia e depressione in trial clinici e modelli animali, mettendo in luce il collegamento tra salute intestinale e mentale; l'Acetil-L-carnitina ha mostrato in uno studio un rapido effetto nel trattamento della distimia; l'inositolo ha mostrato in uno studio un effetto ansiolitico paragonabile a quello della fluoxetina; l'Adenosil Metionina (SAMe) \u00e8 ampiamente pubblicizzata come alternativa naturale agli antidepressivi; la nicotina agisce come antidepressivo, tramite la stimolazione del rilascio di dopamina e norepinefrina e la desensibilizzazione dei recettori della nicotina a seguito della tolleranza.\nCriteri di prescrizione.\nAttualmente non \u00e8 possibile stabilire quale particolare alterazione del funzionamento cerebrale sia la causa di un disturbo depressivo in un dato paziente, per cui non \u00e8 possibile prevedere quale sar\u00e0 il farmaco pi\u00f9 efficace per il trattamento della patologia. I diversi farmaci antidepressivi hanno mostrato una capacit\u00e0 all'incirca comparabile nel determinare una riduzione dei sintomi (nel caso di disturbo grave e persistente) e prevenire le ricadute depressive (rispetto al placebo) mostrando differenze significative essenzialmente nel profilo degli effetti collaterali e secondari (attivazione, sedazione, ansiolisi etc.). Sulla base di ci\u00f2 la scelta dell'antidepressivo si basa principalmente sulla valutazione del suo profilo di effetti collaterali e della tollerabilit\u00e0 per un dato paziente, per questo la scelta ricade di norma su un SSRI\\SNRI.\nA tal proposito nel 2003 la SOPSI (Societ\u00e0 italiana di psicopatologia) ha effettuato un'indagine conoscitiva su un campione di 750 Psichiatri italiani, a cui sono state somministrate 28 domande a risposta multipla che esploravano l'area della diagnosi e quella del trattamento farmacologico dei disturbi depressivi.\nTra i vari aspetti esplorati dall'indagine, un aspetto particolare valutato \u00e8 stato quello dei criteri di scelta tra un SSRI ed un farmaco ad azione sulla noradrenalina. Secondo i risultati la prescrizione di un antidepressivo SSRI sarebbe preferibile nei quadri caratterizzati da una spiccata componente ansiosa e di agitazione, mentre i farmaci noradrenergici sarebbero pi\u00f9 indicati nei quadri melanconici e nelle personalit\u00e0 premorbose evitanti e passive.\nIl trattamento viene di norma protratto per alcune settimane prima di poterne valutare l'efficacia (che si instaura e aumenta nel corso delle prime settimane di trattamento) e nel caso non dovessero esserci sostanziali miglioramenti, si pu\u00f2 optare per un aggiustamento terapeutico (variazione del dosaggio o passaggio ad altro farmaco) seguendo il metodo del \"trial and error\". Un protocollo terapeutico utilizzabile pu\u00f2 essere quello suggerito dai risultati dello STAR*D Trial (Sequenced Treatment Alternatives to Relieve Depression) uno dei maggiori studi condotti sul tema. Alcuni autori ed istituzioni criticano l'uso degli SSRI\\SNRI come trattamento di prima linea per la depressione a causa dello scarso rapporto tra efficacia ed effetti collaterali.\nInibitori selettivi della ricaptazione della serotonina (SSRI).\nGli \"inibitori selettivi della ricaptazione della serotonina\" (in inglese: \"selective serotonin reuptake inhibitor\" \"SSRI\") sono una classe di antidepressivi considerati lo standard corrente per la terapia farmacologica della depressione perch\u00e9 caratterizzati da un favorevole profilo di effetti collaterali e da bassa tossicit\u00e0. Una possibile causa (o concausa) della depressione \u00e8 il quantitativo inadeguato di serotonina, un neurotrasmettitore utilizzato nel cervello anche per trasmettere segnali tra i neuroni. Si ritiene che gli SSRI funzionino aumentando la concentrazione di serotonina nelle sinapsi prevenendone la ricaptazione (un processo biologico di recupero e riciclo dei neurotrasmettitori). I primi a scoprire una SSRI, la fluoxetina, sono stati Klaus Schmiegel e Bryan Molloy della Eli Lilly. Questa classe di farmaci include:\nTipicamente questi antidepressivi hanno meno effetti avversi rispetto ai triciclici, oppure gli inibitori della monoamminossidasi, anche se si possono verificare effetti collaterali come sonnolenza, bocca secca, irritabilit\u00e0, ansiet\u00e0, insonnia, diminuzione dell'appetito e diminuzione della pulsione e capacit\u00e0 sessuale. Alcuni effetti collaterali possono diminuire quando una persona si abitua al farmaco ma altri effetti collaterali possono essere persistenti. Anche se pi\u00f9 sicuri rispetto alla prima generazione di antidepressivi, gli SSRI potrebbero non funzionare per molti pazienti, con una efficacia minore rispetto alle precedenti classi di antidepressivi.\nUn lavoro di due ricercatori ha messo in discussione il legame tra carenza di serotonina e sintomi della depressione, evidenziando che l'efficacia del trattamento a base di SSRI non prova tale legame. La ricerca indica che questi farmaci possono interagire con i fattori di trascrizione conosciuti come \"clock genes\", che possono avere un ruolo nelle propriet\u00e0 di dipendenza dei farmaci (abuso di farmaci) e probabilmente nell'obesit\u00e0.\nInibitori della ricaptazione della serotonina e della noradrenalina (SNRI).\nGli \"inibitori della ricaptazione della serotonina-noradrenalina\" (in inglese: \"serotonin-norepinephrine reuptake inhibitor\" \"SNRI\") sono antidepressivi che agiscono sia sul circuito della noradrenalina che sulla serotonina, avendo perci\u00f2 un meccanismo d'azione simile a quello dei triciclici ma con meno effetti collaterali. Questi tipicamente hanno effetti collaterali ed efficacia simili a quelli degli SSRI e come questi quando interrotti possono presentare una sindrome da sospensione (withdrawal syndrome) per cui si raccomanda la lenta diminuzione del dosaggio (\"wash-out\" del farmaco). Questi includono:\nQuesti farmaci inibiscono il riassorbimento della serotonina e della noradrenalina dalle sinapsi bloccando l'attivit\u00e0 dei rispettivi \"trasportatori\" (delle proteine in grado di raccoglierli dallo spazio sinaptico e trasportarli all'interno del neurone). L'inibizione del processo di ricaptazione prolunga l'effetto del neurotrasmettitore sul neurone postsinaptico, motivo per cui tali farmaci sono chiamati anche \"inibitori duali della ricaptazione\".\nAntidepressivi atipici.\nInibitori della ricaptazione della noradrenalina (NaRI).\nGli \"inibitori della ricaptazione della noradrenalina\" \"NaRI\" oppure \"NRIs\" (dall'inglese: \"norepinephrine reuptake inhibitors\") agiscono incrementando la trasmissione noradrenergica mediante il blocco del trasportatore (e quindi del reuptake) della \"noradrenalina\" (nota anche come \"norepinefrina\"). Alcuni studi indicano che gli NRI abbiano effetti positivi sulla capacit\u00e0 di concentrazione mentale e in particolare sulla motivazione. Questa classe include:\nAlcuni di questi (come l'atomoxetina) sono specificatamente approvati per il trattamento dei deficit di attenzione; la reboxetina \u00e8 utilizzata anche per il trattamento del dolore neuropatico mentre la viloxazina mostra risultati promettenti nel trattamento dell'enuresi notturna e della narcolessia. La loro efficacia nel trattamento della depressione (rispetto ad altre classi di antidepressivi) \u00e8 stata per\u00f2 oggetto di critiche.\nInibitori della ricaptazione della noradrenalina e della dopamina (NDRI).\nGli \"inibitori della ricaptazione della noradrenalina e della dopamina\" \"NDRI\" (dall'inglese: \"norepinephrine-dopamine reuptake inhibitor\") diminuiscono la ricaptazione neuronale della dopamina e della noradrenalina. Questi includono:\nIl metilfenidato \u00e8 approvato per il trattamento del deficit di attenzione ed iperattivit\u00e0. Sono preferiti nelle forme depressive caratterizzate da astenia ed ipersonnia, rallentamento cognitivo e quando gli effetti collaterali di altre classi di antidepressivi, come ad esempio di aumento di peso e disfunzioni sessuali, risultano intollerabili.\nInibitori della ricaptazione della dopamina (DRI).\nAumentano le concentrazioni sinaptiche di dopamina bloccandone il processo di ricaptazione.\nFarmaci che aumentano selettivamente la ricaptazione della serotonina\\meccanismo vario (SSRE).\nHanno un meccanismo d'azione complesso e multifattoriale.\nAgonisti melatonergici.\nAgiscono attivando i recettori della melatonina e, in misura minore, agiscono su altri target neuronali.\nAntidepressivi specifici noradrenergici e serotonergici (NaSSA).\nGli \"antidepressivi specifici noradrenergici e serotoninergici\" \"NaSSA\" (dall'inglese: \"noradrenergic and specific serotonergic antidepressant\") costituiscono una classe di antidepressivi che si crede diano luogo ad un aumento della neurotrasmissione noradrenergica (noradrenalina) e serotoninergica (serotonina) grazie al blocco dei recettori adrenergici presinaptici alfa-2 e al contemporaneo blocco di alcuni recettori della serotonina. Possono presentare effetti collaterali come sonnolenza, aumento dell'appetito e di peso. Questi includono:\nAntagonisti della serotonina e inibitori della ricaptazione (SARI).\nGli \"antagonisti della serotonina e inibitori della ricaptazione\" \"SARI\" agiscono come potenziatori dell'attivit\u00e0 serotoninergica (attraverso il blocco del reuptake) ma bloccando o attivando contemporaneamente alcuni sottotipi recettoriali.\nAntidepressivi che potenziano l'attivit\u00e0 dopaminergica.\nAlcuni antipsicotici a basse dosi potenziano l'attivit\u00e0 dopaminergica invece di inibirla, risultando in un'attivit\u00e0 antidepressiva ed ansiolitica.\nGli agonisti dopaminergici non sono specificatamente approvati per il trattamento della depressione ma hanno mostrato potenziale antidepressivo in diversi studi.\nAntidepressivi triciclici (TCA).\nGli \"antidepressivi triciclici\" \"TCA\" (dall'inglese: \"tricyclic antidepressant\") sono la classe pi\u00f9 vecchia di farmaci antidepressivi dopo gli IMAO che, storicamente, furono i primi in assoluto. I triciclici bloccano la ricaptazione di alcuni neurotrasmettitori come la noradrenalina e la serotonina. Attualmente vengono usati meno comunemente a causa dello sviluppo di farmaci pi\u00f9 selettivi e con meno effetti collaterali. Molti di questi farmaci, inoltre, interagiscono con recettori neurotrasmettitoriali tra cui i colinergici muscarinici, i recettori serotoninergici e i recettori istaminici.\nInibitori delle mono-amino-ossidasi (IMAO).\nGli \"inibitori delle monoammino ossidasi\" \"IMAO\" oppure \"MAOI\" (dall'inglese: \"monoamine oxidase inhibitors\") sono stati tra i primi antidepressivi ad essere scoperti. Pur mostrando un'elevata efficacia terapeutica, spesso sono utilizzati solo come trattamento di seconda linea quando altri farmaci antidepressivi si rivelano inefficaci dal momento che esistono interazioni potenzialmente anche gravi tra questa classe di medicamenti e alcuni cibi o farmaci (cio\u00e8 quelli contenenti amine simpaticomimetiche come la tiramina, contenuta particolarmente nei cibi stagionati come alcuni formaggi e nel vino rosso). \nComunque, queste precauzioni non si applicano a una nuova formulazione in cerotto transdermico di selegilina, che grazie al fatto di bypassare il metabolismo epatico non \u00e8 mai stato correlato all'induzione di tachicardia e di crisi ipertensive. Inoltre non si applicano agli IMAO di nuova generazione detti inibitori reversibili della monoammino ossidasi A (RIMA) di cui fanno parte moclobemide (Aurorix o Manerix) e toloxatone. \nIl gruppo di farmaci IMAO include:\nFarmaci potenzianti l'effetto antidepressivo.\nL'effetto terapeutico di alcuni antidepressivi pu\u00f2 essere amplificato dall'aggiunta di altri farmaci. Il loro effetto \u00e8 sinergico, cio\u00e8 queste associazioni generano un effetto terapeutico maggiore di quello ottenibile dalla somma degli effetti dei singoli farmaci. \nDi questi \"potenziatori\" si trovano:\nGli ansiolitici possono venire prescritti in associazione agli antidepressivi per migliorarne l'efficacia o trattare altri aspetti della patologia. In particolare i sedativi, come le benzodiazepine, vengono prescritti per attenuare gli stati d'ansia e favorire il sonno; a volte vengono prescritte nelle prime settimane di trattamento con gli SSRI\\SNRI per mitigarne alcuni effetti collaterali. A causa dell'alto rischio di dipendenza, questi medicinali sono pensati per agire solamente a breve termine o per uso occasionale. L'aggiunta di buspirone, un ansiolitico atipico, ad un trattamento con antidepressivo SSRI ha dimostrato di incrementarne gli effetti terapeutici senza sortire particolari effetti collaterali aggiuntivi. \nGli antipsicotici di seconda generazione come il risperidone, l'olanzapina e la quetiapina possono essere prescritti in aggiunta ad un trattamento antidepressivo nei casi di depressione resistente al trattamento nel caso in cui il solo farmaco antidepressivo abbia fallito nel generare sufficienti effetti terapeutici. Possono inoltre essere sfruttati per aumentare la concentrazione plasmatica di un altro farmaco, per alleviare i sintomi psicotici e paranoidi, ansiosi e di irritabilit\u00e0 che spesso accompagnano il disturbo depressivo. Specie in passato, l\u2019utilizzo di combinazioni di anti depressivi triciclici/IMAO e antipsicotici di prima generazione era notoriamente diffuso per le forme resistenti ad altri trattamenti. Formulazioni di Amitriptilina+Perfenazina (\"Mutabon\") e Trianilcipromina+Trifluoperazina (\"Parmodalin\") sono disponibili commercialmente. Tali farmaci comunque, in particolare ad alti dosaggi, possono causare effetti collaterali importanti come offuscamento della vista, spasmi muscolari, irrequietezza, discinesia tardiva e aumento di peso. Farmaci pi\u00f9 nuovi, come l'aripiprazolo, possono perci\u00f2 essere preferiti anche se la sicurezza di queste combinazioni dovr\u00e0 essere ancora approfonditamente studiata. Per questo motivo tali combinazioni sono considerati degli approcci di seconda linea.\nComuni sono le combinazioni tra diversi antidepressivi per potenziarne sinergicamente l'efficacia. A volte piccole dosi di un altro antidepressivo possono essere aggiunte per incrementare la concentrazione plasmatica (e quindi la potenza) di un altro utilizzato a dosaggio pieno, o per sfruttarne alcuni effetti collaterali (come ad esempio quelli sedativi). A questo scopo, ad esempio, il trazodone viene a volte utilizzato come adiuvante del sonno per i suoi effetti sedativi o nell'ambito di una terapia combinata per potenziare l'effetto degli antidepressivi SSRI\\SNRI. Anche il nefazodone viene a volte aggiunto ad un SSRI per potenziarne l'efficacia. Altri antidepressivi che vengono comunemente combinati sono il buproprione con un SSRI, al fine di ottenere un maggiore effetto terapeutico ed anche per contrastare alcuni effetti collaterali degli SSRI come quelli sulla sfera sessuale e la sedazione; la mirtazapina con venlafaxina, una combinazione usata particolarmente in Canada per i casi di depressione resistente al trattamento, prende il nome colloquiale di \"california rocket fuel\"; un IMAO con un triciclico noradrenergico (come tranilcipromina con amitriptilina).\nPsicostimolanti sono aggiunti a volte alla cura antidepressiva se il paziente soffre di anedonia, ipersonnia e/o eccessiva alimentazione e scarsa motivazione. Tali sintomi sono comuni in depressioni atipiche e possono essere risolti aggiungendo alla cura dosi moderate di anfetamine (Adderall), metilfenidato (Ritalin) oppure modafinil (Provigil) poich\u00e9 queste sostanze possono migliorare il grado di motivazione personale e il comportamento, sopprimendo l'eccessivo appetito e sonno. In particolare il Modafinil \u00e8 unico per effetti sul sonno: aumenta infatti l'attenzione e riduce la sonnolenza quando il paziente \u00e8 nello stato attivo, senza inibire il normale sonno. Questi accorgimenti medici possono ristabilire il desiderio sessuale, sebbene questo sia solamente un effetto collaterale e non costituisca la ragione di prescrizione di tali psicostimolanti. Farmaci di tale natura devono essere somministrati con estrema cautela in alcuni tipi di pazienti: gli stimolanti infatti possono indurre episodi maniaco-depressivi in persone affette da disordine bipolare.\nIl litio \u00e8 uno stabilizzante dell'umore ed \u00e8 il trattamento elettivo per il disturbo bipolare, spesso \u00e8 usato insieme ad altri medicinali per il trattamento di episodi maniacali o della depressione. Alcuni anticonvulsivanti, come la carbamazepina (Tegretol), valproato di sodio (Epilim) e lamotrigina (Lamictal) sono utilizzati come stabilizzatori dell'umore, particolarmente nel disturbo bipolare, spesso in associazione a degli antidepressivi. Sia il litio che la lamotrigina sono stati studiati e utilizzati per aumentare gli effetti antidepressivi nella depressione unipolare resistente. \nDiversi ormoni sono stati sperimentati in combinazione con un farmaco antidepressivo per potenziarne gli effetti. In particolare la tireoiodina, un ormone tiroideo, pu\u00f2 essere somministrato in pazienti con depressione refrattaria ad altri trattamenti, in aggiunta ad un farmaco antidepressivo, anche se la funzionalit\u00e0 tiroidea \u00e8 nella norma, tale combinazione \u00e8 pi\u00f9 efficace dell'aggiunta di litio. Analogamente, anche ormoni sessuali come il testosterone o agenti che agiscono sui glucocorticoidi, possono venire utilizzati allo scopo.\nRecenti ricerche, effettuate a partire dalla teoria infiammatoria della patogenesi dei disturbi depressivi, hanno indagato l'effetto dell'aggiunta di un anti-infiammatorio come i FANS, alcuni corticosteroidi o l'antibiotico minociclina ad un antidepressivo, dimostrando un'efficacia superiore di questa combinazione rispetto al solo antidepressivo. \nAlcune evidenze ci sono per il potenziamento con alcune sostanze di derivazione naturale come acidi grassi Omega-3, SAMe, acido folico, inositolo, minerali come zinco e magnesio, vitamine soprattutto del gruppo B ad alte dosi."}
{"id": "2332487", "revid": "729019", "url": "https://it.wikipedia.org/wiki?curid=2332487", "title": "Fukue", "text": " era una citt\u00e0 situata nelle isole Got\u014d (prefettura di Nagasaki), in Giappone. Il 1\u00ba agosto 2004, Fukue \u00e8 stata fusa con le vicine municipalit\u00e0 di Kishiku, Miiraku, Naru, Tamanoura e Tomie, che facevano parte del distretto di Minamimatsura, per formare la nuova citt\u00e0 di Got\u014d.\nLa citt\u00e0 fu fondata il 1\u00ba aprile 1954; nel 2003 aveva una popolazione di 26.886 abitanti e una densit\u00e0 di 170,01 abitanti per km\u00b2. La superficie totale era di 158,14\u00a0km\u00b2. Nelle vicinanze \u00e8 presente l'Aeroporto Got\u014d-Fukue. Prima della fusione e della conseguente soppressione, Fukue era la pi\u00f9 grande citt\u00e0 dell'arcipelago delle Got\u014d."}
{"id": "2332488", "revid": "1605525", "url": "https://it.wikipedia.org/wiki?curid=2332488", "title": "Victor Mass\u00e9", "text": "Biografia.\nMass\u00e9 studi\u00f2 al Conservatoire de Paris e vinse poi il Prix de Rome nel 1844 per la sua cantata \"Le r\u00e9n\u00e9gat de Tanger\" prima di dedicarsi alla composizione di opere liriche. Al Conservatorio fu allievo di Jaques Hal\u00e9vy. Egli compose circa venti opere fra le quali si ricordano \"La chanteuse voil\u00e9e\" (1850), seguita dalla pi\u00f9 ambiziosa \"Galath\u00e9e\" (1852). La sua opera pi\u00f9 famosa \u00e8 sicuramente la \"op\u00e9ra comique\" \"Les noces de Jeannette\" (1853). La sua ultima composizione, \"Une Nuit de Cl\u00e9op\u00e2tre\", venne eseguita postuma nell'aprile 1885. \nMass\u00e9 mor\u00ec nel 1884 all'et\u00e0 di 62 anni ed \u00e8 sepolto nel Cimitero di Montmartre a Parigi."}
{"id": "2332495", "revid": "1494169", "url": "https://it.wikipedia.org/wiki?curid=2332495", "title": "Mezzalama", "text": ""}
{"id": "2332504", "revid": "599013", "url": "https://it.wikipedia.org/wiki?curid=2332504", "title": "Dario Kostovi\u0107", "text": "Carriera.\nDario Kostovi\u0107 inizia a giocare nel settore giovanile dei Kloten Flyers, dal 1996 al 2000, arrivando ad esordire in Lega Nazionale A gi\u00e0 nella stagione 1999-2000. Con gli aviatori disput\u00f2 sei stagioni consecutive, oltre ad un breve prestito al farm-team in Lega Nazionale B dell'HC Thurgau. Nel 2005 viene ceduto al Lausanne HC, squadra della LNB, con cui disput\u00f2 una sola stagione prima di ritornare in LNA con la maglia dell'HC Ambr\u00ec-Piotta.\nNel 2007 venne ingaggiato dai rivali dell'HC Lugano, squadra con cui gioc\u00f2 fino alla fine della stagione 2010-2011. All'interno della presenza con i bianconeri fu ceduto in prestito prima all'EHC Chur e poi per met\u00e0 della stagione 2009-2010 ai ZSC Lions. Il 25 marzo 2011 fu ufficializzata la sua cessione alla squadra croata del Medve\u0161\u010dak Zagabria, militante nel campionato austriaco.\nStatistiche.\n\"Statistiche aggiornate a marzo 2012.\""}
{"id": "2332511", "revid": "287204", "url": "https://it.wikipedia.org/wiki?curid=2332511", "title": "Raccogliano", "text": "Raccogliano (in sloveno Orehovlje, in tedesco \"Raccogliano\") \u00e8 una frazione del comune sloveno di Merna-Castagnevizza.\nGeografia.\nLa localit\u00e0 sorge sulla sponda destra del Vipacco che qui riceve in destra orografica il torrente Vertoibizza, alle pendici nord-occidentali dell'altopiano del Carso.\nNell'insediamento (\"naselja\") \u00e8 costituito anche dagli agglomerati di: Britovo (\"Britof\"), \"Breg\", \"Krgi\u0161\u010de\" e Isola [o Otocco] (\"Otok\").\nStoria.\nDurante il dominio asburgico Raccogliano fu comune autonomo.\nDopo la sesta battaglia dell'Isonzo la localit\u00e0, rimasta in mano agli austro-ungarici, si ritrov\u00f2 improvvisamente sulla prima linea, con le trincee italiane posizionate sulle rive opposte del Vipacco e sulle alture sovrastanti. Sottoposta a ripetuti bombardamenti, Raccogliano fu pressoch\u00e9 distrutta. Dopo la battaglia di Caporetto il fronte si allontan\u00f2 definitivamente dal paese."}
{"id": "2332515", "revid": "287204", "url": "https://it.wikipedia.org/wiki?curid=2332515", "title": "Hunasamaranahalli", "text": " \nHunasamaranahalli \u00e8 una suddivisione dell'India, classificata come \"census town\", di 7.384 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 08' 19 N e 77\u00b0 36' 48 E.\nSociet\u00e0.\nEvoluzione demografica.\nAl censimento del 2001 la popolazione di Hunasamaranahalli assommava a 7.384 persone, delle quali 4.104 maschi e 3.280 femmine. I bambini di et\u00e0 inferiore o uguale ai sei anni assommavano a 988, dei quali 563 maschi e 425 femmine. Infine, coloro che erano in grado di saper almeno leggere e scrivere erano 5.527, dei quali 3.252 maschi e 2.275 femmine."}
{"id": "2332520", "revid": "287204", "url": "https://it.wikipedia.org/wiki?curid=2332520", "title": "Hindalgi", "text": " \nHindalgi \u00e8 una suddivisione dell'India, classificata come \"census town\", di 10.857 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 49' 13 N e 74\u00b0 34' 21 E.\nSociet\u00e0.\nEvoluzione demografica.\nAl censimento del 2001 la popolazione di Hindalgi assommava a 10.857 persone, delle quali 5.861 maschi e 4.996 femmine. I bambini di et\u00e0 inferiore o uguale ai sei anni assommavano a 1.151, dei quali 635 maschi e 516 femmine. Infine, coloro che erano in grado di saper almeno leggere e scrivere erano 8.580, dei quali 4.783 maschi e 3.797 femmine."}
{"id": "2332522", "revid": "287204", "url": "https://it.wikipedia.org/wiki?curid=2332522", "title": "Herohalli", "text": " \nHerohalli \u00e8 una suddivisione dell'India, classificata come \"census town\", di 18.066 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 58' 33 N e 77\u00b0 29' 48 E.\nSociet\u00e0.\nEvoluzione demografica.\nAl censimento del 2001 la popolazione di Herohalli assommava a 18.066 persone, delle quali 9.573 maschi e 8.493 femmine. I bambini di et\u00e0 inferiore o uguale ai sei anni assommavano a 2.355, dei quali 1.202 maschi e 1.153 femmine. Infine, coloro che erano in grado di saper almeno leggere e scrivere erano 13.027, dei quali 7.514 maschi e 5.513 femmine."}
{"id": "2332524", "revid": "2105521", "url": "https://it.wikipedia.org/wiki?curid=2332524", "title": "Famiglia di Pittsburgh", "text": "La famiglia di Pittsburgh, chiamata anche famiglia LaRocca, \u00e8 una famiglia mafiosa attiva in Pennsylvania, ma con base a Pittsburgh.\nLa malavita italiana di Pittsburgh si form\u00f2 negli anni dieci, come due fazioni: la \"mafia siciliana\" di Gregorio Conti e la \"camorra napoletana\" dei fratelli Volpe. Questi gruppi vennero unificati nel 1931 da John Bazzano.\nVari boss controllarono la famiglia, ma probabilmente il boss pi\u00f9 importante \u00e8 stato John Sebastian \"Big John\" LaRocca, che regn\u00f2 dal 1956 al 1984. \nAttualmente si ritiene quasi-estinta, in quanto lo FBI afferma che sono solo 5 i suoi componenti, tutti molto anziani.\nStoria.\nOrigini e Proibizionismo.\nA Pittsburgh, la malavita italiana, nata negli anni dieci del '900, era divisa in due fazioni etniche: da un lato la \"\"Mafia siciliana\", che controllava le zone nord e sud della citt\u00e0, e dall'altro la \"Camorra napoletana\"\", che controllava l'estremit\u00e0 orientale della citt\u00e0. \nNei primi anni '20, durante il Proibizionismo, la fazioni divennero coinvolte nel contrabbando, distribuzione e vendita illegale di alcolici. Per tutta l'epoca del Divieto le fazioni combatterono in citt\u00e0 per il controllo dei quartieri italiani di Larimer, Homewood, Hill District e Downtown. Nella periferia esterna, nella Pennsylvania sud-occidentale, le fazioni si contendevano i territori di New Kensington, Arnold, Wilkinsburg, McKees Rocks, Wilmerding e Braddock.\nDurante la tarda epoca del Divieto dal 1926 al 1933, ci furono oltre 200 omicidi nella contea di Allegheny.\nDurante il regime di Stefano Monastero come boss dei siciliani alla fine degli anni venti, i siciliani competerono con i camorristi, altre bande irlandesi ed ebraiche di Pittsburgh e una gang di Chicago. Il conflitto termin\u00f2 quando lui e suo fratello furono assassinati il 4 agosto 1929.\nGli subentr\u00f2 Giuseppe \"Yeast Baron\" Siragusa, che riusc\u00ec a creare un cartello con la camorra, ma che, a causa della sua fedelt\u00e0 alla famiglia Maranzano di New York City, fu assassinato il 13 settembre 1931, alcuni giorni l'omicidio di Salvatore Maranzano.\nFondazione.\nDopo l'omicidio di Siragusa, i napoletani, guidati dai fratelli Volpe, si uniformarono alla neonata famiglia di Pittsburgh, e gli affari che erano stati di Siragusa e dei Volpe passarono sotto il controllo del siciliano John Bazzano, grossista di zucchero e lievito ad uso domestico, usati nelle birrerie clandestine che produrre alcolici che venivano rivenduti negli speakeasy. Bazzano form\u00f2 un compromesso con gli otto \"fratelli Volpe\", che avevano il permesso di operare fuori da un negozio di caff\u00e8 a Hill District. I fratelli Volpe, che in precedenza avevano capeggiato la camorra locale, avevano racket in tutto la valle di Turtle Creek e Wilmerding.\nLa tregua interna si concluse quando i fratelli Volpe iniziarono ad espandersi nell'East Liberty e il North Side, dando a Bazzano la legittimazione per uccidere i fratelli Volpe, e quindi squinagli\u00f2 una squadra di sicari, nel 29 luglio 1932, che uccise tre dei fratelli Volpe. \nI Volpe superstiti andarono dalla Commissione di New York, che decret\u00f2 che Bazzano aveva agito senza autorizzazione. \nL'8 agosto 1932 a Red Hook, Brooklyn, fu ritrovato il cadavere di John Bazzano, che era stato pugnalato e strangolato a morte.\nEra di LaRocca.\nVincenzo Capizzi subentr\u00f2 come nuovo capo dopo l'omicidio di Bazzano, ma si dimise alla fine nel 1937, ritirandosi in Sicilia, e fu sostituito da Frank Amato. Come boss Amato cominci\u00f2 ad espandere la sua influenza nel racket del gioco d'azzardo in tutta Pittsburgh e nell'intera Contea di Allegheny, ma nel 1956 si ammal\u00f2, preferendo dimettersi diventando sottocapo.\nJohn Sebastian \"Big John\" LaRocca prese il controllo della famiglia di Pittsburgh e regn\u00f2 come boss per quasi trent'anni. Nel 1957, LaRocca frequent\u00f2 la riunione di Apalachin con il capo Gabriel Mannarino ed il consigliere Michael James Genovese. LaRocca sfugg\u00ec alle autorit\u00e0 federali ma Mannarino e Genovese furono arrestati. LaRocca e Mannarino divennero partner con il boss di Tampa Santo Trafficante Jr. del Sans Souci hotel-casin\u00f2 a L'Avana, Cuba.\nNel 1959, Fidel Castro prese il controllo di Cuba e costrinse i mafiosi e gli investitori americani a lasciare il Paese.[9] Come altri boss, anche LaRocca avrebbe partecipato ad azioni volte a minare il regime comunista di Castro a Cuba.\nAttraverso la corruzione LaRocca divenne un potente boss mafioso, controllando i politici, poliziotti e altri funzionari della zona di Pittsburgh e della Pennsylvania occidentale.\nLa sua famiglia mantenne anche il controllo dei sindacati di lavoro attraverso 1058 locale. L'influenza di LaRocca crebbe anche attraverso stretti legami con il boss della famiglia Gambino Carlo Gambino, il collega di Wyoming Valley Russell Bufalino, boss della famiglia di Filadelfia Angelo Bruno e della famiglia di Kansas City Nicholas Civella.\nNegli anni '60, la famiglia di LaRocca inizi\u00f2 un conflitto con la famiglia di Cleveland, guidata da John Scalish, quando iniziarono ad ampliarsi a Youngstown, in Ohio. Nel 1964, LaRocca support\u00f2 la scissione di Frank Valenti di Rochester dalla casa-madre, la famiglia di Buffalo di Stefano Magaddino. LaRocca died on December 3, 1984 and was succeeded by Michael Genovese as boss of the Pittsburgh crime family.\nLaRocca mor\u00ec il 3 dicembre 1984 e fu succeduto da Michael Genovese, parente di Vito Genovese, come boss della famiglia mafiosa di Pittsburgh.\nIl regno di Genovese e declino.\nCon la morte di LaRocca, l'invecchiamento avanzato dei mafiosi e la leadership di Genovese segnarono l'inizio della fine della mafia di Pittsburgh. \nPoich\u00e9 il contrabbando e commercio di munizioni industriali di armi erano finiti, Genovese si rivolse ai narcotici (fino ad allora un tab\u00f9 dentro la mafia) ed al gioco d'azzardo per mantenere attive le casse dell'organizzazione. \nNello stesso periodo, intorno al 1980, la mafia locale stava lentamente perdendo la sua influenza sul governo cos\u00ec lo FBI, avendo intuito la perdita di potere della mafia di Pittsburgh, decise di annientarla completamente.\nLo FBI rintracci\u00f2 rapidamente individu\u00f2 le due menti dietro al traffico di stupefacenti: Charles \"Chucky\" Porter e Louis Raucci Sr.\nUn'altra sfida per la mafia era di trovare nuove persone per la famiglia in questo momento. Oltre a Porter e Raucci, nel 1986 furono introdotti come uomini d'onore Joseph \"Joey Naples\" Napoli e Lenine \"Lenny\" Strollo. Tuttavia, i decessi dei membri anziani della famiglia ed l'inizio della fine della corruzione politica locale e governativa, condusse all'omicidio di Napoli da un mafioso sconosciuto (ritenuto essere Strollo nel 1991), al pentimento di Chucky Porter nel 1990 e Lenny Strollo stesso nel 1999 e all'arresto di Thomas \"Sonny\" Ciancutti nel 2000 per \"esecuzione di un anello di gioco d'azzardo nella contea di Fayette\".\nStato attuale.\nNel 2006 Genovese mor\u00ec, le autorit\u00e0 allentarono la presa e la mafia di Pittsburgh si dissolse, lasciando una manciata di membri ancora attivi, ma solo nel gioco d'azzardo.\nDopo la condanna dei principali membri negli anni '90 e la morte di molti membri importanti nell'ultimo decennio la famiglia rimase con pochi membri, solo 4-5 ancora attivi oggi.\nLeadership storica.\nBoss (ufficiale e reggente).\nBoss della mafia siciliana\nFamiglia di Pittsburgh\nBoss della fazione di Youngstown.\nLa fazione opera a Youngstown, Ohio e nella Contea di Mahoning. Negli anni'70 la fazione assunse il monopolio del gioco d'azzardo nella zona, pur condividendo parte dei profitti con la famiglia di Cleveland."}
{"id": "2332530", "revid": "287204", "url": "https://it.wikipedia.org/wiki?curid=2332530", "title": "Hebbagodi", "text": " \nHebbagodi \u00e8 una suddivisione dell'India, classificata come \"census town\", di 12.395 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 49' 35 N e 77\u00b0 40' 27 E.\nSociet\u00e0.\nEvoluzione demografica.\nAl censimento del 2001 la popolazione di Hebbagodi assommava a 12.395 persone, delle quali 7.422 maschi e 4.973 femmine. I bambini di et\u00e0 inferiore o uguale ai sei anni assommavano a 1.466, dei quali 788 maschi e 678 femmine. Infine, coloro che erano in grado di saper almeno leggere e scrivere erano 9.638, dei quali 6.201 maschi e 3.437 femmine."}
{"id": "2332534", "revid": "287204", "url": "https://it.wikipedia.org/wiki?curid=2332534", "title": "Hebbalu", "text": " \nHebbalu \u00e8 una suddivisione dell'India, classificata come \"census town\", di 1.471 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 12\u00b0 21' 35 N e 76\u00b0 36' 31 E.\nSociet\u00e0.\nEvoluzione demografica.\nAl censimento del 2001 la popolazione di Hebbalu assommava a 1.471 persone, delle quali 761 maschi e 710 femmine. I bambini di et\u00e0 inferiore o uguale ai sei anni assommavano a 261, dei quali 145 maschi e 116 femmine. Infine, coloro che erano in grado di saper almeno leggere e scrivere erano 1.050, dei quali 548 maschi e 502 femmine."}
{"id": "2332539", "revid": "1457847", "url": "https://it.wikipedia.org/wiki?curid=2332539", "title": "Gianpietro Pagnoncelli", "text": "Biografia.\nSi avvicin\u00f2 al mondo degli scacchi, come molti della sua generazione, seguendo il Campionato del mondo del 1972 che vide opposti l'americano Bobby Fischer e il sovietico Boris Spasskij.\nNegli anni novanta \u00e8 stato attivo nell'ambiente scacchistico lombardo nell'ambito del Comitato Regionale, inizialmente come responsabile del settore femminile, poi del settore giovanile, del Trofeo Lombardia ed infine dal 1997 come presidente, carica che ha mantenuto fino al 2005. \u00c8 arbitro internazionale dal 1998.\nCome organizzatore ha curato il festival internazionale di Bratto, uno dei pi\u00f9 importanti tornei scacchistici italiani, dal 1993 al 2008.\nNel 2005 si \u00e8 candidato alla presidenza della Federazione Scacchistica Italiana in un momento particolarmente difficile dovuto a profonde lacerazioni interne e al conseguente commissariamento da parte del CONI. Viene eletto il 20 marzo 2005 con larga maggioranza (202 voti su 235). \u00c8 stato riconfermato alla guida del movimento scacchistico italiano per altri tre mandati. Nel 2020 non si ricandida per un nuovo incarico per sopraggiunto limite di mandati, al suo posto viene eletto Luigi Maggi.\nGli anni della sua presidenza sono stati caratterizzati dall'organizzazione dell'edizione del 2006 delle Olimpiadi degli scacchi, disputata a Torino, dalla parentesi nella federazione italiana del Super GM Fabiano Caruana (che dal 2015 \u00e8 tornato a giocare per la federazione statunitense) e dall'ascesa di alcuni giovani promettenti che ottengono il titolo di Grande Maestro.\nDal 2013 al 2016 \u00e8 membro del Consiglio Nazionale per le Discipline Associate del CONI.\nDal 20 dicembre 2020 \u00e8 presidente onorario della Federscacchi.\nHa svolto la professione di agente di commercio, \u00e8 sposato ed ha un figlio, Marco, scacchista di categoria magistrale."}
{"id": "2332540", "revid": "729019", "url": "https://it.wikipedia.org/wiki?curid=2332540", "title": "Tristan Vauclair", "text": "Statistiche.\n\"Statistiche aggiornate a luglio 2012.\""}
{"id": "2332549", "revid": "1149807", "url": "https://it.wikipedia.org/wiki?curid=2332549", "title": "Evil Zone", "text": "Evil Zone, in originale , \u00e8 un videogioco picchiaduro a incontri per la console PlayStation, sviluppato da Yuke's Future Media Creators e pubblicato dalla Titus Software nel 1999. Il giocatore pu\u00f2 scegliere tra dieci personaggi per combattere in varie modalit\u00e0 di gioco tra cui la modalit\u00e0 storia, modalit\u00e0 arcade, la modalit\u00e0 versus, modalit\u00e0 pratica e modalit\u00e0 di sopravvivenza.\nTrama.\nLa trama del gioco racconta di un essere conosciuto come Ihadulca, una potente strega che pu\u00f2 esistere in varie dimensioni allo stesso tempo. Attraverso pesanti sacrifici, gli abitanti del mondo di I-Praseru (Happy Island) sono stati in grado di confinare temporaneamente Ihadulca in una dimensione conosciuta come Evil Zone. Ora, un torneo permetter\u00e0 di scegliere il guerriero pi\u00f9 forte in tutto il pianeta il quale sar\u00e0 in grado di sconfiggere Ihadulca prima che lei possa uscire dalla Evil Zone e minacciare il mondo, ancora una volta.\nLa modalit\u00e0 storia \u00e8 costruita in un modo decisamente unico e si distingue da altri videogiochi di lotta. Ogni personaggio ha una storia sviluppata come un anime televisivo, prima di ogni combattimento c'\u00e8 una presentazione con tanto di nomi e anteprime dell'episodio con la voce del protagonista. Con il progredire del gioco, il giocatore scoprir\u00e0 i retroscena e le motivazioni che hanno spinto il personaggio selezionato a partecipare a tale competizione.\nModalit\u00e0 di gioco.\nI combattimenti si svolgono su un campo tridimensionale e i personaggi possono spostarsi in indietro, avanti, verso sinistra e verso destra per eludere il nemico con facilit\u00e0. Il sistema di combattimento utilizza solo due tasti, uno d'attacco e un altro di difesa, caratteristica molto differente rispetto alla maggior parte dei picchiaduro, come ad esempio la serie \"Street Fighter\".\nOgni personaggio si controlla esattamente nello stesso modo, tuttavia ognuno di loro presenta una serie di attacchi unici. Mantenendo il tasto \"triangolo\" premuto, un personaggio pu\u00f2 caricare fino a 3 \"power action\" che permetteranno un attacco speciale molto potente. Il tempo necessario per caricare completamente un \"power action\" dipende dalla salute del personaggio, un personaggio con pi\u00f9 salute avr\u00e0 pi\u00f9 tempo per caricare, mentre un personaggio con poca salute potrebbe addebitare tutte e 3 le scorte in pochi secondi.\nDifferenze regionali.\nNella versione americana ed europea, quasi tutte le et\u00e0 dei personaggi sono state cambiate per far apparire tutti i combattenti maggiorenni (tutti quelli sotto i 21 anni, sono stati portati a tale et\u00e0). Questa scelta, in alcuni casi, sembrerebbe discutibile, soprattutto nel caso di Setsuna che ha subito un cambio d'et\u00e0 notevole, avendo (nel caso delle versioni occidentali) le fattezze fisiche di una liceale e gli anni di un'universitaria. Inoltre, nella versione americana, Erel ha subito una modifica del costume a causa della censura (la versione giapponese ed europea del suo costume lasciava scoperte le gambe).\nSempre nelle versioni occidentali, sono state sostituite due tracce musicali: il brano d'apertura \"Kiss in the Dark\" e il tema di Erel, che nella versione giapponese erano entrambe cantate."}
{"id": "2332550", "revid": "767487", "url": "https://it.wikipedia.org/wiki?curid=2332550", "title": "Punta d'Orny", "text": "La Punta d'Orny (3.271\u00a0 - in francese \"Pointe d'Orny\") \u00e8 una montagna del Massiccio Dolent-Argenti\u00e8re-Trient nelle Alpi del Monte Bianco.\nDescrizione.\nSi trova in Svizzera (Canton Vallese) non lontano dal confine con la Francia. La montagna sovrasta il ghiacciaio del Trient. Si pu\u00f2 salire sulla vetta partendo dal Rifugio del Trient."}
{"id": "2332554", "revid": "1543377", "url": "https://it.wikipedia.org/wiki?curid=2332554", "title": "La ballata di Fantozzi/L'impiegatango", "text": "La ballata di Fantozzi \u00e8 il primo singolo dell'attore italiano Paolo Villaggio, pubblicato nel 1975.\nDescrizione.\n\"La ballata di Fantozzi\" \u00e8 il tema principale del film \"Fantozzi\", distribuito nel 1975. Il titolo internazionale per le edizioni doppiate del film \u00e8 \"White Collar Blues\" (\"Blues dei colletti bianchi\"). Il tema \u00e8 stato poi riproposto nel sequel \"Il secondo tragico Fantozzi\" (1976) e viene brevemente citato in \"Fantozzi 2000 - La clonazione\", la cui colonna sonora fu composta da Frizzi."}
{"id": "2332555", "revid": "648716", "url": "https://it.wikipedia.org/wiki?curid=2332555", "title": "Ritratto di Francisco de Moncada", "text": "Il ritratto, opera di Antoon Van Dyck, raffigura Francisco de Moncada, nobile spagnolo che fu per un anno Governatore dei Paesi Bassi spagnoli, ed \u00e8 conservato presso il Kunsthistorisches Museum di Vienna. Il pittore fiammingo lo realizz\u00f2 nel 1634, al rientro nelle Fiandre, da Londra, ricevendo la commessa anche per un secondo dipinto, con lo stesso soggetto, cio\u00e8 il \"Ritratto equestre di Francisco de Moncada\", che invece si trova al Museo del Louvre di Parigi."}
{"id": "2332556", "revid": "112058152", "url": "https://it.wikipedia.org/wiki?curid=2332556", "title": "Greg Edmonson", "text": "Autore della colonna sonora della serie televisiva \"Firefly\", \u00e8 celebre per aver composto le musiche dei videogiochi per PS3/PS4 ', ' e \"\".\nBiografia.\nGreg Edmonson \u00e8 nato e cresciuto a Dallas, Texas, e cominci\u00f2 a suonare la chitarra in tenera et\u00e0. Ha studiato composizione di jazz alla North Texas State University. Pi\u00f9 avanti, quando era ancora turnista, frequent\u00f2 il Musicians Institute of Technology. Fu allievo del maestro Albert Harris, il primo direttore musicale della NBC."}
{"id": "2332558", "revid": "125775766", "url": "https://it.wikipedia.org/wiki?curid=2332558", "title": "Bumper pubblicitario", "text": "Il termine bumper pubblicitario indica un breve annuncio, filmato o d'animazione, che precede una sequenza di spot pubblicitari televisivi o radiofonici, la chiude, oppure separa uno spot dall'altro.\nTipi di \"bumper\".\nPer annunciare la pubblicit\u00e0 in televisione o in radio possono essere impiegate pi\u00f9 tecniche:\nBumper pubblicitari.\nItalia.\nNel 1977, dopo la chiusura della rubrica pubblicitaria Carosello della RAI, andarono in onda le prime specie di \"bumper\" televisivi trasmesse a colori. Tre anni dopo vengono abbandonati i \"bumper\" intermedi tra spot e spot, chiamati anche stacchetti. I primi \"bumper\" avevano una lunghezza media di 10 secondi. \nMTV fa largo uso di \"bumper\" animati mentre le reti Mediaset e LA7 utilizzano pi\u00f9 strategie, come, ad esempio, i \"bumper\" a cornice o inglobati in una trasmissione, citati sopra. Telemontecarlo, nel periodo di propriet\u00e0 da parte di Rede Globo, aveva adottato molti caratteristici \"bumper\".\nLe emittenti radiofoniche Rai utilizzano \"jingle\" sonori non cantati, diversi a seconda dello scopo del \"bumper\" (iniziale, intermedio o di chiusura). Radio Dimensione Suono (RDS) si limita a trasmettere un particolare \"jingle\" di otto note all'inizio di ogni blocco pubblicitario, mentre RTL 102.5 utilizza brevi melodie sulle quali una voce fuori campo recita uno slogan della radio. In passato, alcune radio private, come Radio 105, usavano dei \"cicalini\", ora adottati solo per lo sponsor all'interno dei programmi.\nStati Uniti.\nDal 1976, la maggior parte dei programmi televisivi degli Stati Uniti non utilizzano pi\u00f9 i classici \"bumper\" pubblicitari, sebbene alcune \"soap opera\" come \"Il tempo della nostra vita\" e \"Febbre d'amore\", cos\u00ec come il \"game show\" \"The Price is Right\" (versione statunitense di Ok, il prezzo \u00e8 giusto!), utilizzano dei \"bumper\" frazionari. In radio, a differenza della televisione, i \"bumper\" vengono usati molto spesso durante le trasmissioni sportive per facilitare le pause commerciali e informare le stazioni locali di inserire le loro pubblicit\u00e0. Un notevole esempio di \"bumper\" commerciali, sono ancora in uso nella programmazione di \"Adult Swim\" su Cartoon Network. Un altro esempio di \"bumper\" commerciali radiofonici possono essere due programmi di \"countdown\", \"American Top 40\" e \"American Country Countdown\", caratterizzati da una serie di \"jingle\" pre-registrati e alcune interruzioni per le pubblicit\u00e0 commerciali."}
{"id": "2332560", "revid": "2162942", "url": "https://it.wikipedia.org/wiki?curid=2332560", "title": "Ritratto equestre di Francisco de Moncada", "text": "Il ritratto, opera di Antoon Van Dyck, rappresenta Francisco de Moncada, nobile spagnolo che fu per un anno Governatore dei Paesi Bassi spagnoli. Il pittore fiammingo era da poco rientrato nelle Fiandre, da Londra, lo realizz\u00f2 nel 1634, allorch\u00e9 ricevette la contemporanea commessa per due quadri: uno, appunto, quello equestre in oggetto, che \u00e8 conservato presso il \"Museo del Louvre\" di Parigi; il secondo, invece, \u00e8 il \"Ritratto di Francisco de Moncada\", e si trova al \"Kunsthistorisches Museum\" di Vienna."}
{"id": "2332563", "revid": "467420", "url": "https://it.wikipedia.org/wiki?curid=2332563", "title": "Giuseppe Bertani", "text": "Biografia.\nNel mantovano fu tra i primi ad aderire al Partito Socialista. Si applic\u00f2 con particolare impegno all'attivit\u00e0 di difesa dei diritti dei lavoratori. Nel paese natale (Buscoldo, frazione del comune di Curtatone) fond\u00f2 nel 1900 la \"Lega di Miglioramento di Buscoldo\" e l'anno successivo al Congresso dei Lavoratori della Terra tenutosi a Bologna, venne eletto nel Comitato federale nazionale. Nel 1902 fu eletto consigliere comunale di Curtatone, quindi entr\u00f2 nella segreteria nazionale della Federterra e divenne redattore responsabile del settimanale \"Il Socialista\".\nFu tra i propugnatori nel 1910 della costruzione di una Casa del Popolo a Buscoldo, che venne realizzata tre anni dopo con una spesa, imponente per l'epoca, di 100.000 lire.\nDirigente dell\"'Associazione provinciale dei Terrazzieri\", Bertani fu tra gli organizzatori a Mantova delle \"giornate rosse\" che nel dicembre 1919 portarono anche a uno sciopero generale il 2 dicembre. Il 4 dicembre fu convocato un comizio nella Piazza Virgiliana a Mantova. Scoppiarono incidenti tra alcuni manifestanti e le forze dell'ordine e Giuseppe Bertani, che stava defluendo dal comizio, fu colpito alla testa in piazza delle Erbe. Con lui vennero uccisi Cornelio Accorsi e Modesto Veronesi, che ferito con altri, mor\u00ec all'ospedale di Mantova.\nIl 7 dicembre gli vennero rese solenni onoranze funebri alla presenza di migliaia di persone nel paese natio di Buscoldo."}
{"id": "2332567", "revid": "767487", "url": "https://it.wikipedia.org/wiki?curid=2332567", "title": "Darren McCormack", "text": "Biografia.\n\u00c8 stato arrestato con l'accusa di aggressione all'attaccante dell'Hearts Calum Elliot avvenuta il 22 marzo 2009, vicino ad un locale di Edimburgo. Il 23 ottobre 2017, McCormack \u00e8 stato squalificato dal calcio competitivo fino al 7 aprile 2021 a causa del suo fallimento in un \"test in competizione\" nell'aprile 2017, quando era sotto contratto con il Brechin City. McCormack era risultato positivo all'uso dei metaboliti del metandienone (epimetendiolo, epitmetandienone e idrossimetandienone)"}
{"id": "2332568", "revid": "599013", "url": "https://it.wikipedia.org/wiki?curid=2332568", "title": "Thierry Paterlini", "text": ""}
{"id": "2332572", "revid": "762947", "url": "https://it.wikipedia.org/wiki?curid=2332572", "title": "L\u00e9on Carvalho", "text": "Biografia.\nL\u00e9on Carvaille, nato nelle isole Mauritius, venne portato in Francia, dai suoi genitori, in tenera et\u00e0. Egli studi\u00f2 al Conservatoire de Paris dove si diplom\u00f2 in canto come baritono e cant\u00f2 all'Op\u00e9ra-Comique nel periodo 1850-1855, dove incontr\u00f2 il soprano Marie Caroline Miolan che spos\u00f2 nel 1853.\nAll'Op\u00e9ra-Comique nel 1851 \u00e8 Utobal in \"Joseph\" di \u00c9tienne Nicolas M\u00e9hul, nel 1852 canta nella prima assoluta di \"Marco Spada\" di Daniel-Fran\u00e7ois-Esprit Auber e nel 1854 Yermoloff nel successo della prima assoluta di \"L'\u00e9toile du Nord\" di Giacomo Meyerbeer alla presenza di Napoleone III di Francia e dell'Imperatrice Eugenia de Montijo.\nEgli smise di cantare ed assunse la direzione del Th\u00e9\u00e2tre Lyrique il 1\u00ba maggio 1856, dove mise in cartellone opere di Beethoven, Mozart, Rossini, Weber, ma cosa molto importante, apr\u00ec le porte del teatro a un gruppo di nuovi compositori francesi come Berlioz, Gounod, Bizet, Saint-Sa\u00ebns, Delibes. \nInoltre port\u00f2 in scena versioni francesi di quattro opere di Verdi, \n\"Rigoletto\" (1863), \"Violetta\" (versione francese della \"Traviata\", 1864), \"Macbeth\" (1865) e \"Le bal masqu\u00e9\" (versione francese di \"Un ballo in maschera\", 1869), operando una trasformazione che avvicin\u00f2 sensibilmente gli allestimenti verdiani al modello di quelli dell'Op\u00e9ra, rendendo ancora pi\u00f9 popolare il teatro verdiano in Francia.\nNel 1856 al Th\u00e9\u00e2tre Lyrique cura la regia delle prime assolute di Adolphe Adam \"Falstaff\" con Antonio Tamburini in gennaio e \"Mam'zelle Genevi\u00e8ve\" in marzo, di Louis-Aim\u00e9 Maillart nel successo di \"Les dragons de Villars\" in settembre e di Victor Mass\u00e9 \"La reine Topaze\" con Marie Caroline Miolan-Carvalho in dicembre.\nAgli inizi del 1868 Carvalho diede inizio ad un'altra stagione d'opera al \"Th\u00e9\u00e2tre de la Renaissance\". L'iniziativa si rivel\u00f2 poco azzeccata ed egli fu costretto a dichiarare bancarotta il 6 maggio del 1868 costringendolo a lasciare l'incarico in entrambi i teatri.\nCarvalho and\u00f2 quindi a dirigere il \"Th\u00e9\u00e2tre du Vaudeville\". Nonostante il genere principale degli spettacoli fosse il teatro di prosa, egli inizi\u00f2 a rappresentare anche il melodramma. A questo scopo commission\u00f2 a Bizet di scrivere la musica per il lavoro di Alphonse Daudet \"L'Arl\u00e9sienne\" il 1\u00ba ottobre 1872.\nDivenne poi il direttore dell'Op\u00e9ra-Comique nel 1876, e nonostante egli promuovesse diverse nuove opere, la sua scelta del repertorio divenne conservatrice, enfatizzando il tradizionale repertorio francese. Comunque produsse anche le prime rappresentazioni di \"Les Contes d'Hoffmann\", \"Lakm\u00e9\", \"Manon\" e \"Le roi malgr\u00e9 lui\", e nel secondo periodo di gestione dal 1891 \"Le Reve\" e \"L'attaque du moulin\". Carvalho ripropose anche \"Carmen\" all'Opera-Comique nel 1883, per la prima volta in una versione ridotta, e poi con protagonista Galli-Mari\u00e9, riprendendo alcune parti tagliate.\nNel 1884 decise di rappresentare a Parigi \"Lohengrin\" e a questo scopo visit\u00f2 Vienna per studiare sul luogo la produzione dello spettacolo. Ma a seguito di una violenta campagna di stampa fu costretto a bloccare il progetto agli inizi del 1886.\nDopo l'incendio della Salle Favart nel 1887, che caus\u00f2 la morte di 131 persone, egli venne ritenuto responsabile, condannato per negligenza e messo in prigione. Nel successivo appello venne poi assolto e reintegrato nella direzione del teatro nel 1891 dove continu\u00f2 a proporre nuovi talenti.\nLa sua natura stravagante, dal punto di vista della condotta personale, ed il suo lavoro di impresario lo condussero a contrarre molti debiti che spesso non pag\u00f2 dichiarando fallimento."}
{"id": "2332574", "revid": "767487", "url": "https://it.wikipedia.org/wiki?curid=2332574", "title": "Triplo ritratto di Enrichetta Maria", "text": "Van Dyck ritrasse nel 1635 Carlo I nel ritratto; il re aveva infatti chiesto a Bernini, che non si sposatava mai da Roma, di realizzare una statua raffigurante il suo busto. Per la sua realizzazione, Carlo I invi\u00f2 a Roma la tela di van Dyck e Bernini pot\u00e9 realizzare il busto (perduto in seguito al grande incendio di Londra). Quando l'opera arriv\u00f2 a Londra, la regina ordin\u00f2 che il maestro italiano realizzasse la medesima opera, raffigurante per\u00f2 il suo busto. Cos\u00ec van Dyck fu incaricato di realizzare le tre tele, che dovevano poi essere inviate in Italia."}
{"id": "2332575", "revid": "145400", "url": "https://it.wikipedia.org/wiki?curid=2332575", "title": "Bumper", "text": ""}
{"id": "2332577", "revid": "121836", "url": "https://it.wikipedia.org/wiki?curid=2332577", "title": "Ritratto della regina Enrichetta Maria vista di fronte", "text": ""}
{"id": "2332579", "revid": "121836", "url": "https://it.wikipedia.org/wiki?curid=2332579", "title": "Ritratto della regina Enrichetta Maria, profilo sinistro", "text": ""}
{"id": "2332580", "revid": "145400", "url": "https://it.wikipedia.org/wiki?curid=2332580", "title": "Slot-machine", "text": ""}
{"id": "2332581", "revid": "145400", "url": "https://it.wikipedia.org/wiki?curid=2332581", "title": "Bumper pubblicitari", "text": ""}
{"id": "2332583", "revid": "196390", "url": "https://it.wikipedia.org/wiki?curid=2332583", "title": "Museu de Arte", "text": ""}
{"id": "2332589", "revid": "3115", "url": "https://it.wikipedia.org/wiki?curid=2332589", "title": "Classe Dolphin", "text": "La classe Dolphin (in ebraico: \u05d3\u05d5\u05dc\u05e4\u05d9\u05df) \u00e8 una classe di sottomarini dotata di propulsione diesel elettrica costruita dai cantieri navali Howaldtswerke-HDW a Kiel sviluppata in collaborazione con i cantieri navali Nordseewerke di Emden per il Corpo navale israeliano.\nI sottomarini della Prima serie della classe Dolphin derivano dalla variante da esportazione della classe U-209, ma con dimensioni sensibilmente maggiorate e varie modifiche e miglioramenti, ed hanno una propulsione diesel-elettrica tradizionale.\nI sottomarini della Seconda serie della classe Dolphin sono simili alla variante da esportazione dalla classe U-214, nuovamente con varie modifiche e miglioramenti, ed hanno una propulsione AIP.\nStoria.\nGi\u00e0 negli anni cinquanta il governo federale tedesco aveva approvato la fornitura di tecnologia militare allo stato di Israele, nonostante la fornitura di armi fosse sconsigliata a paesi non membri della NATO che si trovassero in situazioni di conflitto. Causa di questa eccezione fu la responsabilit\u00e0 della Germania Nazista nell'olocausto. Tuttavia difficolt\u00e0 di natura economica e politica fecero accumulare notevoli ritardi alle forniture di sottomarini per il corpo navale israeliano e le prime unit\u00e0 della Classe Gal poterono essere fornite solo nel corso degli anni settanta.\nQuando allo scoppiare della guerra del Golfo anche alcune citt\u00e0 israeliane vennero bombardate da missili SCUD iracheni e divenne di dominio pubblico la notizia che questi missili furono modificati anche grazie all'assistenza tecnica fornita da ditte tedesche, il governo federale tedesco si trov\u00f2 in una situazione di profondo imbarazzo. A ci\u00f2 si aggiunse che nel corso degli anni novanta la Russia aveva fornito all'Iran tre unit\u00e0 della classe Kilo. Per bilanciare le forze presenti nello scacchiere del medio oriente e per rinvigorire le buone relazioni tra Israele e Germania, il governo federale approv\u00f2 la fornitura di tre unit\u00e0 di sottomarini di una nuova classe, che avrebbero sostituito i battelli della classe Gal. Queste unit\u00e0 furono sviluppate e costruite in Germania e consegnate al governo israeliano a partire dal 1999.\nFinanziamento.\nLe prime due unit\u00e0 furono donate dal governo federale tedesco mentre la terza unit\u00e0 fu pagata per met\u00e0 dallo stato di Israele e per met\u00e0 dal governo federale tedesco. Complessivamente le unit\u00e0 costarono circa 225 milioni di euro. Nel 2005 fu approvata la vendita di ulteriori due unit\u00e0 modificate dotate di Pila a combustibile. Queste due unit\u00e0 ordinate nel 2005 costeranno l'una circa mezzo miliardo di euro, dei quali circa 333 milioni verranno finanziati dal governo federale tedesco.\nPossibile armamento nucleare.\nE' stata ventilata l'ipotesi che i sommergibili israeliani classe Dolphin possano lanciare dai quattro tubi lanciasiluri da 26 pollici (650 mm) anche missili da crociera a lungo raggio con testata nucleare derivati dai missili aria-superficie a testata convenzionale Popeye Turbo, a loro volta una versione degli AGM-142 Have Nap \"Popeye\" statunitensi in dotazione alla Aeronautica militare israeliana. Questi missili da crociera sarebbero in grado di trasportare una testata nucleare ad una distanza stimata in circa 1500 chilometri rispetto ai circa 300 chilometri dei normali Popeye Turbo, permettendogli di colpire obiettivi in una ampia parte del Medio Oriente, compreso l'Iran, assumendo quindi una valenza di deterrente strategico. Poich\u00e9 Israele non conferma ne smentisce di disporre di armi nucleari e non aderisce al Trattato di non proliferazione nucleare, operando quindi al di fuori di ogni ispezione internazionale, l'esistenza o meno di questa capacit\u00e0 nucleare dei sottomarini classe \"Dolphin\" non pu\u00f2 essere confermata.\nUnit\u00e0.\n\"Tanin\" e \"Rahav\" sono nomi tratti dal Libro di Isaia, 51:9. Al di la del significato letterale, il primo indica genericamente un mostro marino, il secondo \u00e8 usato come appellativo dispregiativo dell'Egitto."}
{"id": "2332597", "revid": "200568", "url": "https://it.wikipedia.org/wiki?curid=2332597", "title": "Evgeny Alekseev", "text": ""}
{"id": "2332598", "revid": "729019", "url": "https://it.wikipedia.org/wiki?curid=2332598", "title": "Romano Lemm", "text": ""}
{"id": "2332609", "revid": "124383554", "url": "https://it.wikipedia.org/wiki?curid=2332609", "title": "Patrick Favre", "text": "Biografia.\nOriginario di Bionaz, in Coppa del Mondo ha esordito nel 1992 nell'individuale di Pokljuka, chiuso al 33\u00ba posto, e ha conquistato la prima vittoria (nonch\u00e9 primo podio) nello sprint di Ruhpolding del 1994. Nel massimo circuito internazionale ha chiuso al secondo posto la classifica generale nel 1995, dietro al norvegese Jon \u00c5ge Tyldum e davanti al connazionale Wilfried Pallhuber.\nHa partecipato ai Giochi olimpici invernali di (22\u00ba nell'individuale vinto da Sergej Tarasov, 6\u00ba nella staffetta vinta dalla Germania) e di (54\u00ba nell'individuale, 9\u00ba nella staffetta). I primi Mondiali a cui ha partecipato sono stati quelli italiani di Anterselva nel 1995, dove ha ottenuto il 5\u00ba posto nello sprint vinto da Patrice Bailly-Salins e il 4\u00ba nella staffetta: la nazionale italiana ha mancato il podio a causa dei due errori commessi al tiro, a differenza delle prime tre squadre che non ne avevano commessi. L'anno successivo a Ruhpolding l'Italia, con Favre, \u00e8 arrivata 3\u00aa nella gara a squadre. Nel 1997 a Osrblie Favre \u00e8 arrivato 3\u00ba nella staffetta, 4\u00ba nello sprint (staccato di meno di 4 secondi da Oleh Ry\u017eenov, non ha cos\u00ec potuto regalare all'Italia un podio tutto azzurro vista la netta vittoria di Wilfried Pallhuber davanti a Ren\u00e9 Cattarinussi) e 5\u00ba nell'inseguimento. Nel 1999 a Kontiolahti \u00e8 arrivata la sua unica medaglia individuale: argento nello sprint, dietro a Frank Luck.\nHa chiuso la sua carriera nel 2001, salvo un piccolo rientro nel 2004 in Coppa del Mondo e ai Mondiali di Oberhof.\nIn maggio 2018 diventa allenatore della nazionale francese maschile di tiro, dove ritrova suo fratello Christian, membro dello staff tecnico.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "2332614", "revid": "1208101", "url": "https://it.wikipedia.org/wiki?curid=2332614", "title": "KaDee Strickland", "text": "Biografia.\nNata a Blackshear, negli Stati Uniti, terza di tre fratelli nati da Susan Strickland, infermiera, e Dee Strickland allenatore di una squadra di football americano di un liceo, inizia a recitare durante la scuola. Lavora per otto anni raccogliendo tabacco in una fabbrica locale. Studia recitazione a Philadelphia presso la University of the Arts e a New York. Il 10 novembre 2006 si \u00e8 sposata con l'attore Jason Behr, dal quale ha avuto un figlio nato il 17 ottobre 2013, Atticus Behr.\nCinema e teatro.\nOttiene i primi piccoli ruoli alla fine degli anni 1990, fra i quali quello in \"Il sesto senso\" (1999). Lo stesso anno, lavora nel film indipendente \"The Sterling Chase\", e appare in una piccola parte in \"Ragazze interrotte\".\nIn teatro \u00e8 nel cast di \"A Requiem for Things Past\" e \"Women of Manhattan\" di John Patrick Shanley. Nel 2002 recita poi in un episodio dello show televisivo \"\" e appare in nove episodi di \"La valle dei pini\", ruoli che le permisero di lasciare il suo lavoro di cameriera. Nel 2003 appare nelle commedie \"Anything Else\", scritto e diretto da Woody Allen, e \"Tutto pu\u00f2 succedere - Something's Gotta Give\". L'anno seguente partecipa al film indipendente \"Knots\" e alla commedia satirica \"La donna perfetta\" con Nicole Kidman.\nIl primo ruolo da protagonista arriva quando il produttore Doug Belgrad vede il suo lavoro in \"Tutto pu\u00f2 succedere - Something's Gotta Give\" e la sceglie come coprotagonista nel film horror \"\", il seguito di \"Anaconda\" (1997).\nIl progetto successivo, \"The Grudge\", \u00e8 un altro film horror. Per la scena in cui il suo personaggio si nasconde sotto le coperte del letto, Strickland riceve nel 2005 un Teen Choice Award.\nNel 2005 ottiene un ruolo nel film dei fratelli Farrelly \"L'amore in gioco\", commedia romantica con Drew Barrymore e Jimmy Fallon.\nTelevisione.\nNel 2005, \u00e8 scelta per l'episodio pilota della serie TV dell'ABC \"Laws of Chance\". Fa anche parte del cast del film \"Walker Payne\". Nel 2005, \u00e8 nel cast di \"Identikit di un delitto\".\nIl primo progetto televisivo dell'attrice con ruolo regolare \u00e8 nella serie \"The Wedding Bells\" per la Fox Network nel marzo 2007, ma \u00e8 cancellato il mese successivo. Strickland appare poi nel film \"American Gangster\" con Russell Crowe e Denzel Washington.\nHa una parte da co-protagonista nello spin-off di \"Grey's Anatomy\" \"Private Practice\", trasmesso dal settembre 2007."}
{"id": "2332621", "revid": "298055", "url": "https://it.wikipedia.org/wiki?curid=2332621", "title": "The Last Few Bricks", "text": "The Last Few Bricks \u00e8 un brano strumentale dei Pink Floyd, eseguito dal vivo solo nel tour di \"The Wall\" nel ; nel concerto del bassista del gruppo Roger Waters a Berlino nel 1990 e nel suo pi\u00f9 recente tour mondiale \"The Wall Live\".\nStruttura.\nIl brano, nella versione degli anni '80, \u00e8 costituito da sezioni di altre canzoni di \"The Wall\" eseguite precedentemente, tra cui \"The Happiest Days of Our Lives\", \"Young Lust\" ed \"Empty Spaces\". Durante l'esecuzione di questo brano si aveva il tempo di continuare la costruzione del muro perch\u00e9 l'ultimo mattone fosse inserito alla fine di \"Goodbye Cruel World\". Nella versione berlinese, differente dalla prima, il brano costituisce un'unica traccia con \"Another Brick in the Wall\" (Part III), e il tema di \"Empty Spaces\" \u00e8 preceduto da un intermezzo eseguito dall'orchestra. Anche qui la sua funzione non \u00e8 tanto di costituire un brano autonomo quanto garantire la sincronia tra durata del concerto e costruzione del muro."}
{"id": "2332625", "revid": "547034", "url": "https://it.wikipedia.org/wiki?curid=2332625", "title": "Gemelli Carlson", "text": "Carriera.\nNati nel Minnesota, USA, dopo essersi laureati presso la Winona State University, i gemelli Carlson vengono scoperti in un negozio nel Winsconsin, ed ottengono un contratto con una agenzia di moda. Dopo esser diventati celebri in un servizio fotografico di Bruce Weber, i due fratelli iniziano a sfilare per marchi come Armani, Abercrombie &amp; Fitch e Calvin Klein, apparendo anche sulle copertine delle riviste \"Out\" e \"Vogue Men\". I gemelli Carlson sono stati anche testimonial per la campagna pubblicitaria statunitense della Toyota.\nI gemelli Carlson sono anche apparsi nel ruolo di se stessi nel programma televisivo \"Mobile Home Disaster\", trasmesso dalla WB Television Network nel 2005, nella sitcom \"Give Me Five\", trasmesso dalla FOX nel 2004 e in \"SoapTalk\" trasmesso dalla ABC nel 2006. Singolarmente, Kyle ha lavorato regolarmente nel 2007 nel programma \"Deserving Design\" trasmesso dal canale HGTV."}
{"id": "2332626", "revid": "223320", "url": "https://it.wikipedia.org/wiki?curid=2332626", "title": "Kyle Carlson", "text": ""}
{"id": "2332627", "revid": "223320", "url": "https://it.wikipedia.org/wiki?curid=2332627", "title": "Lane Carlson", "text": ""}
{"id": "2332630", "revid": "716642", "url": "https://it.wikipedia.org/wiki?curid=2332630", "title": "Andrew McNeil", "text": ""}
{"id": "2332631", "revid": "76069", "url": "https://it.wikipedia.org/wiki?curid=2332631", "title": "Charlottesville (Virginia)", "text": ""}
{"id": "2332634", "revid": "1873017", "url": "https://it.wikipedia.org/wiki?curid=2332634", "title": "Tsuguo Sakumoto", "text": "\u00c8 stato pluricampione mondiale della WUKO ed \u00e8 tuttora direttore della commissione tecnica della W.K.F.(World Karate Federation). Studi\u00f2 direttamente dal 4\u00ba Soke del Ry\u016bei-ry\u016b, Kenko Nakaima. In un'intervista, Sakumoto dice di aver cominciato la pratica del Karate quando frequentava l'universit\u00e0; gli allenamenti erano faticosi e spesso ha pensato di lasciare. Il primo kata gli \u00e8 stato insegnato dopo 5 anni di pratica, Niseishi. Tuttora \u00e8 presidente dell'Associazione Mondiale per la Preservazione del Ryuei Ryu (Ry\u016bei-ry\u016b Karate Kobud\u014d Ry\u016bh\u014d-Kai). Oggi cintura nera 9\u00ba Dan, vive attualmente a Okinawa. Nell'agosto del 2008 \u00e8 stato promotore del Sakumoto Karate Fest, seminario internazionale del Ryuei Ryu in memoria dell'attacco americano a Okinawa, sulla spiaggia di Manza.\nPalmar\u00e8s.\nHa ottenuto il primo posto sul podio e dunque la medaglia d'oro nelle seguenti competizioni:"}
{"id": "2332636", "revid": "22475", "url": "https://it.wikipedia.org/wiki?curid=2332636", "title": "HMS Gloucester (1909)", "text": "La HMS \"Gloucester\" fu un incrociatore leggero Classe Town, tipo \"Bristol\" della Royal Navy. Venne impostata il 15 aprile 1909, varata il 28 ottobre 1909 nei cantieri William Beardmore and Company ed entr\u00f2 in servizio nell'ottobre 1910.\nAl momento dell'entrata in servizio venne assegnata al Secondo Squadrone Incrociatori Leggeri nel Mar Mediterraneo e nell'agosto 1914, al momento dello scoppio della prima guerra mondiale, partecip\u00f2 alla caccia agli incrociatori tedeschi \"Goeben\" e \"Breslau\". Durante questa operazione port\u00f2 la bandiera dell'ammiraglio Archibald Berkeley Milne (1855\u20131938) e riusc\u00ec a colpire la \"Breslau\" sulla linea di galleggiamento, senza impedire per\u00f2 la fuga degli incrociatori nemici. In seguito oper\u00f2 lungo le coste africane per intercettare le navi corsare tedesche. Nel febbraio 1915 venne assegnata al Terzo Squadrone Incrociatori leggeri della \"Grand Fleet\". Nell'aprile 1916 giunta nella baia di Galway durante la Sollevazione di Pasqua, bombard\u00f2 la zona attorno al villaggio di Athenry, dove si erano riuniti dei ribelli irlandesi.\nTra il 31 maggio e il 1\u00ba giugno seguenti partecip\u00f2 alla Battaglia dello Jutland senza subire danni e nei mesi successivi venne riassegnata al Secondo Squadrone. Nel dicembre 1916 venne trasferita in Adriatico con l'Ottavo Squadrone Incrociatori leggeri.\nSopravvissuta alla guerra senza danni venne venduta il 9 maggio 1921 per essere demolita nei cantieri Thos. W. Ward di Portishead e Briton Ferry."}
{"id": "2332638", "revid": "228587", "url": "https://it.wikipedia.org/wiki?curid=2332638", "title": "Danville", "text": ""}
{"id": "2332642", "revid": "599013", "url": "https://it.wikipedia.org/wiki?curid=2332642", "title": "Alexandre Daigle", "text": "Carriera.\n\u00c8 stato la prima scelta assoluta dell'Entry Draft 1993 scelto dai Ottawa Senators. In seguito ha militato nella NHL con gli Ottawa Senators, i Philadelphia Flyers, i Tampa Bay Lightning, i New York Rangers e i Minnesota Wild e nel campionato svizzero con le squadre di HC Davos, Fribourg-Gott\u00e9ron e SC Langnau Tigers."}
{"id": "2332644", "revid": "2105521", "url": "https://it.wikipedia.org/wiki?curid=2332644", "title": "Famiglia di Cleveland", "text": "La famiglia di Cleveland, conosciuta anche come famiglia Scalish o Mayfield Road Mob, \u00e8 una delle potenti famiglie mafiose di Cosa nostra statunitense, attiva nella citt\u00e0 di Cleveland e dintorni, ed in tutto lo Stato dell'Ohio\nStoria.\nI fratelli Lonardo e Porrello.\nLa famiglia fu fondata agli inizi del '900 dai quattro fratelli Lonardo (Joe, Frank, John e Domenico) e dai sette Porrello (Rosario, Vincenzo, Angelo, Joseph, John, Ottavio e Raymond), emigrati negli Stati Uniti dalla cittadina siciliana di Licata, dove precedentemente lavoravano come minatori in una miniera di zolfo."}
{"id": "2332646", "revid": "932277", "url": "https://it.wikipedia.org/wiki?curid=2332646", "title": "Intus et in cute", "text": "Intus et in cute (\"dentro e sotto la pelle\") \u00e8 una locuzione latina tratta da un emistichio di Aulo Persio Flacco (\"Satire\", III, 30) usata generalmente per indicare la conoscenza approfondita di un individuo (\"conoscere una persona \"intus et in cute\"\", conoscerla nell'intimo, a fondo, anche nei suoi difetti) e, per estensione, di una materia o di una cosa (\"esaminare una questione \"intus et in cute\"\", esaminarla sotto ogni aspetto).\nAnche se normalmente si utilizza la formulazione breve citata sopra, l'espressione completa sarebbe \"Ego te intus et in cute novi\" (\"Io ti ho conosciuto dentro e sotto la pelle\"). In tal caso il significato non muta sensibilmente, ma \u00e8 dedicato in particolare a coloro che cercano di nascondere la propria natura reale, ricordando loro che non si \u00e8 ingannati da un diverso modo di apparire perch\u00e9 in realt\u00e0 li si conosce \"intus et in cute\"."}
{"id": "2332648", "revid": "767487", "url": "https://it.wikipedia.org/wiki?curid=2332648", "title": "Mareb", "text": "Il Mareb \u00e8 un fiume dell'Africa Orientale. Il suo corso \u00e8 di 680\u00a0km che sono in gran parte (520\u00a0km) compresi nei confini dell'Eritrea, avendo in essa le sue sorgenti e terminando il suo corso nella pianura a nord di Cassala nel Sudan. Il fiume \u00e8 asciutto per la maggior parte dell'anno su buona parte del suo corso; come il Tacazz\u00e8, subisce repentine salite delle acque durante la stagione delle piogge.\nNel Mareb si distinguono tre parti:\nLa prima, lunga 175\u00a0km dalle sorgenti (2042\u00a0m s.l.m.) fino alla localit\u00e0 Arakebou, prende il nome di Mareb. Questa parte ha acqua in tutte le stagioni dell'anno, sia pure in quantit\u00e0 non elevata.\nLa seconda parte, di 240\u00a0km attraversa il territorio dei Cunama ed \u00e8 chiamato Son\u00e0 ed \u00e8 gi\u00e0 un fiume temporaneo.\nLa terza parte, finale, prende il nome di Gasc (o Gash) e termina nella pianura del Sudan. In questo tratto le acque superficiali sono visibili soltanto da giugno a settembre in coincidenza delle grandi piogge sull'altopiano.\nNel periodo coloniale italiano, le acque del Gasc vennero utilizzate per un grande progetto di valorizzazione agricola in localit\u00e0 Tessenei. Questa citt\u00e0 \u00e8 ancor oggi la maggiore lungo il corso di questo fiume."}
{"id": "2332650", "revid": "767487", "url": "https://it.wikipedia.org/wiki?curid=2332650", "title": "Daredevils", "text": "I Daredevils sono stati una punk band di Los Angeles. Il gruppo fu formato nel 1994 dal chitarrista Brett Gurewitz dopo la sua uscita dai Bad Religion. Gurewitz in seguito lasci\u00f2 la band per occuparsi a tempo pieno della Epitaph Records. Il gruppo pubblic\u00f2 un unico singolo, \"Hate You\", prima di sciogliersi."}
{"id": "2332656", "revid": "367445", "url": "https://it.wikipedia.org/wiki?curid=2332656", "title": "Avinguda del Paral\u00b7lel", "text": "L'Avinguda del Paral\u00b7lel \u00e8 una strada di Barcellona che va dai Drassanes Reials de Barcelona a Pla\u00e7a d'Espanya. Il tracciato della strada coincide con quello di un parallelo terrestre, il parallelo 41\u00b022'34\"\u00a0nord, da cui deriva il suo nome. Separa il quartiere del Poble-sec dalla Ciutat Vella, a cui si collega tramite il Carrer Nou de la Rambla, e dall'Eixample, a cui si collega tramite la Ronda di Sant Antoni e rappresenta uno degli assi di collegamento urbano principali.\nLa strada \u00e8 stata inaugurata ufficialmente l'8 ottobre 1894 dopo l'abbattimento del \"baluard del Rei\", ovvero il tratto delle mura medievali che affiancavano i Drassanes. Ha avuto diversi nomi, ma \u00e8 sempre stata conosciuta come Paral\u00b7lel:\nIl Paral\u00b7lel come strada del tempo libero.\nIl Paral\u00b7lel \u00e8 stato un luogo di spettacolo e tempo libero dalla fine del XIX secolo fino agli anni settanta del 1900. In un tratto della via non superiore ai 200 metri di lunghezza per 50 metri di larghezza, si concentrano un gran numero di teatri, cabaret e altri luoghi di spettacolo. Tra gli edifici pi\u00f9 importanti, si ricorda il Teatro Arnau, ora chiuso. Vi sono diversi teatri ancora in attivit\u00e0: il Teatro Apollo, il Teatro Vict\u00f2ria, il Teatro Condal, il BARTS, Barcelona Arts on Stage (al posto del vecchio Gran Teatre Espanyol) e El Molino."}
{"id": "2332657", "revid": "1305772", "url": "https://it.wikipedia.org/wiki?curid=2332657", "title": "Yorktown", "text": ""}
{"id": "2332661", "revid": "1226", "url": "https://it.wikipedia.org/wiki?curid=2332661", "title": "Didi Sullivan", "text": ""}
{"id": "2332662", "revid": "287204", "url": "https://it.wikipedia.org/wiki?curid=2332662", "title": "Alice Burdeu", "text": "Carriera.\nVincitrice della terza edizione del reality show \"Australia's Next Top Model\", grazie alla popolarit\u00e0 ottenuta Alice Burdeu ottiene un contratto con l'agenzia di moda Priscilla's Model Management, e la copertina della rivista \"Vogue\" del settembre 2007. L'anno seguente la modella ottiene numerosi altri contatti, che le permettono di sfilare per marchi come C\u00e9line, D&amp;G, Dries Van Noten, Jil Sander, Lanvin, Louis Vuitton, Marc Jacobs, Moschino Cheap &amp; Chic, Pollini, Christian Lacroix, Lacoste e Sonia Rykiel, fra gli altri.\nLa Burdeu \u00e8 inoltre stata la protagonista delle campagne pubblicitarie di D&amp;G, Ford Fiesta Green With Envy, Mondial Jewellers, Napoleon Perdis e Willow, ed \u00e8 inoltre apparsa sulle copertine di \"Pages Australia\" (agosto 2007), \"Luxury\" (2008), \"Luxx Living\" (aprile 2008) e \"Verse\" (gennaio 2008). Nel corso del 2008, sia il sito models.com, che il sito della rivista \"Vogue\" hanno nominato Alice Burdeu come una delle modelle pi\u00f9 promettenti degli ultimi anni."}
{"id": "2332663", "revid": "339392", "url": "https://it.wikipedia.org/wiki?curid=2332663", "title": "Chiesa di Santo Stefano Protomartire (Castel Frentano)", "text": ""}
{"id": "2332664", "revid": "1271241", "url": "https://it.wikipedia.org/wiki?curid=2332664", "title": "Red Bull RB5", "text": "La Red Bull RB5 \u00e8 una vettura di Formula 1 disegnata da Adrian Newey e Geoff Willis per il \"team\" anglo-austriaco, per competere nel campionato 2009; la monoposto \u00e8 guidata da Sebastian Vettel e Mark Webber. La vettura \u00e8 stata presentata il 9 febbraio al Circuito di Jerez in Spagna.\nSpecifiche tecniche.\nLe nuove regole previste per il 2009 prevedono un alettone posteriore pi\u00f9 alto e stretto rispetto al passato e un alettone anteriore pi\u00f9 largo, nel tentativo di agevolare il cosiddetto \"effetto scia\" e garantire cos\u00ec una maggiore possibilit\u00e0 di sorpasso, nonch\u00e9 il ritorno alle gomme slick e la possibilit\u00e0 di montare il sistema KERS (Kinetic Energy Recovery System), per il recupero dell'energia dispersa in frenata e il suo riutilizzo sotto forma di potenza extra (80 \u00a0CV) per un massimo di circa 8 secondi ogni giro.\nIn virt\u00f9 dello stravolgimento regolamentare, la RB5 integra molte soluzioni innovative. In particolare colpisce il ritorno al posteriore dello schema sospensivo pull-rod che consente di adottare cinematismi particolarmente favorevoli per lo sfruttamento degli pneumatici Bridgestone e anche per ridurre all'estremo la sezione della monoposto in quella zona ed ottenere un miglior flusso aerodinamico verso l'ala posteriore e l'estrattore. All'anteriore, il muso molto alto (modificato a met\u00e0 stagione con una soluzione molto pi\u00f9 larga) presenta una scavatura a v nella parte superiore che far\u00e0 scuola. Per scelta, la RB5 non adotta il sistema KERS opzionalmente ammesso dai regolamenti e montato da Ferrari, McLaren, Renault e BMW: ci\u00f2 si riveler\u00e0 un punto di forza in quanto il peso del dispositivo \u00e8 cospicuo e impedirebbe di posizionare la zavorra nel miglior modo possibile per il bilanciamento della vettura. La polemica scatenata dall'interpretazione \"ai limiti\" data da alcune squadre alla nuova regola sugli estrattori trova impreparata la Red Bull solo per alcune gare: dal GP di Monaco, Newey adeguer\u00e0 il fondo della RB5 a quanto fatto da Brawn GP, Williams e Toyota, aprendo due aperture perfettamente integrate con lo schema sospensivo che consentiranno di estrarre una maggior quantit\u00e0 d'aria dal sottoscocca e aumentare cos\u00ec la deportanza.\nTest.\nLa RB5 \u00e8 stata lanciata un po' pi\u00f9 tardi delle rivali al fine di consentire un miglior sviluppo L'obiettivo della casa austriaca \u00e8 quello di cogliere qualche risultato migliore di quello del 2008 (un solo podio).. Vettel si dimostra molto ottimsta sul potenziale della monoposto:\nI test vennero inizialmente bloccati a causa di alte temperature dell'olio nella scatola del cambio. Una volta risolto il problema la RB5 fu la pi\u00f9 veloce delle vetture impegnate nei \"test\" di Jerez, in confronto a Williams, McLaren e Renault. Webber ritorn\u00f2 nell'occasione alla guida di una monoposto dopo l'infortunio di novembre 2008 e comp\u00ec una simulazione di Gran Premio senza riscontrare disagi fisici.\nStagione 2009.\nNelle prime gare stagionali la RB5 dimostra di essere una delle vetture pi\u00f9 competitive, escludendo quelle (Brawn BGP 001, Williams FW31 e Toyota TF109) che dispongono del diffusore posteriore a doppio profilo. Nella prima gara della stagione Vettel (che conquista il terzo posto in griglia), \u00e8 secondo fino a pochi giri dalla fine, quando \u00e8 protagonista di un incidente con Robert Kubica che lo elimina dalla gara. A Webber non va meglio, visto che conclude 12\u00ba dopo una collisione al via.\nIn Malesia Vettel \u00e8 di nuovo terzo in griglia ma \u00e8 costretto poi al ritiro. Webber conquista invece il sesto posto in una gara interrotta da un forte acquazzone, tanto da assegnare solo la met\u00e0 dei punti previsti.\nNel terzo appuntamento stagionale, Gran Premio di Cina 2009, Sebastian Vettel conquista la prima \"pole\" e la prima vittoria per la Red Bull, con Webber che, chiudendo secondo in gara, d\u00e0 alla scuderia la prima doppietta. In Bahrain Vettel conquista ancora un secondo posto mentre Webber non entra in zona punti. In Spagna Vettel parte dalla prima fila e chiude quarto, meglio di lui fa Webber che conquista il podio basso dietro le Brawn GP. A Istanbul Sebastian Vettel conquista la \"pole\" e chiude terzo in gara, meglio di lui fa Mark Webber che chiude al secondo posto. A Silverstone la RB5 domina il \"weekend\". Vettel conquista un \"hat-trick\" (\"pole\", gvp e vittoria), mentre Webber giunge secondo. Al Gran Premio di Germania Webber fa segnare la pole-position e conquista il suo primo Gran Premio in carriera. Vettel \u00e8 secondo.\nLe cose sembrano un po' complicarsi in Ungheria, dove Webber arriva 3\u00ba non senza problemi, dietro la Mclaren di Lewis Hamilton e la Ferrari di Kimi R\u00e4ikk\u00f6nen, mentre Vettel si ritira, proprio a causa di un contatto con il pilota finlandese della rossa alla 1\u00aa curva, ma il problema (ad una sospensione) si presenter\u00e0 solo a met\u00e0 gara.\nIn Europa, come per Montecarlo, le vetture di Adrian Newey non si comportano bene: Nel venerd\u00ec, Vettel rompe un motore, ma dopo le qualifiche, dopo aver messo una nuova unit\u00e0, c'\u00e8 pericolo che questa si rompa in gara, cos\u00ec \u00e8. Vettel rompe il propulsore e si ritira, per la seconda volta consecutiva. Ora su un totale di otto gare ha utilizzato 6 motori, perci\u00f2 ne ha a disposizione 2 per le 6 restanti gare.\nWebber dal canto suo non va a punti arrivando 9\u00ba. Ed \u00e8 lo stesso risultato che otterr\u00e0 a Spa, mentre il compagno di squadra, far\u00e0 una grande rimonta che lo porter\u00e0 in 3\u00aa posizione, dietro ad un ritrovato Raikkonen (che non vinceva da 25 gp) e ad un sorprendente Fisichella, autore di un'incredibile pole.\nA cinque gare dal termine la situazione vede Vettel 3\u00b0 con 53 punti (a -19 da Button), mentre Webber \u00e8 quarto con 51,5 punti, mentre la Red Bull \u00e8 2^ nella classifica costruttori con 104,5 punti (a -23,5 dalla BrawnGP).\nNell'ultima parte della stagione la vettura si dimostra la pi\u00f9 competitiva conquistando ancora tre vittorie (con Vettel in Giappone e Abu Dhabi e Webber in Brasile), una \"pole\" (con Vettel in Giappone) e tre giri veloci. Questi risultati per\u00f2 non saranno sufficienti per vincere il mondiale."}
{"id": "2332665", "revid": "599013", "url": "https://it.wikipedia.org/wiki?curid=2332665", "title": "Avinguda del Parallel", "text": ""}
{"id": "2332666", "revid": "51323", "url": "https://it.wikipedia.org/wiki?curid=2332666", "title": "Avinguda del Paral-lel", "text": ""}
{"id": "2332683", "revid": "220628", "url": "https://it.wikipedia.org/wiki?curid=2332683", "title": "Cimitero Centrale di Vienna", "text": ""}
{"id": "2332686", "revid": "226458", "url": "https://it.wikipedia.org/wiki?curid=2332686", "title": "Normazione secondaria", "text": "Con il concetto di normazione secondaria, in diritto amministrativo, ci si riferisce tradizionalmente all'insieme delle fonti normative di matrice amministrativa, che \u2013 insieme con la cosiddetta normazione primaria, costituita dalle Leggi (statali, per il territorio nazionale o regionali) \u2013 concorre a costituire le cosiddette fonti del diritto amministrativo in senso oggettivo. "}
{"id": "2332688", "revid": "1456895", "url": "https://it.wikipedia.org/wiki?curid=2332688", "title": "Pavlo El'janov", "text": "Biografia.\nEl'janov impar\u00f2 gli scacchi dal padre, un forte Maestro Internazionale. El'janov ha uno stile di gioco molto posizionale ed \u00e8 uno dei pochissimi \"Super GM\" che apre sistematicamente con 1.d4. Col nero adotta di frequente la variante Sve\u0161nikov della difesa siciliana. \nHa ottenuto il titolo di Grande Maestro nel 2001.\nHa partecipato per l'Ucraina alle olimpiadi degli scacchi dal 2004 al 2016, ottenendo la medaglia d'oro di squadra alle olimpiadi di Calvi\u00e0 2004 e Chanty-Mansijsk 2010, la medaglia d'argento di squadra alle olimpiadi di Baku 2016, la medaglia di bronzo di squadra alle olimpiadi di Istanbul 2012, la medaglia d'argento individuale in 3^ scacchiera alle olimpiadi di Chanty-Mansijsk 2010 e la medaglia di bronzo individuale in 3^ scacchiera alle olimpiadi di Tromso 2014.\nHa raggiunto il massimo rating FIDE nel marzo 2016, con 2765 punti Elo, numero 11 al mondo e primo tra i giocatori ucraini."}
{"id": "2332690", "revid": "287204", "url": "https://it.wikipedia.org/wiki?curid=2332690", "title": "Wicca Dianica", "text": ""}
{"id": "2332692", "revid": "220628", "url": "https://it.wikipedia.org/wiki?curid=2332692", "title": "Internationale Luft- und Raumfahrtausstellung", "text": ""}
{"id": "2332694", "revid": "204012", "url": "https://it.wikipedia.org/wiki?curid=2332694", "title": "Antidepressivi", "text": ""}
{"id": "2332695", "revid": "1543377", "url": "https://it.wikipedia.org/wiki?curid=2332695", "title": "Th\u00e9\u00e2tre Lyrique", "text": "Il Th\u00e9\u00e2tre Lyrique \u00e8 stato uno dei quattro pi\u00f9 famosi teatri d'opera esistiti nel XIX secolo a Parigi. Gli altri erano l'Acad\u00e9mie Royale de Musique (Op\u00e9ra), il Th\u00e9\u00e2tre Italien e l'Op\u00e9ra-Comique.\nIn origine ubicato, assieme ad altri teatri, in Boulevard du Temple (in precedenza noto come Op\u00e9ra-National at Th\u00e9\u00e2tre-Historique e poi Th\u00e9\u00e2tre Lyrique), nel 1862 (durante il secondo impero) venne spostato in Place du Ch\u00e2telet, sulla riva della Senna, e rinominato Th\u00e9\u00e2tre-Lyrique Imp\u00e9rial. Dall'inaugurazione del 1851, ebbe 19 stagioni consecutive di grande successo (fino al 1870) quando sub\u00ec un incendio durante la riconquista di Parigi alla fine della Comune di Parigi nel maggio 1871. Nonostante dopo l'incendio sia stato ricostruito nel 1874, rispettando le linee del progetto originale, il suo repertorio non comprende pi\u00f9 le opere liriche.\nStoria della creazione.\nUn decreto di Napoleone, del 29 luglio 1807, soppresse un notevole numero di teatri a Parigi portandoli a 35 a 9 soltanto. Di questi soltanto due rimasero come teatri d'opera, l'Op\u00e9ra e l'Op\u00e9ra-Comique.\nDopo la caduta di Napoleone, ed in particolare dopo la rivoluzione di luglio del 1830, vi furono molti tentativi di evadere questa limitazione ed espandere il numero dei teatri d'opera a Parigi. E cos\u00ec l'opera comique venne rappresentata al \"Th\u00e9\u00e2tre du Gymnase\" (nel 1820), poi al \"Th\u00e9\u00e2tre Lyrique du Od\u00e9on\" (1824-1829), al \"Th\u00e9\u00e2tre des Nouveaut\u00e9s\" (1827-1831) e quindi al \"Th\u00e9\u00e2tre de la Renaissance\", dove il repertorio andava dai lavori dell'opera buffa a quelli dell'opera drammatica. Questi tentativi ebbero comunque vita breve e abortirono alla met\u00e0 degli anni 1840.\nAgli inizi del 1842, numerosi compositori come Hector Berlioz, Adolphe Adam, Ambroise Thomas, fra gli altri, fecero una petizione alle autorit\u00e0 amministrative della citt\u00e0 per chiede l'istituzione di un terzo teatro permanente dedicato alla rappresentazione di opere di compositori giovani e meno conosciuti, in modo che potessero avere l'opportunit\u00e0 di farsi conoscere dal pubblico e quindi avere l'occasione di approdare nei due teatri maggiori. Il tentativo fall\u00ec ed anche un secondo tentativo nel 1844 ebbe la stessa sorte.\nVi furono ancora dei tentativi individuali o temporanei fino a quando Adolphe Adam nel 1847 cre\u00f2 l'\"Op\u00e8ra National\" (Th\u00e9\u00e2tre National) (fondato anche da Alexandre Dumas), che venne ospitato dal rinnovato \"Cirque Olympique\" sito sul boulevard du Temple. Questo tentativo fall\u00ec nell'arco di un anno, parzialmente a causa della rivoluzione del 1848, lasciando Adam sul lastrico.\nSubito dopo la rivoluzione, l'idea di creare un terzo teatro d'opera a Parigi ritorn\u00f2 alla ribalta e l'Op\u00e8ra National trov\u00f2 la sua nuova sede al \"Th\u00e9\u00e2tre Historique de boulevard du Temple\". Il 27 settembre 1851, sotto la direzione di Edmond Seveste (successivamente si associ\u00f2 anche suo fratello Jules), il nuovo teatro diede il via alla prima stagione. Il 12 aprile 1852, l'\"Op\u00e8ra National\" venne rinominata in \"Th\u00e9\u00e2tre Lyrique\".\nEsso ebbe notevoli difficolt\u00e0 a raggiungere un buon livello di qualit\u00e0 artistica, non sempre elevata all'inizio. Le produzioni andarono avanti con alti e bassi costituiti da qualche successo e da molti insuccessi dovuti alla rappresentazione di opere di autori di mediocri capacit\u00e0 artistiche.\nTutte le opere di compositori stranieri venivano tradotte in lingua francese prima di essere rappresentate al Th\u00e9\u00e2tre Lyrique, e i nuovi lavori venivano rinominati. Ad esempio \"La traviata\" veniva rinominata in \"Violetta\", \"Der Freisch\u00fctz\" messo in locandina come \"Le Freisch\u00fctz\", e \"Don Giovanni\" presentato come \"Don Juan\".\nDurante questo periodo era raro che in una serata venisse rappresentata una sola opera; frequentemente venivano rappresentati cinque o sei atti provenienti da due o tre opere diverse. Le stagioni iniziavano ai primi di settembre ed avevano termine alla fine di maggio dell'anno successivo, anche se qualche volta continuavano anche in estate.\nPrime esecuzioni.\nUn notevole numero di opere di compositori francesi ebbero la loro prima esecuzione nel teatro. Fra queste si ricordano:\nAnche alcune opere di autori non francesi furono riprese in quel periodo:"}
{"id": "2332696", "revid": "339392", "url": "https://it.wikipedia.org/wiki?curid=2332696", "title": "O tempora o mores", "text": ""}
{"id": "2332705", "revid": "116169705", "url": "https://it.wikipedia.org/wiki?curid=2332705", "title": "Le G\u00e9n\u00e9pi", "text": "Le G\u00e9n\u00e9pi (2.884\u00a0) \u00e8 una montagna del Massiccio Dolent-Argenti\u00e8re-Trient nelle Alpi del Monte Bianco.\nDescrizione.\nSi trova nello svizzero Canton Vallese."}
{"id": "2332706", "revid": "767487", "url": "https://it.wikipedia.org/wiki?curid=2332706", "title": "Lewis Stevenson", "text": "Pu\u00f2 giocare come terzino sinistro o come interno sinistro di centrocampo."}
{"id": "2332708", "revid": "124561556", "url": "https://it.wikipedia.org/wiki?curid=2332708", "title": "D. B. Sweeney", "text": "Doppiatori italiani.\nNelle versioni in italiano dei suoi film, D.B. Sweeney \u00e8 stato doppiato da: \nDa doppiatore \u00e8 sostituito da:"}
{"id": "2332710", "revid": "132406", "url": "https://it.wikipedia.org/wiki?curid=2332710", "title": "Partito del Progresso (Danimarca)", "text": "Il Partito del Progresso (in danese: \"Fremskridtspartiet\") \u00e8 un partito politico attivo in Danimarca dal 1972.\nStoria.\nIl partito fu fondato dall'avvocato Mogens Glistrup, che aveva ottenuto una notevole popolarit\u00e0 nel Paese grazie a svariate apparizioni televisive in cui dichiarava di aver denunciato lo 0% di reddito imponibile.\nIn breve tempo Glistrup tenne a battesimo la nuova formazione politica collocandola sul versante destro dello schieramento politico danese e facendo della battaglia contro l'eccesso fiscale il punto di forza del proprio programma.\nIl partito partecipa alle elezioni parlamentari del 1973 ottenendo il 15,9% dei voti e 28 seggi, risultando il secondo partito. Nel frattempo si caratterizza come partito di destra populista e a seguito dei contrasti con i conservatori non entra mai a far parte delle coalizioni di centrodestra.\nNel decennio successivo si mantiene su una posizione di circa il 10% dei voti; poi, a met\u00e0 degli anni ottanta, subisce una battuta d'arresto che lo porta al 4%. Da questo momento nasce la figura di Pia Kj\u00e6rsgaard che, da leader del partito, accentua le politiche antieuropee e contro l'immigrazione: il partito riesce a raccogliere in questo modo il 9% dei consensi.\nTuttavia il partito perde gradualmente la maggior parte del consenso e nel 1995 un numero considerevole dei suoi esponenti lascia il partito per fondare un nuovo soggetto politico, il Partito Popolare Danese, pi\u00f9 moderato.\nIn occasione delle elezioni parlamentari del 2001 il partito scomparve dal quadro politico nazionale, pur presentandosi in diverse consultazioni regionali."}
{"id": "2332712", "revid": "1272592", "url": "https://it.wikipedia.org/wiki?curid=2332712", "title": "Palazzo Giordani (Cerreto Sannita)", "text": "Il palazzo Giordani \u00e8 un palazzo sito nel comune di Cerreto Sannita. \nVenne costruito entro il 1695 da Francesco Giordani, commerciante di panni lana. \nAttualmente \u00e8 di propriet\u00e0 del dr. Alfonso De Nicola, medico sociale della Societ\u00e0 Sportiva Calcio Napoli.\nDescrizione.\nL'esterno, rimasto inalterato nel corso dei secoli, ha delle decorazioni a rinzaffo nell'intonaco che contribuiscono a dare eleganza alla facciata assieme ai balconi con gattoni in pietra lavorati e ringhiere in ferro bombate con porta fiaccole.\nIl portale, costituito da bugne a cuscinetto, \u00e8 decentrato nel prospetto perch\u00e9 poco tempo della costruzione l'ala a sinistra venne venduta."}
{"id": "2332713", "revid": "23411694", "url": "https://it.wikipedia.org/wiki?curid=2332713", "title": "Rickettsie", "text": ""}
{"id": "2332728", "revid": "122738276", "url": "https://it.wikipedia.org/wiki?curid=2332728", "title": "Paul Hanlon", "text": "Carriera.\nClub.\nDebutt\u00f2 con la maglia dell'Hibernian il 12 gennaio 2008 in Coppa di Scozia contro l'Inverness in sostituzione degli infortunati David Murphy e Lewis Stevenson.\nNei successivi mesi gioc\u00f2 regolarmente e accett\u00f2 di firmare un contratto quinquennale con il club.\nNel luglio 2008 Hanlon debutt\u00f2 nelle competizioni europee, giocando in Coppa Intertoto entrambe le partite contro l'Elfsborg.\nDurante la stagione 2008-2009 Hanlon accumul\u00f2 poche presenze poich\u00e9 Ian Murray venne scelto come terzino sinistro titolare e Paul Hanlon divenne una riserva.\nNel dicembre 2008 venne ceduto in prestito al St. Johnstone, inizialmente per un mese.\nIl St. Johnstone chiese di prolungare il prestito ma l'Hibernian rifiut\u00f2 e Hanlon torn\u00f2 alla base.\nNazionale.\nPaul Hanlon \u00e8 stato il capitano della Nazionale scozzese Under-19.\nDebutt\u00f2 con la Nazionale scozzese Under-21 il 28 marzo 2009 contro la Nazionale albanese Under-21, partita vinta 1 a 0 dagli scozzesi."}
{"id": "2332737", "revid": "729019", "url": "https://it.wikipedia.org/wiki?curid=2332737", "title": "HFB 320 Hansa Jet", "text": "L'HFB 320 Hansa Jet \u00e8 un aerotaxi bimotore da 10 posti a sedere costruito dall'industria tedesca Hamburger Flugzeugbau tra il 1964 ed il 1973.\nLa sua caratteristica pi\u00f9 peculiare \u00e8 l'adozione di una configurazione alare a freccia negativa, con semiali inclinate in avanti di circa 15\u00b0. Questa particolare soluzione fu adottata per evitare che l'ala rientrando dovesse inserirsi nello spazio dedicato ai passeggeri, mentre inclinata di 15\u00b0 in negativo, essa penetra nella fusoliera dietro ai posti a sedere. Ad oggi, rimane l'unico aereo civile esistente ad utilizzare questa configurazione alare.\nStoria del progetto.\nIl primo prototipo effettu\u00f2 il suo primo volo il 21 aprile 1964, seguito dal suo secondo esemplare il 19 ottobre dello stesso anno. Esso venne per\u00f2 distrutto nel corso di un incidente il 12 maggio 1965 dovuto ad alcuni errori di progettazione nell'impennaggio a T del velivolo, che port\u00f2 l'aeromobile in stallo. Il pilota a comando del test per\u00ec nello schianto, mentre gli altri due membri dell'equipaggio riuscirono a salvarsi lanciandosi con il paracadute.\nIn seguito al disastro, diverse modifiche furono apportate ad esso al fine di diminuire la possibilit\u00e0 che ci\u00f2 potesse ripetersi, tra cui l'aggiunta di alcune alette ventrali. La produzione dei primi 10 HFB 320 inizi\u00f2 nel maggio 1965, il primo test si svolse il 2 febbraio 1966 e altri due lo seguirono poco tempo dopo. La certificazione di idoneit\u00e0 al volo tedesca fu convalidata il 23 febbraio 1967 e quella statunitense il 7 aprile 1967. Italcementi fu il primo cliente privato ad acquisirne un esemplare il 26 settembre 1967.\nLa Luftwaffe ordin\u00f2 la produzione di 13 esemplari nel 1963, mentre la costruzione di esemplari per il trasporto privato ebbe inizio nel 1969. Nella sua carriera l'HFB 320 ha avuto 9 incidenti, di cui 6 fatali ai passeggeri. Ci\u00f2 nonostante, solo quello del prototipo fu determinato da un errore di progettazione, mentre gli altri 8 furono in gran parte attribuiti ad un errore del pilota.\nLa produzione dell'Hansa Jet fu un fallimento. Vennero prodotti in totale solo 45 esemplari, di cui 16 furono acquistati dalla Bundeswehr ed in seguito modificati. Molti servirono al trasporto di personalit\u00e0 tedesche legate all'aviazione.\nL'ultimo esemplare dell'HFB 320 fu ritirato dal servizio il 24 giugno 1994 ed \u00e8 oggi esposto al museo aeronautico di Berlino-Gatow."}
{"id": "2332738", "revid": "124080068", "url": "https://it.wikipedia.org/wiki?curid=2332738", "title": "Effetto Werther", "text": "L'espressione effetto Werther si riferisce al fenomeno per cui la notizia di un suicidio pubblicata dai mezzi di comunicazione di massa provoca nella societ\u00e0 una catena di altri suicidi. Si contrappone all'effetto Papageno in cui la notizia di una persona che rinuncia agli istinti suicidari provoca una emulazione positiva della notizia portando le altre persone con detti istinti a scegliere la vita invece che il suicidio.\nStoria.\nIl sociologo David Phillips enunci\u00f2 l'effetto Werther con riferimento al romanzo \"I dolori del giovane Werther\" di Johann Wolfgang von Goethe (1774): nella trama, il protagonista si suicida perch\u00e9 innamorato di una ragazza che sposer\u00e0 un altro uomo. Negli anni seguenti alla pubblicazione del romanzo furono registrati moltissimi casi di suicidio fra giovani, che le autorit\u00e0 rivelarono essere accomunati dalla lettura del romanzo. L'effetto si ripropose anche nei paesi nei quali vennero pubblicate traduzioni del libro. \nSi pot\u00e9 assistere a un fenomeno analogo in Italia dopo la pubblicazione nel 1802 del romanzo di Ugo Foscolo \"Ultime lettere di Jacopo Ortis\".\nUn altro caso di suicidi legati alla pubblicazione di un libro riguarda il saggio \"Sesso e carattere\" (Geschlecht und Charakter), di Otto Weininger, del 1903.\nIn epoca contemporanea il problema riemerse e fu portato all'attenzione dei mass media negli anni sessanta:\nNella citt\u00e0 di Los Angeles fu infatti registrato un dato certo riguardo all'incremento del 40% dei suicidi nel mese successivo al suicidio dell'attrice Marilyn Monroe.\nDopo il suicidio dello scrittore Hemingway -che fortunatamente non fece registrare dati analoghi- lo psichiatra americano Jerome A. Motto sottoline\u00f2 l'importanza, nel verificarsi dell'effetto Werther, non solo del modo in cui la notizia \u00e8 presentata al pubblico dai mezzi di informazione, ma anche dell'identificazione con il suicida.\nContromisure.\nPer arginare il problema dell'effetto Werther oltre ai modi per chiedere aiuto da parte di chi ha istinti suicidi come parlarne con un familiare, un amico, uno psicologo o chiamare il 112 oppure il Telefono Amico, l'OMS cura un manuale che consiglia ai media come diffondere la notizia di un suicidio. Esso viene aggiornato periodicamente, l\u2019ultima volta nel 2017 e si intitola \"Preventing suicide: a resource for media professionals\", cio\u00e8 \u201cPrevenire il suicidio: una guida per i professionisti dei media\u201d. Le principali linee guida sono:"}
{"id": "2332743", "revid": "284938", "url": "https://it.wikipedia.org/wiki?curid=2332743", "title": "Freccia alare negativa", "text": ""}
{"id": "2332744", "revid": "1543377", "url": "https://it.wikipedia.org/wiki?curid=2332744", "title": "Luisa Capelli", "text": "Biografia.\nFondatrice (nel 1994), direttrice editoriale e amministratrice unica della Meltemi Editore, per la casa editrice ha svolto le funzioni di editor, curatrice, traduttrice e redattrice. Dal 2005 insegna all'Universit\u00e0 degli studi di Roma \"Tor Vergata\" \"Economia e gestione delle imprese editoriali\", dopo aver svolto per anni attivit\u00e0 di docenza in seminari e master universitari sulle tematiche relative alla sua professione.\nLaureata in lettere e filosofia con indirizzo demo-etno-antropologico, ha approfondito gli studi di antropologia frequentando l'\u00c9cole des Hautes \u00c9tudes en Sciences Sociales a Marsiglia.\nDal 1992 al 1997 si \u00e8 occupata di formazione degli adulti, prima presso la sede dell'Euroform, poi come responsabile nazionale dell'Ufficio Formazione Inca-Cgil.\nImpegno politico.\nDal 1978 al 1983 ha avuto incarichi di direzione politica presso la Federazione dei Castelli Romani del Partito Comunista Italiano e si \u00e8 impegnata, insieme alle donne del Pci e del movimento femminista, nella campagna referendaria contro l'abrogazione della legge 194 sull'aborto.\nNel 2009 \u00e8 stata candidata come indipendente per l'elezione del Parlamento europeo nelle liste dell'Italia dei valori.\nSeminari, interventi, traduzioni.\nHa tradotto l'intervento della filosofa femminista Luce Irigaray al XVIII Congresso Nazionale del Pci, il volume \"L\u00e9vi-Strauss\", di Catherine Cl\u00e9ment e, insieme ad Antonio Perri, il volume \"Perch\u00e9 viviamo\", di Marc Aug\u00e9.\nNel corso degli anni, tante sono state le interviste rilasciate alla stampa, a emittenti radiofoniche, televisive e siti web, sull'attivit\u00e0 editoriale della Meltemi, sul suo lavoro editoriale, nonch\u00e9 su prospettive e sviluppi dell'editoria italiana e internazionale."}
{"id": "2332759", "revid": "474175", "url": "https://it.wikipedia.org/wiki?curid=2332759", "title": "Daniel Scioli", "text": "Biografia.\nHa origine italiane, per la precisione molisane: il suo bisnonno paterno Luigi era emigrato da Cantalupo nel Sannio, in provincia di Isernia.\nFiglio di una ricca famiglia, proprietaria di una catena di negozi di elettrodomestici e per qualche periodo di canali televisivi, prima di dedicarsi alla politica \u00e8 stato un campione mondiale di offshore (motonautica). Perse il braccio destro in un incidente il 3 dicembre 1989 durante la disputa di una gara. Incidente che non gli imped\u00ec di ritornare alle corse e conquistare altri titoli sino a met\u00e0 degli anni '90.\nIn seguito si \u00e8 laureato in marketing all'Universit\u00e0 Argentina dell'Impresa. Per alcuni anni dopo la sua carriera sportiva ha lavorato nell'impresa svedese Electrolux.\nScioli ha cominciato la sua carriera politica in argentina nel Partito Giustizialista nel 1997 quando \u00e8 stato eletto deputato alla Camera federale per una coalizione tra il PJ e l'Unione del Centro Democratico, un partito politico di centrodestra.\nA seguito della crisi del governo del radicale centrista Fernando de la R\u00faa e con la nomina di Eduardo Duhalde come presidente transitorio nel 2002 \u00e8 diventato ministro del Turismo. Alle elezioni presidenziali del 2003 si \u00e8 candidato alla vicepresidenza argentina assieme a N\u00e9stor Kirchner per il movimento peronista di sinistra Fronte per la Vittoria. Dopo la vittoria alle elezioni Scioli \u00e8 diventato vicepresidente, carica che mantenne fino al 10 dicembre 2007.\nKirchner per le successive elezioni non si \u00e8 presentato lasciando spazio alla moglie Cristina Kirchner. Scioli si \u00e8 candidato come governatore della Provincia di Buenos Aires per una coalizione di sinistra sconfiggendo Margarita Stolbizer della coalizione di centrosinistra Coalici\u00f3n C\u00edvica con il 49% contro il 16% della Stolbizer.\nNel 2015 si candida per le presidenziali in Argentina come principale candidato peronista del Partito Giustizialista. Il 26 ottobre il risultato delle votazione si risolve con un ballottaggio tra Scioli e lo sfidante Mauricio Macri, al termine del quale Macri vince le elezioni e assume la carica di presidente."}
{"id": "2332762", "revid": "287204", "url": "https://it.wikipedia.org/wiki?curid=2332762", "title": "DAFNE", "text": "DAFNE, Double Annular Factory for Nice Experiments (\"Fabbrica a doppio anello per esperimenti accurati\", reso come DA\u03a6NE), \u00e8 un acceleratore di particelle sito presso i Laboratori nazionali di Frascati dell'Istituto Nazionale di Fisica Nucleare. La sua peculiarit\u00e0 \u00e8 che si tratta di un acceleratore di elettroni-positroni.\nDescrizione.\nIl principale proposito di DAFNE e del suo esperimento KLOE \u00e8 lo studio della violazione della simmetria fondamentale CP attraverso il comportamento dei mesoni K, provenienti dal decadimento di mesoni \u03a6. L'acceleratore DAFNE \u00e8 entrato in funzione nel 1999 e nel 2000 ha iniziato a raccogliere i primi dati con l'esperimento KLOE. All'epoca fu il primo di un'importante serie di acceleratori, chiamati \"Factory\" (fabbriche di particelle), ad entrare in funzione nel mondo. Seguirono infatti PEPII presso lo Stanford Linear Accelerator Center (SLAC) in California e KEKB presso l\"'High Energy Accelerator Research Organization\" in Giappone.\nLe \"Factory\" sono una famiglia di acceleratori dedicati allo studio accurato (ovvero con alta statistica) di eventi parzialmente noti. In questi acceleratori il parametro fondamentale che tiene conto della capacit\u00e0 di produrre eventi \u00e8 detto luminosit\u00e0: la luminosit\u00e0 moltiplicata per la sezione d'urto del processo che si vuole studiare ci fornisce la frequenza degli eventi che l'acceleratore \u00e8 in grado di produrre.\nNegli anni, oltre a KLOE, si sono alternati esperimenti dedicati allo studio della interazione forte e della fisica nucleare quali DEAR e FINUDA. Dal 2008 DAFNE ospita l'esperimento SIDDHARTA per lo studio degli atomi esotici e l'importante test per lo studio dell'ottica con largo angolo di Piwinski, e la correzione delle relative instabilit\u00e0 tramite l'introduzione di opportuni magneti sestupolari attorno alla zona di interazione (\"Crab Waist Correction\"). Quest'ultimo studio \u00e8 di particolare interesse nel panorama della fisica degli acceleratori e della fisica delle particelle elementari odierna, poich\u00e9 permetter\u00e0 di costruire acceleratori con luminosit\u00e0 fino 50 volte pi\u00f9 intensi degli attuali, permettendo cos\u00ec di studiare eventi sempre pi\u00f9 rari, aprendo nuove porte oltre il modello standard; grazie a questi studi dal 2007 in questo acceleratore viene sviluppato e sperimentato con successo per la prima volta al mondo, il nuovo metodo di collisione, chiamato \u201cCrab Waist Collision Scheme\u201d, che ha consentito di migliorare considerevolmente le prestazioni dell\u2019acceleratore rendendo pi\u00f9 efficienti le collisioni tra elettroni e positroni.\nIl complesso DAFNE dispone anche di una linea di test per rivelatori la DAFNE Beam-Test Facility (BTF), e tre linee di luce di sincrotrone, DAFNE-L, nell'infrarosso e nella regione dell'X morbido.\nFunzionamento.\nI fasci di elettroni e positroni ad alta intensit\u00e0 circolano in 2 anelli lunghi circa , in condizioni di alto vuoto (), incrociandosi al centro di un rivelatore.\nLe collisioni, con un'energia di , generano mesoni \u03a6, al ritmo di 300 al secondo.\nCon positroni ed elettroni per pacchetto, una frequenza di collisione di e sezioni trasversali dei pacchetti di 1mm \u00d7 1 \u00b5m l'acceleratore ha una luminosit\u00e0 di .\nCollegamenti esterni.\nDivisione Acceleratori dei Laboratori Nazionali di Frascati"}
{"id": "2332767", "revid": "287204", "url": "https://it.wikipedia.org/wiki?curid=2332767", "title": "Castello di Arundel", "text": "Il castello di Arundel \u00e8 un castello medievale ristrutturato ubicato ad Arundel, nel West Sussex, suo primo proprietario fu Roger Mortimer, I conte di Shrewsbury e venne inaugurato nel 1067, anche se fonti storiche citano il castello gi\u00e0 all'epoca di Edoardo il Confessore (r. 1042\u20131066) . Roger fu anche il primo tenutario del titolo di Conte di Arundel per volere di Guglielmo I d'Inghilterra. La Guerra civile inglese danneggi\u00f2 seriamente il castello a causa degli scontri fra realisti e parlamentari, esso venne quindi ristrutturato fra il XVIII e il XIX secolo. Fin dall'XI secolo il castello \u00e8 stato la residenza principale di alcune importanti famiglie inglesi e da diversi secoli \u00e8 sede residenziale del Duca di Norfolk ed \u00e8 Monumento classificato al primo grado.\nDai normanni agli Howard.\nPartendo da un'originaria struttura in Motte e bailey poco dopo la Conquista normanna dell'Inghilterra cominciarono i lavori di ricostruzione del castello di Arundel per volere di Guglielmo I d'Inghilterra che scelse questo castello forse attratto dalla sua posizione alla foce del fiume Arun. A capo del castello fu posto Roger Mortimer, I conte di Shrewsbury, questi era uno dei cugini del re e mentre questi conquistava il trono inglese era rimasto in Normandia per mantenere la pace, per ricompensarne la lealt\u00e0 Guglielmo gli don\u00f2 diverse terre nelle Marche gallesi ed altre sparse per il paese inclusa una buona porzione del Sussex. Insieme al castello ebbe anche il titolo di Conte di Arundel bench\u00e9 normalmente si consideri come primo conte William d'Aubigny, I conte di Arundel che ricevette il titolo nel 1143.\nQuando Roger mor\u00ec nel 1094 il castello torn\u00f2 nelle mani della corona ed Enrico I d'Inghilterra nel testamento predispose che esso dovesse passare alla sua seconda moglie Adeliza di Lovanio e quando questa nel 1138, dopo tre anni di vedovanza, si spos\u00f2 con William d'Aubigny gli port\u00f2 in dote castello e propriet\u00e0 relative.\nDa quel momento il castello pass\u00f2 attraverso le generazioni in modo tutto sommato tranquillo esclusi alcuni periodi in cui torn\u00f2 brevemente in mano alla corona. Gli Aubigny, che lo detennero fino al 1243, operarono molti cambiamenti e lo ristrutturarono in modo che potesse incontrare il gusto dei nobili dell'epoca.\nNel 1139, in piena guerra civile scoppiata a causa della contesa sul trono di Matilde d'Inghilterra, figlia di Enrico I e suo cugino Stefano I d'Inghilterra che s'era rapidamente impossessato del trono alla morte dello zio, William chiese a Matilde di soggiornare al castello mentre si apprestava a incontrare il rivale. Gli appartamenti costruiti per l'imperatrice e il suo seguito esistono ancora oggi.\nAlla morte di William nel 1176 il castello torn\u00f2 alla corona ed Enrico II d'Inghilterra, figlio di Matilde, spese molto denaro per rinnovare il castello che era ormai usato per uso abitativo. Alla morte di Enrico il castello and\u00f2 al suo erede Riccardo I d'Inghilterra che lo offr\u00ec nuovamente ai D'Aubigny nella persona di William d'Aubigny, III conte di Arundel (prima del 1180-1\u00ba febbraio 1221), ultimo discendente maschile della famiglia fu Hugh d'Aubigny, V conte di Arundel che mor\u00ec giovane il 7 maggio 1243). Ad ereditare titolo e propriet\u00e0 fu quindi John FitzAlan, VI conte di Arundel, nipote di Hugh attraverso il matrimonio della di lui sorella Isabel d'Aubigny con John Fitzalan, signore di Oswestry. La linea ereditaria dei FitzAlan continu\u00f2 ininterrotta fino al 1580.\nQuando nel 1272 mor\u00ec John FitzAlan, VII conte di Arundel il castello e il titolo passarono al figlio di cinque anni Richard FitzAlan, VIII conte di Arundel, tredici anni dopo Edoardo I d'Inghilterra concesse a Richard il diritto sia di tenere due fiere l'anno presso il castello cos\u00ec come il diritto di raccogliere le tasse. Tale concessione permise alla famiglia di mettere insieme abbastanza denaro per fare lavori di ristrutturazione giacch\u00e9 la struttura stava iniziando a versare in cattive condizioni. Con il denaro venne aggiunta una torre e ricostruito il corpo di guardia. Nel 1326 Edmund FitzAlan, IX conte di Arundel venne giustiziato per volere di Isabella di Francia a causa del suo sostegno ad Edoardo II d'Inghilterra, marito di Isabella che ella voleva detronizzare insieme all'amante Ruggero Mortimer, I conte di March.\nNel 1331 Edoardo III d'Inghilterra ridiede il titolo e le propriet\u00e0 a Richard FitzAlan, X conte di Arundel il quale nel 1346 combatt\u00e9 con il re e con Edoardo il Principe Nero alla Battaglia di Cr\u00e9cy. A lui si deve anche la costruzione della cappella FitzAlan, posta ai margini del castello e costruita dopo la sua morte secondo la sua volont\u00e0.\nIl suo successore Richard FitzAlan, XI conte di Arundel serv\u00ec Riccardo II d'Inghilterra, i due ebbero un rapporto estremamente travagliato a causa delle diverse visioni politiche e subirono un'ulteriore incrinatura quando Richard arriv\u00f2 tardi al funerale della regina Anna di Boemia nel 1394. Tre anni dopo sia lui che lo zio del re Thomas Woodstock, I duca di Gloucester vennero arrestati e uccisi con l'accusa d'aver complottato contro il sovrano.\nRiccardo don\u00f2 quindi il castello al fratellastro John Holland, I duca di Exeter, ma quando questi venne giustiziato da Enrico IV d'Inghilterra, che nel 1399 aveva detronizzato il cugino Riccardo, esso venne restituito insieme al titolo al figlio di Richard, Thomas FitzAlan, XII conte di Arundel che spos\u00f2 Beatriz d'Aviz figlia naturale di Giovanni I del Portogallo.\nLa linea maschile dei FitzAlan termin\u00f2 quando Mary FitzAlan spos\u00f2 Thomas Howard, IV duca di Norfolk, questi venne giustiziato nel 1572 per aver cospirato insieme a Maria Stuarda, tuttavia suo figlio Philip Howard alla morte del nonno materno avvenuta nel 1580 eredit\u00f2 il contado e le propriet\u00e0 annesse.\nVerso i giorni nostri.\nAnche se gli Howard detennero il castello per secoli esso non fu la sola loro residenza, n\u00e9 quella che preferirono in assoluto, essi infatti dedicarono tempo e denaro a restaurare o costruire altre abitazioni come la Norfolk House, sita a Londra e costruita nel 1772, e un'altra casa a Worksop.\nDurante la Guerra civile inglese il castello sub\u00ec diversi danni e si dovette aspettare l'arrivo di Charles Howard, XI duca di Norfolk che a partire dal 1787 e per molti anni a venire diede luogo a ingenti lavori di restauro allo scopo di potervi vivere e ospitarvi altre persone. Molti dei suoi lavori hanno subito ulteriori modifiche, ma la biblioteca \u00e8 esattamente come lui l'aveva voluta. La Follia costruita sulla collina sopra il lago Swanbourne fu costruita per il duca da Francis Hiorne, qui nel 1815 il duca, poco prima della morte, tenne grandi celebrazioni in commemorazione del seicentesimo anniversario della Magna Charta.\nNel 1846 Vittoria del Regno Unito e suo marito Alberto di Sassonia-Coburgo-Gotha decisero di sostare al castello di Arundel e Henry Howard, XIII duca di Norfolk dispose di compiere parecchi lavori in vista dell'arrivo della coppia reale. Venne commissionata la costruzione di un nuovo gruppo di appartamenti per il principe consorte, un ritratto della regina, il riarredo di diverse stanze con suppellettili ed oggetti d'arredo di gusto vittoriano ed anche il restauro delle stanze per il seguito. La regina e il marito vennero ricevuti il 1\u00ba dicembre da Edward Howard-Gibbon (9 agosto 1799-22 giugno 1849), zio del duca, e da altri dignitari della citt\u00e0 e durante la sua visita la regina visit\u00f2 i dintorni inclusa la vicina Petworth House.\nPoco dopo i lavori di restauro vennero ripresi da Henry Fitzalan-Howard, XIV duca di Norfolk, egli mor\u00ec prematuramente e lasci\u00f2 il compito al figlio Henry Fitzalan-Howard, XV duca di Norfolk che termin\u00f2 l'opera nel 1900, vennero modificati i giardini, le finestre in modo che gli interni avessero pi\u00f9 luce e il corpo di guardia che si cerc\u00f2, per\u00f2, di lasciare pressoch\u00e9 intatto nella sua forma originale.\nBernard Fitzalan-Howard, XVI duca di Norfolk pens\u00f2 di lasciare il castello al National Trust, ma la sua morte avvenuta nel 1975 ne cancell\u00f2 anche il piano, suo figlio Miles Stapleton-Fitzalan-Howard, XVII duca di Norfolk cre\u00f2 infatti un fondo economico che garantisse il mantenimento del castello. Attualmente il castello \u00e8 residenza di Edward Fitzalan-Howard, XVIII duca di Norfolk e parte di esso e i giardini sono regolarmente aperti al pubblico."}
{"id": "2332768", "revid": "547992", "url": "https://it.wikipedia.org/wiki?curid=2332768", "title": "She Drives Me Crazy", "text": "She Drives Me Crazy \u00e8 un brano musicale dei Fine Young Cannibals, uno dei pi\u00f9 noti del gruppo musicale britannico, pubblicato nel 1989 come singolo tratto dall'album \"The Raw &amp; the Cooked\".\nNel 1999 \u00e8 stata fatta una cover di questa canzone dal famoso cantante gallese Tom Jones, con il quale ha collaborato anche l'italiano Zucchero Fornaciari.\nLa canzone \u00e8 anche utilizzata nel film del 2005 \"Hitch - Lui s\u00ec che capisce le donne\", diretto da Andy Tennant, precisamente nel momento in cui il protagonista Alex Hitchens (interpretato da Will Smith) racconta la sua esperienza passata al college con la sua ex ragazza Cresida Taylor.\nNel 2008, Dolly Parton ne ha inciso una cover inserendola nel proprio album \"Backwoods Barbie\" con il titolo leggermente modificato in \"Drives Me Crazy\"."}
{"id": "2332769", "revid": "767487", "url": "https://it.wikipedia.org/wiki?curid=2332769", "title": "Day for Night (Spock's Beard)", "text": "Day for Night \u00e8 un album del gruppo neoprogressive statunitense Spock's Beard.\nTracce.\n\"European edition bonus track\""}
{"id": "2332770", "revid": "33751", "url": "https://it.wikipedia.org/wiki?curid=2332770", "title": "C.D. Castell\u00f3n", "text": ""}
{"id": "2332771", "revid": "121836", "url": "https://it.wikipedia.org/wiki?curid=2332771", "title": "Arundel Castle", "text": ""}
{"id": "2332778", "revid": "599013", "url": "https://it.wikipedia.org/wiki?curid=2332778", "title": "Cappella di San Rocco (Genova)", "text": "La cappella di San Rocco \u00e8 un luogo di culto cattolico situato nel quartiere di Sant'Ilario, in via San Rocco di Nervi, nel comune di Genova nella citt\u00e0 metropolitana di Genova.\nStoria e descrizione.\nSorge sulla costa omonima a 205 metri di altezza. Dal Remondini si apprende che, secondo la tradizione, in quel luogo sorgeva una croce eretta in occasione della liberazione del Santo Sepolcro. Dopo oltre un secolo sorse in quel luogo un pilone con l'immagine della \"Madonna\". La cappella fu invece eretta in seguito alla pestilenza del 1350 e fu usata come lazzareto anche durante l'altra pestilenza del 1656 (Mezzadri). Monsignor Francesco Bossi la cita nella sua visita pastorale del 1582.\nIl luogo fu frequentato durante le incursioni saracene come rifugio per la vicinanza dei castagneti adatti a nascondiglio; sempre il Mezzadri ricorda che nel 1792 la chiesetta fu adibita a ospedale (rifugio). La chiesetta fu ampliata nel 1726 con l'aggiunta della sacrestia e nel 1821 con il pronao. L'altare in marmo e la pala che raffigura \"San Rocco\" sono del 1749. L'altare laterale dedicato alla Madonna di Lourdes \u00e8 del 1894 e quello della Madonna della Guardia \u00e8 del 1942.\nLa collezione degli ex voto \u00e8 custodita nel museo della parrocchia di San Siro di Nervi. Molti di questi ex voto raffigurano velieri e marinai; uno dei pi\u00f9 antichi rappresenta un viandante spaurito che implora san Rocco e viene salvato dall'aggressione di un brigante a cui il fucile fece cilecca.\nLa storia riguarderebbe un antenato dei Metin una famiglia cos\u00ec soprannominata per la costanza con cui incrementava (appunto metteva in continuazione nuovi alberi) la coltivazione di fiori d'arancio che poi esportava in Francia. Fu proprio durante uno di questi viaggi che un Metin, carico di soldi ricevuti dai Francesi, fu assalito senza successo da un brigante. Sono invece andati perduti gli anelli del porto di Pisa catturati da marinai nerviesi durante la battaglia della Meloria e qui anticamente custoditi. La festa del santo si celebra il 16 agosto.\nNel 2007 \u00e8 stata inaugurata la nuova strada che collega San Rocco a Sant'Ilario."}
{"id": "2332779", "revid": "112104698", "url": "https://it.wikipedia.org/wiki?curid=2332779", "title": "Renate Blauel", "text": "Biografia.\nCome tecnico del suono, si distingue in numerosi album: \"Hysteria\", degli Human League (\"Croatia Records\"), ne \u00e8 un esempio, ma possiamo trovare il suo operato anche in \"Platinum\" di Mike Oldfield, \"Ready\" della \"Blues Band\", \"In Our Lifetime\" di Marvin Gaye e \"All the Best Cowboys Have Chinese Eyes\" di Pete Townshend. Nel 1983 fa parte dell'entourage di Elton John, occupandosi della produzione di due LP del pianista di Pinner: \"Too Low for Zero\" e \"Breaking Hearts\". I due convolano a nozze a Sydney il giorno di San Valentino del 1984, dopo la proposta di matrimonio da parte della rockstar britannica, avvenuta quattro giorni prima in un ristorante.\nL'unione non sar\u00e0 felice. Elton, all'epoca devastato da alcool e droghe (affronter\u00e0 anche una delicata operazione alla gola), ricorder\u00e0 con affetto la relazione, dato che la Blauel gli fu sempre accanto. Affermer\u00e0 per\u00f2 che \u00ab\"il matrimonio era predestinato al fallimento fin dal primo minuto; io sono gay, non si pu\u00f2 vivere in una bugia\"\u00bb. Elton aveva gi\u00e0 ammesso nel 1976 di essere bisessuale; negli anni novanta, per\u00f2, dichiarer\u00e0 di non aver avuto il coraggio di dichiararsi apertamente omosessuale. Il divorzio avr\u00e0 luogo nel 1987."}
{"id": "2332784", "revid": "1543377", "url": "https://it.wikipedia.org/wiki?curid=2332784", "title": "Ivar Formo", "text": "Biografia.\nCarriera sciistica.\nIn carriera prese parte a due edizioni dei Giochi olimpici invernali, (3\u00b0 nella 15\u00a0km, 2\u00b0 nella staffetta) e (5\u00b0 nella 15\u00a0km, 11\u00b0 nella 30\u00a0km, 1\u00b0 nella 50\u00a0km, 2\u00b0 nella staffetta) e a due dei Campionati mondiali, vincendo due medaglie.\nCarriera orientistica.\nOltre al fondo, Formo pratic\u00f2 anche orientamento e nel 1974 vinse la medaglia di bronzo ai Mondiali di Silkeborg, nella staffetta\nCarriera dirigenziale.\nFu presidente del comitato per lo sci di fondo in seno alla Federazione Internazionale Sci.\nNel dicembre del 2006, all'et\u00e0 di 55 anni, nel corso di un'escursione nella foresta di Nordmarka, presso Oslo, perse la vita a causa di una caduta nel lago Sandungen, ghiacciato.\nRiconoscimenti.\nNel 1973 \u00e8 stato insignito dell'Egebergs \u00c6respris; nel 1975 ha ricevuto la Medaglia Holmenkollen insieme con Gerhard Grimmer e Oddvar Br\u00e5."}
{"id": "2332789", "revid": "767487", "url": "https://it.wikipedia.org/wiki?curid=2332789", "title": "Dragon Ball - La leggenda delle sette sfere", "text": " \u00e8 un film d'animazione del 1986 diretto da Daisuke Nishio.\n\u00c8 un mediometraggio anime, primo film basato sul manga \"Dragon Ball\" e primo ad essere tratto dall'omonima serie TV. Usc\u00ec originariamente in Giappone il 20 dicembre 1986 presso il festival cinematografico \"Toei Manga Matsuri\", insieme ad altri due mediometraggi anime: \"Gegege no Kitar\u014d: Gekitotsu!! Ijigen Y\u014dkai no dai hanran\" (tratto dalla terza serie di \"Kitaro dei cimiteri\") e \"Kinnikuman: Seigi Choujin vs. Senshi Choujin\" (tratto dalla serie \"Kinnikuman\"). In Italia usc\u00ec direttamente in VHS nel 1996, distribuito da Dynamic Italia. Nel 2001, in seguito al ridoppiaggio di Mediaset, il film \u00e8 stato pubblicato col titolo Dragon Ball - La leggenda del drago Shenron.\nIl film \u00e8 un adattamento, con svariate modifiche, dei primi due volumi del manga (ovvero dei primi 13 episodi della serie TV). Infatti, esso presenta dei nuovi personaggi di supporto e nemici in sostituzione a quelli presenti nell'opera originale. Chichi, lo Stregone del Toro, Pilaf, Mai e Shu vengono quindi sostituiti da Panjee, Re Gourmet, Pasta e Bongo, formando una storia alternativa.\nTrama.\nIl re Gourmet \u00e8 in cerca di pietre preziose devastando un villaggio e Goku decider\u00e0 di aiutare una bambina che vi abita a sconfiggerlo.\nPersonaggi.\nNuovi personaggi.\nUna giovane ragazza che cerca l'aiuto del leggendario artista marziale Maestro Muten al fine di salvare il suo villaggio natale da re Gourmet e il suo esercito.\nIl sovrano del Regno di Gourmet. Un tempo era un re umano, ma la sua avidit\u00e0 di disseppellire le pietre preziose sepolte all'interno del suo regno ha lasciato il suo popolo in rovina economica e lo ha a poco a poco trasformato in una creatura mostruosa con un vorace appetito. Gourmet si scontra con Goku e, alla fine del film, egli ritorna alla sua forma umana dopo che Shenron ha privato il Regno di Gourmet di tutti i suoi rubini. Il suo nome \u00e8 un riferimento al gourmet.\nI due soldati principali di Re Gourmet, a cui viene ordinato di cercare le Sfere del Drago al fine di saziare il suo appetito. Pasta \u00e8 una donna dai capelli rossi, mentre il maggiore Bongo \u00e8 un uomo grande e forte. I loro nomi si riferiscono rispettivamente alla pasta e al sugo di vongole.\nDistribuzione.\nEdizioni home video.\nVHS.\nL'edizione VHS del film venne prodotta da Dynamic Italia e distribuita da Terminal Video nel 1996. La VHS conteneva il film con il primo doppiaggio.\nDVD.\nL'edizione DVD del film venne prodotta da Dynit. Il 9 dicembre 2006 fu distribuita in edicola da De Agostini, mentre la distribuzione sul mercato avvenne l'11 aprile 2007 a opera della Terminal Video. Poich\u00e9 la versione italiana del film venne concessa da RTI, il DVD contiene esclusivamente il ridoppiaggio. Il master video del DVD \u00e8 un semplice riversamento dalla precedente VHS."}
{"id": "2332791", "revid": "1318658", "url": "https://it.wikipedia.org/wiki?curid=2332791", "title": "Azienda italiana petroli albanesi", "text": "LAzienda italiana petroli albanesi (AIPA), anche chiamata Azienda Italiana Petroli Albania, fu una societ\u00e0 controllata dall'AGIP e fu attiva dal 1935 al 1943.\nStoria.\nIl petrolio albanese.\nLe prime ricerche petrolifere in Albania vennero iniziate durante la Prima guerra mondiale da tecnici italiani, francesi ed inglesi.\nLe concessioni di sfruttamento vennero ottenute dalla Anglo-Persian Oil Company nella zona della Malacastra, poi dalla Standard Oil e dal Syndacat Franco-Albanais in altre zone. Le Ferrovie dello Stato furono i primi concessionari italiani nel 1925 (R. decreto legge 8 luglio 1925, N. 1301).\nLa concessione del Devoli.\nAIPA nasce come gestione speciale autonoma alle dipendenze dell'Amministrazione autonoma delle Ferrovie dello Stato.\nNel 1935 AIPA una concessione di 164.000 ettari lungo il corso del fiume Devoli e qui, nella zona di Cucciova, ribattezzata Petrolia si ebbero i primi pozzi attivi. Fu costruito un oleodotto di circa 80\u00a0km per portare il petrolio al porto di Valona. Nel 1937 impiegava circa 1.500 operai albanesi, oltre alla dirigenza italiana.\nNel 1939, ultimo anno prima della guerra, la produzione raggiunse le 200.000 tonnellate.\nNel 1940, con il RDL 580/40 avviene il passaggio dell'Azienda italiana petroli albanesi alla Azienda generale italiana petroli S.A. (AGIP).\nQualit\u00e0 del petrolio albanese.\nIl petrolio albanese trovato dall'AIPA aveva una forte dose asfaltica ed un tenore di zolfo assai elevato, per cui si prestava male alla raffinazione; per poterlo utilizzare al meglio, l'AIPA studi\u00f2, in collaborazione con il Politecnico di Milano, la possibilit\u00e0 di sottoporlo a processo di idrogenazione con buoni risultati. Venne cos\u00ec costituita la societ\u00e0 Azienda nazionale idrogenazione combustibili (Anic) la quale cre\u00f2 lo stabilimento di Bari appositamente per lavorare il petrolio estratto dalla concessione albanese, mentre lo stabilimento di Livorno avrebbe dovuto lavorare le ligniti toscane. In questo modo, AIPA era in grado di coprire il 30% del fabbisogno energetico nazionale italiano di benzina e petrolio."}
{"id": "2332792", "revid": "299827", "url": "https://it.wikipedia.org/wiki?curid=2332792", "title": "The Night Time Concert", "text": ""}
{"id": "2332795", "revid": "287204", "url": "https://it.wikipedia.org/wiki?curid=2332795", "title": "Edmundo P\u00e9rez Yoma", "text": "Edmundo P\u00e9rez ha ricoperto due volte la carica di ministro della Difesa del governo di Eduardo Frei Ruiz-Tagle, dal 1994 al 1998 e poi dal 1999 al 2000, e nel governo di Michelle Bachelet ricopre la carica di ministro dell'Interno dall'8 gennaio 2008.\nEra figlio di Edmundo P\u00e9rez Zujovic, ex ministro di Eduardo Frei Montalva, padre di Frei Ruiz-Tagle.\nDa bambino assieme alla sua famiglia si trasferisce a Santiago del Cile e frequenta l'Universit\u00e0 di Santiago alla facolta di ingegneria per due anni. Successivamente si trasfer\u00ec a Seattle e poi a Washington.\nRitorna in Cile e comincia la sua carriera imprenditoriale sposandosi e divenendo padre di due figli. Con l'avvento di Salvador Allende era un oppositore al governo dell'Unidad Popular ma a seguito della caduta del governo per mano dei militari Edmundo P\u00e9rez milita nell'opposizione di centro-sinistra che nel 1988 avrebbe formato la coalizione che tuttora governa il paese \"Concertaci\u00f3n de Partidos por la Democracia\".\nNel 1993 \u00e8 stato nominato da Eduardo Frei Ruiz-Tagle coordinatore della sua campagna elettorale."}
{"id": "2332806", "revid": "729019", "url": "https://it.wikipedia.org/wiki?curid=2332806", "title": "Metropolitana di Bruxelles", "text": "La metropolitana di Bruxelles (in francese m\u00e9tro de Bruxelles, in olandese Brusselse metro) \u00e8 un sistema di trasporto metropolitano che raggiunge gran parte della Regione di Bruxelles-Capitale, in Belgio. \u00c8 composto da una rete di quattro linee di metropolitana e tre linee di metropolitana leggera o \"premetro\", su cui viaggiano gli stessi tram operanti in superficie, progettate per essere in futuro convertibili in linee metropolitane tradizionali.\nLa metropolitana di Bruxelles \u00e8 gestita da Soci\u00e9t\u00e9 des Transports Intercommunaux Bruxellois - Maatschappij voor het Intercommunaal Vervoer te Brussel.\nStoria.\nLa maggior parte del tratto comune alle prime due linee (tra le fermate De Brouck\u00e8re e Schuman) fu aperto nel 1969 come \"premetro\" e poi convertito nel 1976 in due linee di metropolitana (che erano all'epoca considerate una sola linea con due diramazioni).\nRete.\nA partire dal 4 aprile 2009 le quattro linee sono le seguenti: "}
{"id": "2332807", "revid": "599013", "url": "https://it.wikipedia.org/wiki?curid=2332807", "title": "Bardolino Chiaretto", "text": "Il Chiaretto \u00e8 un vino DOC la cui produzione \u00e8 consentita nella zona del lago di Garda nelle provincie di Brescia e Verona.\nCaratteristiche organolettiche:\nStoria.\nL'origine del Chiaretto si rif\u00e0, per tradizione, a Pompeo Molmenti (Venezia 1852 - Roma 1928), personaggio eclettico e nobile figura della vita intellettuale italiana dell'epoca (particolarmente di Venezia).\nDi P. Molmenti e del Chiaretto si possono leggere le varie fonti disponibili nel web.\nAbbinamenti consigliati.\nSushi e cucina giapponese in genere. Molto adatto ai crostacei e ai fritti di pesce si pu\u00f2 abbinare a carni anche rosse nel caso il vino presenti buona struttura e sapidit\u00e0.\nDa suggerire la lettura di vari siti che informano sugli accostamenti del Chiaretto dalla sua origine."}
{"id": "2332809", "revid": "2163589", "url": "https://it.wikipedia.org/wiki?curid=2332809", "title": "Maurizio Bettini", "text": "Classicista e scrittore, ha insegnato fino al 2017 Filologia Classica, prima nella Facolt\u00e0 di Lettere e Filosofia e quindi nel Dipartimento di Filologia e critica delle letterature antiche e moderne dell'Universit\u00e0 di Siena, dove ha fondato il centro \u00abAntropologia del Mondo antico\u00bb. Dal 1992 ha tenuto regolarmente seminari presso il Department of Classics dell'Universit\u00e0 della California (Berkeley). Cura la serie \u00abMythologica\u00bb presso Einaudi e collabora con la pagina culturale de \"la Repubblica\". Ha condotto tre cicli di puntate della trasmissione di Radio Rai 2 \"Alle otto della sera\" dal titolo \"C\u2019era una volta il mito\", \"Sussurri di Hermes\", \"Io sono l'altro\".\nBiografia.\nCarriera accademica.\nNato il 24 luglio 1947 a Bressanone (BZ), cresce a Livorno e si forma a Pisa. Si laurea nel 1970, sotto il magistero del filologo e latinista Marino Barchiesi, all'Universit\u00e0 di Pisa, con una tesi intitolata \"Grecismo e neoformazione come aspetti della creativit\u00e0 di Plauto\". \u00c8 assistente di ruolo nel 1974 presso la medesima Universit\u00e0, dove l'anno successivo diviene Professore Incaricato di Grammatica Greca e Latina.\nSotto la supervisione del filologo tedesco Viktor P\u00f6schl, lavora a una ricerca su Ennio all'Universit\u00e0 Ruprecht Karl di Heidelberg, poi pubblicata in \"Studi e note su Ennio\" (Pisa, Giardini, 1979).\nNel 1981 lascia Pisa per assumere il ruolo di Professore Straordinario di Letteratura Latina presso l'Universit\u00e0 \"Ca' Foscari\" di Venezia, incarico che mantiene fino al 1985, quando diviene Professore Ordinario di Filologia Greca e Latina all'Universit\u00e0 di Siena. \nTermina l'insegnamento universitario nel 2017.\nFellow nel 1985 del Center for Renaissance Studies dell'Universit\u00e0 Harvard (Villa i Tatti a Firenze), tiene i seminari \"Petrarch and the History of Art\" e \"The Portrait of the Lover\", che saranno in seguito pubblicati in Italia, col titolo \"Il ritratto dell'amante\" (Torino, Einaudi, 1992; ristampa 2008), e negli Stati Uniti col titolo \"The Portrait of the Lover\" (traduzione di L. Gibbs, Berkeley-Los Angeles, University of California Press, 1999), infine in Francia col titolo \"Le portrait de l'amant(e)\" (traduzione di G. Bouffartigue, Paris, Belin, 2011).\nCentro Antropologia del Mondo Antico.\nNel 1986 fonda il centro interdipartimentale di studi antropologici sulla cultura antica dell'Universit\u00e0 di Siena, meglio conosciuto come AMA (Antropologia del Mondo Antico), che tutt'oggi dirige. Il Centro si propone di promuovere la collaborazione scientifica tra studiosi dell'antichit\u00e0 classica e antropologi, e di sviluppare tra queste due discipline una prospettiva di ricerca comune che metta in evidenza gli aspetti di continuit\u00e0 ed evoluzione culturale fra l'antico e il moderno.\nTemi privilegiati di ricerca sono lo studio del mito come categoria narrativa fondamentale della cultura, la vita quotidiana, l'iconografia e l'iconologia in prospettiva antropologica, la storia della Fortuna della cultura classica e la ripresa in chiave moderna di testi classici. Il Centro mantiene relazioni e collaborazioni internazionali con il \"Centre ANHIMA\" di Parigi, il \"Department of Classics\" della Universit\u00e0 della California, Berkeley, la \"Divinity School\" di Chicago, il \"Laboratoire d'Anthropologie Sociale\" di Parigi e l'Universit\u00e0 di Lille 3, insieme ai quali stabilisce legami di cooperazione scientifica e dottorati esteri.\nL'opera filologica e antropologica.\nL'approccio filologico ed ermeneutico di Maurizio Bettini alla cultura classica costituisce un'innovazione negli studi di genere, soprattutto per quello che riguarda la cultura romana. Le sue ricerche fanno ricorso ai metodi della filologia classica e della linguistica storica, capaci di garantire una via d'accesso corretta al patrimonio culturale del mondo antico. Tuttavia il suo principale punto di riferimento teorico \u00e8 costituito dagli studi di \u00c9mile Benveniste e Claude L\u00e9vi-Strauss, dall'impostazione della scuola de Les Annales e dall'esperienza parigina (Jean-Pierre Vernant e Marcel Detienne) nel campo dell'antropologia del mondo greco. Tali ricerche permettono di ricostruire paradigmi culturali della classicit\u00e0 attraverso indagini tematiche o emblematiche, e sfociano nella disciplina dell'Antropologia del Mondo Antico, di cui il centro omonimo (AMA) \u00e8 un'importante espressione a livello internazionale.\nTestimoniano tale attivit\u00e0 interpretativa e comparatista testi di riferimento quali \"Antropologia e cultura Romana\" (Roma, La nuova Italia Scientifica 1986; edizione americana: \"Anthropology and Roman Culture\", traduzione di J. Van Sickle, Baltimore, Johns Hopkins University Press 1991), \"Nascere. Storie di donne, donnole, madri ed eroi\", Torino Einaudi 1998 (traduzione inglese di L. Gibbs and E. Eisenach, \"Women and Weasels: Mythologies of Birth in Ancient Greece and Rome\", Chicago University Press 2013) e \"Le orecchie di Hermes. Studi di antropologia e letterature classiche\", Torino Einaudi 2000 (traduzione inglese di W. M. Short \"The Ears of Hermes. Communication, Images, and Identity in the Classical World\", Ohio University Press 2011)."}
{"id": "2332818", "revid": "1702319", "url": "https://it.wikipedia.org/wiki?curid=2332818", "title": "Cappella di Santa Maria Maddalena (Genova)", "text": "La cappella di Santa Maria Maddalena \u00e8 un luogo di culto cattolico situato nel quartiere di Sant'Ilario nel comune di Genova, nella citt\u00e0 metropolitana di Genova.\n\u00c8 una cappella campestre che sorge in mezzo a un bosco di castagni, a circa venti minuti di cammino dalla Serra dei Boschi.\nStoria.\nLa cappella, secondo quanto riportato dai fratelli Remondini, \u00e8 precedente al 1600. La sua ubicazione \u00e8 probabilmente dovuta a un'apparizione sacra avvenuta in quel luogo, come attesterebbe l'affresco dietro all'altare. Il luogo fu molto frequentato in epoca medioevale quale punto di incontro dei flussi commerciali tra la val di Lentro, la val Fontanabuona e Nervi. Lo spazio di fronte alla cappella era luogo ove gli agricoltori delle zone dell'entroterra portavano i loro prodotti affinch\u00e9 venissero comprati dai commercianti della costa. \u00c8 ricordata come cappella povera dal rettore Campi (1746) e dal Mezzadri (1792).\nNel XIX secolo vi si celebrava messa due volte l'anno: il giorno di santa Maria Maddalena e quello della Madonna della Neve. Persa la sua funzione per il venire meno del piccolo commercio locale, la chiesetta ha conosciuto nel XX secolo un forte degrado: specialmente dopo la seconda guerra mondiale \u00e8 stata danneggiata da teppisti. Un comitato di volontari \u00e8 riuscito a ristrutturarla nel 1993, portando per gli impervi sentieri il materiale per ricostruirla.\nNel mese di ottobre si svolge presso la chiesetta una castagnata."}
{"id": "2332824", "revid": "149727", "url": "https://it.wikipedia.org/wiki?curid=2332824", "title": "Ferrovia Bari-Taranto (FSE)", "text": ""}
{"id": "2332826", "revid": "149727", "url": "https://it.wikipedia.org/wiki?curid=2332826", "title": "Ferrovia Bari Nord", "text": ""}
{"id": "2332829", "revid": "1013865", "url": "https://it.wikipedia.org/wiki?curid=2332829", "title": "Selenizza", "text": "Selenizza (\"Selenic\u00eb\" in albanese), \u00e8 un comune albanese situato nella prefettura di Valona, al centro dell'omonimo bacino minerario di asfalto.\nIn seguito alla riforma amministrativa del 2015 sono stati accorpati a Selenizza gli ex-comuni di Armen, Brataj, Kot\u00eb, Sevaster e Vllahin\u00eb, portando la popolazione complessiva a 16 396 abitanti (dati censimento 2011).\nStoria.\nBacino minerario.\nL'esistenza di questo bacino \u00e8 noto fin dall'antichit\u00e0 essendo stato citato dallo scrittore e naturalista romano Plinio.\nI primi a sfruttare il giacimento di asfalto furono i Turchi che dominavano l'Albania, a mezzo di una societ\u00e0 franco-ottomana sulla fine del XIX secolo. Durante la prima guerra mondiale, il territorio venne occupato dal corpo di spedizione italiano e l'Ufficio tecnico della Marina Italiana invit\u00f2 l'industria italiana ad intervenire per lo sfruttamento del giacimento.\nIntervento dell'industria italiana.\nVenne cos\u00ec costituita la Societ\u00e0 delle Miniere di Selenizza, la quale - dotata di notevole capitale - costru\u00ec una decauville di oltre 30 km per unire le miniere al porto di Valona, ristruttur\u00f2 ed ampli\u00f2 le gallerie di scavo e costru\u00ec a Valona uno stabilimento per la lavorazione dell'asfalto per la produzione di oli minerali.\nDal 1920 al 1943 la concessione fu gestita dalla Simsa di Leopoldo Parodi Delfino arrivando a una produzione di 20000 tonnellate annue di bitume.\nProduzione.\nNel 1939, ultimo anno prima della guerra, la produzione di asfalto raggiunse le 15.000 tonnellate con relativa produzione di oli minerali speciali lubrificanti per i quali allora l'industria italiana era fortemente tributaria dei mercati esteri. L'attivit\u00e0 cess\u00f2 nel 1943 con l'occupazione tedesca dell'Albania.\nA partire dal 1939 la societ\u00e0 Selenizza ottenne la concessione dello sfruttamento delle miniere di calcopirite di Albania, nella zona dello scutarino. La produzione veniva avviata a Porto Marghera dove veniva decuprata e quindi adibita alla produzione di acido solforico. Le ceneri che ne risultavano erano poi utilizzate in siderurgia al posto del minerale di ferro.\nL'Eccidio di Selenizza.\nIl 31 marzo 1943, presso Selenizza, una colonna italiana formata da 122 carabinieri e alcuni soldati, comandata dal tenente colonnello Giuseppino Ricci fu attaccata da oltre ottocento Partigiani albanesi. I carabinieri, dopo essere stati disarmati furono immediatamente passati per le armi mentre tre ufficiali italiani furono tratti in prigionia come ostaggi, lo stesso Ricci, il capitano Raffaele e un graduato albanese. I due militari italiani furono in seguito fucilati nel giugno dello stesso anno presso Corushi. Ci sono discordanze nell raccontare la dinamica del caso. Altri testimoni raccontano che i Carabinieri Italiani, considerati truppe di occupazione, furono circondati e uccisi in battaglia da Ribelli Albanesi non inquadrati nelle truppe regolari di contrasto all'occupazione fascista. I soldati italiani della colonna furono risparmiati. Questi furono le Conclusioni dell'Inchiesta aperta dalla Procura di Bari nell'anno 1993 \nI corpi dei carabinieri uccisi furono rintracciati solamente nel 1993 all'interno della \"grotta del pipistrello\", in cui erano stati gettati dopo essere stati depredati e spogliati delle divise, grazie alla testimonianza di Zefat Drizari, un anziano albanese del luogo.\nAll'interno della grotta furono recuperati solo 22 corpi di cui solo uno identificato grazie alla piastrina ."}
{"id": "2332833", "revid": "729019", "url": "https://it.wikipedia.org/wiki?curid=2332833", "title": "Progetto Swarm", "text": "Il progetto Swarm \u00e8 una missione spaziale promossa dall'ESA che utilizza satelliti artificiali per lo studio del campo magnetico terrestre.\nFlotta.\nNel novembre 2013 sono stati lanciati tre satelliti, SWARM-A, SWARM-B e SWARM-C, nell'orbita terrestre per un periodo di circa quattro anni. Il satellite SWARM-C viaggia ad un'altitudine di 530 km, gli altri due a 460\u00a0km decadendo lentamente fino a 300\u00a0km.\nObiettivi.\nIl compito dei satelliti \u00e8 di raccogliere informazioni dettagliate sul campo magnetico terrestre, compresi i dati relativi alla sua evoluzione nel tempo.\nTali informazioni permetteranno di approfondire la conoscenza del clima e della parte interna del nostro pianeta.\nTali obiettivi saranno perseguiti sotto la direzione dell'Agenzia spaziale europea (ESA), mentre al Centro spaziale nazionale danese spetter\u00e0 la parte riguardante la gestione scientifica della missione e degli strumenti di misurazione che equipaggiano i satelliti, come i magnetometri vettoriali che consentono di misurare simultaneamente il campo magnetico sopra varie regioni della Terra.\nCon una maggiore comprensione del campo magnetico terrestre, gli scienziati si aspettano di poter avere dei miglioramenti pratici sul campo della meteorologia e sullo studio dei rischi delle radiazioni.\nI primi risultati delle misure sono stati pubblicati a maggio 2014 a disposizione per le analisi degli scienziati."}
{"id": "2332845", "revid": "1543377", "url": "https://it.wikipedia.org/wiki?curid=2332845", "title": "Castello di Oxford", "text": "L'Oxford Castle \u00e8 un castello medievale situato nella citt\u00e0 inglese di Oxford, nella regione dell'Oxfordshire.\nStoria.\nCostruzione.\nSecondo l\"'Abingdon Chronicle\", il castello di Oxford venne costruito dal barone normanno Robert D'Oyly il vecchio dal 1071 al 1073. D'Oyly si rec\u00f2 nelle isole britanniche nel 1066 in occasione della conquista normanna dell'Inghilterra, sotto il comando di Guglielmo il Conquistatore (che gli aveva promesso numerose terre nell'Oxfordshire). Oxford divenne quindi teatro di numerosi scontri, e Guglielmo consigli\u00f2 a D'Oyly di erigere un castello per dominare il villaggio. A tempo debito, d'Oyly divenne il proprietario terriero pi\u00f9 importante dell'Oxfordshire; fra i suoi possedimenti vi era anche il castello di Oxford. Quest'ultimo non appare nel \"Domesday Book\" del 1086, ma si noti che il documento non era esaustivo, tanto che numerose erano le fortezze inglesi assenti.\nD'Oyly colloc\u00f2 il castello nella parte occidentale della citt\u00e0, sfruttando la protezione naturale offerta da un affluente del Tamigi, oggi chiamato Castle Mill Stream, deviandone anche il flusso per produrre un fossato. Non \u00e8 ancora certo se il maniero insistesse su un insediamento preesistente; sebbene appare chiara la sua natura di \u00abcastello urbano\u00bb, incerta rimane la demolizione delle propriet\u00e0 presenti sul sito prescelto. Il \"Domesday Book\" non registra alcuna demolizione, quindi la terra era con tutta probabilit\u00e0 gi\u00e0 disabitata, a causa dei danni apportati dalla conquista normanna della citt\u00e0.\nL'edificio iniziale era probabilmente un grande motte and bailey, molto simile alla struttura costruita sempre da D'Oyly a Wallingford, 19\u00a0km da Oxford. Un castello motte-and-baily consiste in una sorta di collinetta (\"motte\") - su cui di solito si erge una dongione o una torre - e da un \"bailey\", ovvero un cortile chiuso, circondato da una recinzione. Il \"motte\" era in origine alto 18 metri e largo 12, rinforzato (come il \"bailey\") da strati di ghiaia e argilla rinforzata con paramento.\nIntorno al dodicesimo secolo, il castello venne coinvolto da numerosi interventi; questi ultimi consentirono nel 1074, l'edificazione della St George's Tower, una torre di 9 m \u00d7 9 m che va assottigliandosi verso l'alto per mantenersi stabile. Si trattava della torre pi\u00f9 grande del castello, caratteristica attribuibile alla felice collocazione della struttura, rivolta verso l'antica porta d'accesso ovest della citt\u00e0.\nLungo le mura era disposta una cappella, eretta probabilmente nell'antico sito di una chiesa. La cappella, intitolata a San Giorgio, si struttura su una sola navata ed \u00e8 una tipica espressione dell'architettura normanna.\nAll'inizio del tredicesimo secolo, il torrione ligneo posto sulla cima del \"motte\" venne sostituito con una torre in pietra a base decagonale, alta 58 m e molto simile a quella del castello di Arundel. La torre, sebbene costituisse un notevole ingombro per il cortile interno (ristretto a soli 7 metri), era comunque fondamentale in caso di assedio: al suo interno, infatti, era collocato un pozzo.\nRuolo nell'Anarchia e nella guerra dei Baroni.\nRobert D'Oyly il giovane, nipote del succitato Robert D'Oyly, eredit\u00f2 il castello nel 1140, anno in cui l'Inghilterra era dilaniata dall'Anarchia. Dopo un breve supporto verso re Stefano, D'Oyly rese esplicite le proprie simpatie verso Matilde d'Inghilterra, che nel 1141 pose la sua residenza nel castello di Oxford. La reazione di Stefano fu immediata: da Bristol, il re si rec\u00f2 a Oxford dove assedi\u00f2 l'imperatrice. Il monarca form\u00f2 due tumuli, Jew's Mount e Mount Pelham, su cui colloc\u00f2 numerose armi da assedio, per poi attendere l'esaurimento delle risorse di Matilde per i successivi tre mesi. Stefano riscontr\u00f2 numerose problematiche nel vettovagliamento delle sue truppe nei mesi invernali, difficolt\u00e0 che non facevano che sottolineare l'efficacia del castello di Oxford.\nMatilde, esausta dal blocco, riusc\u00ec a calarsi dai bastioni con una fune e scappare, durante una tormenta di neve, grazie ad un mantello bianco, favorita dal clima rigido che ghiacci\u00f2 i flutti del fiume. Guglielmo di Malmesbury, tuttavia, suggerisce una versione diversa, secondo cui Matilde non fugg\u00ec discendendo la torre bens\u00ec attraversando una porta secondaria. La \u00absignora degli Inglesi\u00bb riusc\u00ec comunque a salvarsi, raggiungendo a piedi Abingdon-on-Thames e da l\u00ec proseguendo a dorso di cavallo sino a Wallingford; destino meno felice tocc\u00f2 al castello, che venne assediato il giorno successivo. Essendo Robert D'Oyly il giovane morto durante l'assedio, il maniero fu promesso a Roger de Bussy per poi effettivamente passare a Henry D'Oyly, figlio di Robert, nel 1154.\nIl castello fu nuovamente attaccato durante la prima guerra dei baroni, evento che spinse Falkes de Breaute a migliorare le strutture difensive. Falkes, infatti, nel 1220 decise di demolire la chiesa di St Budoc, posta nell'angolo sud-est del castello, per costruirvi un barbacane, utile per coprire l'area della porta d'accesso. Quanto costruito in legno venne sostituito con la pietra, materiale scelto anche per la costruzione della nuova torre, eretta nel 1235. Anche Enrico III introdusse varie novit\u00e0 nel castello: convert\u00ec parte della fortezza in una prigione, destinata agli universitari problematici, e rinnov\u00f2 la cappella. A causa della presenza del Beaumont Palace a nord di Oxford, tuttavia, nel castello non ha mai dimorato nessuna famiglia dinastica.\nDal XIV al XVII secolo.\nDal 1327 la fortificazione cadde in rovina a causa dell'et\u00e0 e dell'abbandono; gli interventi di restauro sarebbero costati \u00a3800. Dagli anni 1350 in poi, il castello perse quasi completamente il proprio ruolo militare; incominci\u00f2 infatti da essere utilizzato come centro amministrativo, come prigione e come tribunale. Qui si tennero anche le assise fino al 1577, quando scoppi\u00f2 un'epidemia che sarebbe poi divenuta nota come \u00abassisa nera\u00bb: fra le vittime, si enumerano il lord luogotenente, due cavalieri, otto gentiluomini e l'intera giuria, che comprendeva anche Sir Robert D'Oyley, lontano parente del fondatore del castello.\nNel sedicesimo secolo il barbicane venne demolito per aumentare lo spazio destinato alle abitazioni; stessa sorte tocc\u00f2 al fossato, che and\u00f2 progressivamente riempiendosi. Nel 1611, re Giacomo trasfer\u00ec la propriet\u00e0 del castello a Francis James e Robert Younglove, che a loro volta lo venderono al Christ Church College nel 1613. Il college, infine, mise in affitto il maniero a varie famiglie locali negli anni successivi.\nNel 1642 ebbe inizio la guerra civile inglese e i realisti scelsero Oxford come loro capitale. I soldati parlamentari, guidati dal colonnello Ingoldsby, misero sotto assedio la citt\u00e0 nel 1646. Ingoldsby prefer\u00ec migliorare le difese del castello piuttosto che la citt\u00e0 circostante; la pietra medievale venne sostituita con una serie di baluardi di terra, mentre il torrione venne rinforzato da una serie di interventi grazie ai quali si ottenne una migliore piattaforma da sparo. Nel 1652, nell'ambito della terza guerra civile inglese, i Parlamentaristi distrussero queste difese, battendosi successivamente in ritirata presso il New College.\nGli anni da prigione.\nDopo la guerra civile, il castello di Oxford venne adibito a prigione locale, con delle aule destinate addirittura all'esecuzione capitale (pena alla quale venne sottoposta, per esempio, Mary Blandy nel 1752). Per la maggior parte del diciottesimo secolo, la prigione venne gestita dalle famiglie locali Etty e Wisdom, la cui infelice politica non fece che aumentare il degrado del castello. Addirittura, negli anni 1770, il riformatore John Howard visit\u00f2 il castello numerose volte, non esitando a manifestare il proprio scontento sia per la grandezza delle celle che per la qualit\u00e0 di soggiorno, compromessa dal grande numero di parassiti che infestava il sito. Grazie alle critiche di Howard, le autorit\u00e0 locali decisero di ricostruire la Prigione di Oxford.\nGli interventi di ricostruzione vennero guidati dall'architetto londinese William Blackburn, che vi mise mano nel 1785. L'evoluzione urbanistica della citt\u00e0, in realt\u00e0, aveva gi\u00e0 apportato numerosi cambiamenti al castello (il cui \"bailey\", per esempio, nel 1769-70 venne tagliato dalla costruenda New Road). Per permettere la costruzione della nuova prigione, venne demolito il college contiguo alla cappella di St George e venne riposizionata la cripta, sotto la guida dell'architetto Daniel Harris. Sotto l'impulso di Harris, tra l'altro, vennero avviate le prime indagini archeologiche nell'area, promosse anche dal noto antiquario Edward King.\nLo sviluppo urbanistico della zona continu\u00f2 nel diciannovesimo secolo, con la costruzione della nuova County Hall nel 1840\u201341 e della Oxfordshire Militia Armoury nel 1854; la stessa prigione venne estesa nel 1876.\nOggi.\nSin dal 1954, le due parti pi\u00f9 vecchie del castello sono protette in quanto monumento classificato di I grado e come \"Scheduled Monument\".\nAll'interno della prigione, chiusa nel 1996, oggi trova sede l'Oxfordshire County Council. Da allora, l'edificio della prigione venne interessato da un progetto di recupero, che don\u00f2 ai cittadini di Oxford un nuovo cortile per i mercatini e gli spettacoli teatrali, e visite guidate per visitare agevolmente la fortezza. Il complesso ospita anche un albergo della catena Malmaison, il Malmaison Oxford, che si estende su gran parte dei blocchi carcerari, con le celle convertite in stanze. Tuttavia, la parte della prigione legata alle esecuzioni capitali venne adibita a maxi-ufficio.\nIl progetto di recupero, terminato ufficialmente il 5 maggio 2006, vinse il RICS Project of the Year Award 2007."}
{"id": "2332848", "revid": "287204", "url": "https://it.wikipedia.org/wiki?curid=2332848", "title": "Tempo di uccidere (Benson)", "text": "Tempo di uccidere \u00e8 un romanzo di Raymond Benson pubblicato nel 1999, \u00e8 il primo romanzo di una trilogia in cui 007 combatte contro una nuova organizzazione criminale destinata a terrorizzare il mondo.\nIl romanzo inizia alle Bahamas, come sorta di proseguimento del racconto \"Quantum di sicurezza\" di Ian Fleming, e James Bond reincontra il Governatore che gli racconta di essere nei guai e di aver ricevuto minacce da un'organizzazione denominata \"l'Unione\" a cui deve dei soldi.\nTrama.\nDa qualche tempo, James Bond ha una relazione con la sua segretaria: Helena Marksbury. Deve tornare a concentrarsi sul lavoro la sera in cui \u00e8 incendiato un laboratorio governativo londinese ed \u00e8 assassinato uno scienziato che lavora ai test sullo \"Skin 17\": una combinazione di fibra al carbonio e ceramica al silicio, destinata a cambiare la storia dell'aviazione.\nM riceve una rivendicazione del\"l'Unione\" per l'attentato e chiede a James Bond di indagare sul dottor Steven Harding, scomparso dopo l'incidente.\nA Bruxelles, Bond riceve il rapporto di Gina Hollander, contatto del Servizio Segreto sul posto. La donna ha individuato Steven Harding, anche se si trova a Bruxelles sotto falso nome. Nella camera d'albergo dello scienziato, Bond deve lottare con dei suoi scagnozzi, mentre Harding fugge con un anziano cinese appena operato al cuore. Bond compie delle indagini e scopre che al cinese, malato di cuore, \u00e8 stato applicato un pacemaker modificato da Harding con l'inserimento di un micropunto prima dell'operazione. Probabilmente nel pacemeaker \u00e8 conservata la formula dello \"Skin 17\".\nMentre 007 si intrattiene in bollenti effusioni con Gina, il Servizio Segreto rintraccia Lee Ming, l'uomo operato al cuore, tra le possibili vittime di un volo per il Nepal, precipitato non lontano dal Kangchenjunga.\nM convoca James Bond e l'ufficiale Roland Marquis della RAF: uno spocchioso ma esperto scalatore, sfidato in un'appassionante partita a golf solo qualche giorno prima proprio da 007. Il capo del Servizio Segreto ordina di recuperare il corpo di Lee Ming e capire quanto sia coinvolto nell'incidente ai laboratori dello \"Skin 17\". Bond si fa affiancare per l'operazione dal sergente Chandra Gurung del Primo Battaglione dei Reali Fucilieri Gurkha, esperti di alte quote.\nNel frattempo, Steven Harding \u00e8 sgozzato da Le G\u00e9rant, il capo e fondatore del\"l'Unione\" insoddisfatto dal lavoro del suo uomo.\nA Katmandu per acclimatarsi e prepararsi alla missione, Bond, Marquis e Chandra sono coinvolti nel delitto del capo della sezione I. Quindi incontrano la loro compagna di scalata: il medico Hope Kendall.\nI quattro, con un esperto di comunicazioni (Paul Baack) ed alcuni sherpa, iniziano la lunga marcia. Durante il tragitto succedono molti incidenti che mettono a rischio la vita di Bond.\nA 7.900 metri, vedono i resti dell'aereo e, dopo alcuni giorni, trovano Lee Ming al fondo di un crepaccio. Al campo, Roland tradisce il gruppo e toglie il pacemaker dal corpo di Lee Ming. Bond \u00e8 furioso ma Hope riesce a calmarlo e i due fanno l'amore dentro un sacco a pelo a 7.900 metri!\nAll'improvviso Roland torna al campo. Dietro loro c'\u00e8 una spedizione di agenti segreti russi e l'unico modo per scendere senza incrociarli \u00e8 scalare il Kangchenjunga. L'ufficiale non sta bene ed ha bisogno di un dottore. Porta con s\u00e9 Bond ed Hope, minacciandoli con la pistola. Sulla vetta, a 8.598 metri, \u00e8 per\u00f2 assalito in maniera grave dai sintomi dell'ECGA e perde la vista.\nL'ufficiale, prima di morire, racconta di essere stato ingaggiato da Steven Harding ma di non essere un membro del\"l'Unione\" . Quindi consegna a Bond il pacemaker.\nScesi a 6.000 metri, Bond ritrova Paul Baack, scopre che \u00e8 un membro del\"l'Unione\" e riesce ad ucciderlo, prima che gli rubi il pacemaker. Dalle parole di Paul, Bond alimenta i sospetti che Helena lavori per \"l'Unione\".\nA Londra, 007 si precipita a casa della ragazza. La trova morta sgozzata."}
{"id": "2332856", "revid": "1305772", "url": "https://it.wikipedia.org/wiki?curid=2332856", "title": "Frascati Scienza", "text": "Frascati Scienza \u00e8 un'associazione di cittadini e ricercatori, patrocinata alla sua fondazione dagli istituti di ricerca ASI, CNR, ENEA, ESA, INAF, INFN, INGV, Universit\u00e0 di \"Tor Vergata\", dalle associazioni ATA ed Eta Carine e dalle amministrazioni del Comune di Frascati, dalla provincia di Roma e dalla Regione Lazio. Oggi vede nella realizzazione delle sue attivit\u00e0, promosse attraverso fondi della Commissione Europea, oltre 60 partner scientifici distribuiti su tutto il territorio nazionale.\nLe finalit\u00e0 di Frascati Scienza sono quelle di favorire la Comunicazione della Scienza e l'educazione alla ricerca scientifica attraverso la promozione di eventi, manifestazioni, incontri, installazioni e iniziative periodiche\nL'associazione \u00e8 stata fondata a febbraio 2008. \nL'Area Scientifica Tuscolana.\nLa presenza storica, qualitativamente e quantitativamente eccezionale, della comunit\u00e0 scientifica nel comprensorio tuscolano\na sud della Provincia di Roma, ha rappresentato nel tempo un fattore di tale rilevanza socio-culturale e una grande risorsa\nper l'economia locale, da rendere questo territorio del tutto unico e peculiare nel panorama nazionale e tra i pi\u00f9 significativi a livello internazionale.\nLa presenza istituzionale nell'ambito della ricerca scientifica nel comprensorio tuscolano \u00e8 particolarmente ricca: si pensi solo che l'Area di Frascati \u00e8 considerata uno dei pi\u00f9 grandi centri europei di ricerca scientifica, per numero di ricercatori e vastit\u00e0 tipologica delle ricerche.\nIn una area di poco pi\u00f9 di 30\u00a0km\u00b2 trovano posto, infatti:\nA questo lungo elenco bisogna affiancare naturalmente quello delle centinaia di ricercatori, tecnici e docenti che, per lo pi\u00f9,\nrisiedono proprio nei Comuni dei Castelli Romani, circa 3000, e di Cittadini interessati ai temi scientifici che nel territorio sono confluiti in importanti associazioni con L'associazione Astronomica Tuscolana (ATA) ed Eta Carine.\nSi tratta di un'enorme risorsa dei Castelli Romani (o almeno della sua area Nord) che influenza numerosi aspetti del\nterritorio, a partire da quello prettamente socioculturale fino a quello economico, turistico e occupazionale."}
{"id": "2332858", "revid": "729019", "url": "https://it.wikipedia.org/wiki?curid=2332858", "title": "Metropolitana di Amburgo", "text": "La metropolitana di Amburgo \u00e8 la metropolitana che serve l'omonima citt\u00e0. Fu inaugurata nel febbraio 1912. Seppur in gran parte sopraelevata \u00e8 nota come \"U-Bahn\", con una rete che, dopo l'estensione del 2012, si sviluppa per circa e dispone di 4 linee, per complessive 91 stazioni.\nEssa si affianca e integra con le S-Bahn, a pi\u00f9 largo raggio e gestita dalla Deutsche Bahn, con un modello analogo a quello della capitale tedesca Berlino."}
{"id": "2332862", "revid": "729019", "url": "https://it.wikipedia.org/wiki?curid=2332862", "title": "Metropolitana di Francoforte sul Meno", "text": "La cosiddetta metropolitana di Francoforte sul Meno (in tedesco U-Bahn Frankfurt) \u00e8 un sistema di Stadtbahn che serve la citt\u00e0 tedesca di Francoforte sul Meno.\nRicavata dal potenziamento e dal parziale interramento della rete tranviaria, \u00e8 composta di 9 linee.\nStoria.\nIl 4 ottobre 1968, alla presenza del ministro federale dei trasporti Georg Leber, venne aperta la prima tratta della metropolitana, comprendente le stazioni sotterranee di Hauptwache, Eschenheimer Tor, Gr\u00fcneburgweg, Holzhausenstra\u00dfe e Miquel-/Adickesallee. Alle due estremit\u00e0 la linea tornava in superficie inserendosi sui binari della rete tranviaria.\nRete.\nLa rete si compone di 9 linee:"}
{"id": "2332865", "revid": "6923", "url": "https://it.wikipedia.org/wiki?curid=2332865", "title": "Old Navy", "text": "Old Navy \u00e8 una azienda di abbigliamento di propriet\u00e0 della Gap, Inc., fondata nel 1994 a San Francisco. Opera insieme alla case madre sia a San Francisco che a San Bruno, in California."}
{"id": "2332866", "revid": "111408339", "url": "https://it.wikipedia.org/wiki?curid=2332866", "title": "Act of War", "text": "Act of War \u00e8 un brano scritto da Elton John, e cantato dall'artista britannico insieme alla cantante soul Millie Jackson; il testo \u00e8 di Bernie Taupin.\nIl brano.\nProveniente dalla versione in CD del 1985 e del 1992 dell'album \"Ice on Fire\" (ne costituisce la traccia bonus), si caratterizza come un brano fortemente rock, abbastanza tirato, dove i due cantanti esprimono in modo abbastanza \"aggressivo\" vocalmente quella che \u00e8 la loro personale guerra familiare; da considerarsi uno dei brani pi\u00f9 \"scatenati\" di tutta la discografia eltoniana, si avvale oltre che di tre chitarristi elettrici (Davey Johnstone, Fred Mandel e Nik Kershaw, quest'ultimo ospite speciale) anche di vari sintetizzatori (suonati da Fred Mandel e lo stesso Elton) che simulano effetti sonori quali esplosioni di bombe.\nAltri musicisti sono Mel Gaynor alla batteria, Deon Estus al basso e il produttore Gus Dudgeon alla batteria Simmons. Il testo di Bernie significa letteralmente \"Atto Di Guerra\". Elton avrebbe dovuto duettare con Tina Turner, ma ella declin\u00f2 l'invito del pianista di Pinner. La canzone \u00e8 inclusa anche nel box set \"To Be Continued\" (1990) ma non si tratta dello stesso pezzo di \"Ice On Fire\": del brano esistono infatti ben tre versioni.\n\"Act of War\" raggiunse una #32 UK."}
{"id": "2332867", "revid": "116944", "url": "https://it.wikipedia.org/wiki?curid=2332867", "title": "San Sostene da Corinto", "text": ""}
{"id": "2332868", "revid": "6923", "url": "https://it.wikipedia.org/wiki?curid=2332868", "title": "Broughton Castle", "text": "Broughton Castle \u00e8 un castello medievale inglese che sorge vicino al villaggio di Broughton, non distante dalla citt\u00e0 di Banbury, nell'Oxfordshire.\nIl maniero venne fatto costruire come fortezza difensiva da Sir John de Broughton nel 1300: la localit\u00e0 venne scelta perch\u00e9 una serie di canali permettevano la formazione di fossati di difesa pieni d'acqua che costituivano un freno per possibili assalitori del castello (ancora oggi il fossato del castello ha un'estensione di ben 3 acri).\nNel 1377 il castello fu ceduto a William di Wykeham, vescovo di Winchester. L'edificio venne dotato di merli da Sir Thomas Wykeham, discendente del vescovo William, nel 1406.\nNel 1451 la famiglia baronale Fiennes ottenne la propriet\u00e0 del castello. \nNel 1550 Richard Fiennes fece riprogettare il castello, che venne trasformato in un edificio caratteristico dello stile Tudor, caratterizzato da caminetti decorati, corridoi a volta e soffitti intonacati.\nL'unico figlio di Richard, William Fiennes, I visconte Saye e Sele, che aveva fatto carriera politica a Londra grazie all'amicizia del duca di Buckingham, il quale aveva inoltre insistito per la sua nomina a visconte, si schier\u00f2, nella guerra civile inglese, contro il re Carlo I. Per questo motivo il castello fu luogo di incontro delle forze parlamentari; nel 1642 il visconte radun\u00f2 truppe e combatt\u00e9 nella battaglia di Edgehill a fianco dei parlamentari e contro i realisti guidati da Rupert del Reno. La battaglia, senza vincitori, permise tuttavia alle truppe del re di assaltare e assediare il castello.\nIl castello cadde in rovina nel corso del XIX secolo. L'intervento del proprietario Frederick Fiennes salv\u00f2 il maniero che venne modificato esteriormente divenendo un edificio vittoriano. I progetti di ristrutturazione del castello erano di George Gilbert Scott.\nLa famiglia Saye and Sele abita ad oggi il castello.\nAttualit\u00e0.\nMolti luoghi del castello sono stati utilizzati numerose volte come scene di ambientazione di film. Tra i pi\u00f9 celebri girati, almeno in parte, a Broughton Castle sono: \"La primula rossa\", \"La pazzia di Re Giorgio\", \"Shakespeare in Love\"."}
{"id": "2332869", "revid": "2033069", "url": "https://it.wikipedia.org/wiki?curid=2332869", "title": "Neutrogena", "text": "Neutrogena \u00e8 un'azienda statunitense che produce cosmetici.\nNel 1994 \u00e8 stata acquisita dalla Johnson &amp; Johnson.\nProdotti.\nNeutrogena commercializza una vasta gamma di prodotti per la pelle (viso e corpo) e capelli, comprese linee di prodotti specifici per l'acne, anti-invecchiamento e protezione solare.\nLe linee di prodotto includono:"}
{"id": "2332870", "revid": "116944", "url": "https://it.wikipedia.org/wiki?curid=2332870", "title": "San Sostene di Corinto", "text": ""}
{"id": "2332875", "revid": "1573940", "url": "https://it.wikipedia.org/wiki?curid=2332875", "title": "Erymnochelys madagascariensis", "text": "Erymnochelys madagascariensis () \u00e8 una tartaruga della famiglia Podocnemididae, endemica del Madagascar. \u00c8 l'unica specie del genere Erymnochelys.\nDistribuzione e habitat.\n\"E. madagascariensis\" \u00e8 endemica del Madagascar occidentale, dal fiume Mangoky a sud sino al Sambirano a nord.\nIl suo habitat sono i fiumi i laghi e le paludi.\nConservazione.\n\"E. madagascariensis\" \u00e8 considerata dalla \"IUCN Red List\" una specie in pericolo critico di estinzione (\"Critically Endangered\")."}
{"id": "2332880", "revid": "767487", "url": "https://it.wikipedia.org/wiki?curid=2332880", "title": "David Paul Murphy", "text": "Assieme a Chris Wood e Marlon King, \u00e8 il primatista di reti (2) con la maglia del Birmingham City nelle competizioni calcistiche europee."}
{"id": "2332883", "revid": "228587", "url": "https://it.wikipedia.org/wiki?curid=2332883", "title": "International Meteor Organization", "text": "L'International Meteor Organization, in sigla IMO (in italiano Organizzazione Internazionale Meteorica) \u00e8 un'associazione scientifica internazionale che si occupa dello studio di tutti gli aspetti della Meteoritica, ha sede in Belgio, \u00e8 senza scopo di lucro ed ha attualmente circa 250 membri sparsi in tutto il Mondo, vi fanno parte astrofili dilettanti e astronomi professionisti.\nL'Imo \u00e8 stata fondata il 1\u00ba maggio 1988.\nPrima dell'IMO.\nPrima della fondazione dell'IMO in Europa \u00e8 esistita un'associazione internazionale a livello continentale che si occupava di osservazioni meteoriche, la FEMA (Federation of European Meteor Astronomers): la FEMA fu vittima del suo successo, infatti riusciva a raccoglie una grande quantit\u00e0 di dati ma non riusciva ad elaborarli per cui gradualmente cess\u00f2 di esistere. In seguito, dalla fine degli anni settanta osservatori amatoriali di meteore organizzarono, dopo aver partecipato a campi astronomici organizzati dall'IAYC, dei campi astronomici o riunioni dedicati specificatamente all'osservazione delle meteore:\nNascita dell'IMO.\nI partecipanti a queste riunioni come pure altri osservatori di meteore europei si resero conto che le loro osservazioni e i dati da loro raccolti non venivano che minimamente utilizzati dai professionisti e da altri astrofili in quanto non raccolti organicamente, non diffusi adeguatamente, si era in un periodo pre Internet, spesso raccolti saltuariamente e i cui possessori erano sconosciuti ai possibili utilizzatori.\nContemporaneamente a queste riunioni, l'astrofilo belga Paul Roggemans, che si occupava gi\u00e0 da molti anni di osservazioni e ricerche sulle meteore, stava intessendo una rete di contatti con gli astrofili europei interessati alla Meteoritica per scambiarsi dati e osservazioni.\nDurante il convegno di Hingene fu deciso di organizzare una conferenza per esaminare la possibilit\u00e0 di creare un'associazione che riunisse gli osservatori di meteore, dilettanti e professionisti. Questa conferenza si tenne il 25-27 marzo 1988 a Oldenzaal nei Paesi Bassi e fu la prima chiamata IMC (International Meteor Conference, in italiano Conferenza Internazionale sulle Meteore). Alla conferenza di Oldenzaal fu deciso, nonostante lo scetticismo e l'opposizione di una parte dei partecipanti, di fondare una nuova associazione scientifica internazionale dedicata alla Meteoritica, questa associazione fu fondata formalmente il 1\u00ba maggio 1988 da 97 membri fondatori e fu denominata IMO. Il 5-8 ottobre 1989 a Balatonf\u00f6ldv\u00e1r in Ungheria si tenne la prima assemblea generale dell'IMO che ne sanc\u00ec la nascita ufficiale.\nAttivit\u00e0.\nL'attivit\u00e0 dell'IMO pu\u00f2 essere suddivisa in tre filoni principali:"}
{"id": "2332884", "revid": "300067", "url": "https://it.wikipedia.org/wiki?curid=2332884", "title": "Blake Ahearn", "text": "Carriera.\nDopo il periodo NCAA alla Missouri State University (2003-2007), inizia la sua carriera da professionista restando negli USA dal 2007 al 2009. 2007-08 inizia nella NBDL con i Dakota Wizards; prosegue in NBA prima con i Miami Heat e poi con i San Antonio Spurs, termina ritornando in NBDL con gli Austin Toros. Nel 2008-09 fa ritorno ai Dakota Wizards, in NBDL. La stagione 2009-10 la inizia in Spagna con Estudiantes Madrid; prosegue facendo ritorno negli USA nell'NBA Development League prima nei Bakersfield Jam e poi negli Erie BayHawks. La stagione 2010-11 la incomincia in Italia con la maglia di Teramo, per proseguirla nuovamente negli USA, ancora con gli Erie BayHawks.\nAllenatore.\nDopo un anno alla De Smet Jesuit High School, dove era gi\u00e0 passato come studente, viene annunciato come nuovo allenatore degli Austin Spurs in NBA D-League.\nIl 20 giugno 2020 i Memphis Grizzlies annunciano di aver assunto Ahearn nel proprio staff, nel ruolo di assistente allenatore."}
{"id": "2332887", "revid": "27723", "url": "https://it.wikipedia.org/wiki?curid=2332887", "title": "Letteratura esperanto", "text": ""}
{"id": "2332892", "revid": "663330", "url": "https://it.wikipedia.org/wiki?curid=2332892", "title": "Elaine Cassidy", "text": "Biografia.\nElaine Cassidy \u00e8 nata a Kilcoole (nella contea di Wicklow, Irlanda). Ha iniziato a recitare all'et\u00e0 di cinque anni nella parte di \"Pinocchio\" in una recita scolastica. Nel 1996 \u00e8 stata nominata come miglior attrice promettente al Geneva Film Festival per la parte interpretata nel film \"Il marchio della strega\" (\"The Sun, the Moon and the Stars\"). Ha raggiunto il successo nel film \"Il viaggio di Felicia\" con Bob Hoskins. Per il ruolo interpretato \u00e8 stata nominata come miglior attrice al 20\u00b0 Genie Awards. Per la parte interpretata in Disco Pigs ha vinto, nel 2003, l'IFTA Award come miglior attrice. \u00c8 stata nominata fra le migliori attrici televisive nell'IFTA del 2005 per la parte interpretata nella miniserie inglese \"Fingersmith\". \nElaine \u00e8 anche un'attrice teatrale: nel 2006 ha recitato nel dramma teatrale \"The Crucible\" con la Royal Shakespeare Company e nel \"here Came A Gypsy Riding\" al Teatro Almeida nel 2007. \u00c8 inoltre apparsa nel video musicale della canzone \"The Scientist\" dei \"Coldplay\".\nNel 2007 gira a Firenze la fiction per ITV \"A Room with a View\", remake del film \"Camera con vista\" di James Ivory, sotto la direzione di Nicholas Renton. \n\u00c8 sposata con l'attore Stephen Lord che ha incontrato sul set del film \"The Truth\". Hanno avuto due figli: Kila (2009) e Lynott (2013). Vivono a Greenwich, vicino a Londra.\nDoppiatrici italiane.\nNelle versioni in italiano dei suoi lavori, Elaine Cassidy \u00e8 stata doppiata da:"}
{"id": "2332904", "revid": "15756", "url": "https://it.wikipedia.org/wiki?curid=2332904", "title": "George Beurling", "text": "Biografia.\nGeorge Frederick \"Buzz\" Beurling DSO, DFC, DFM &amp; Bar, RCAF \u00e8 stato l'asso della caccia canadese della seconda guerra mondiale con il maggior numero di abbattimenti. A seconda delle fonti, il numero delle sue vittorie aeree varia tra le 31 e le 31 1/3. Ma, in seguito a recenti ricerche, un quinto delle sue vittorie sembrano essere state esagerate, non hanno riscontri nei registri della Luftwaffe e della Regia Aeronautica o sono, in realt\u00e0, da attribuire all'efficace contraerea di Malta.\nEra chiamato il \"Falcone di Malta\" o il \"Cavaliere di Malta\", avendo abbattuto 26 aerei dell'Asse in appena 14 giorni. Nove di questi erano italiani.\n\"Beurling aveva una sensibilit\u00e0 istintiva per gli aerei. Rapidamente si rendeva conto delle sue caratteristiche e dei suoi estremi. George Beurling era uno dei piloti pi\u00f9 accurati che si fosse mai visto. Un paio di mani sensibili dava al suo volo una scioltezza inusuale in un pilota da caccia in tempo di guerra. La sua vista era assolutamente eccezionale e sparava solo se era sicuro di distruggere. Duecentocinquanta iarde era la distanza dalla quale preferiva tirare.\"\nPrima di essere arruolato dalla RAF come sergente pilota nel 1942, aveva cercato di combattere per i cinesi contro i giapponesi, per i finlandesi contro i russi, e con la Royal Canadian Air Force.\nServizio nella RAF.\nAlla fine, Beurling riusc\u00ec a farsi accettare dalla Royal Air Force: venne arruolato come Aircraftman di 2\u00aa classe, numero 1267053. Giunse nella Operational Training Unit a Hawarden nel settembre 1941. Beurling dimostr\u00f2 una notevole abilit\u00e0 nel volo e nell'addestramento. Ad Hawarden, fin\u00ec sotto l'influenza dell'asso britannico James Harry Lacey, il cui totale di aerei abbattuti era di 27. \nLacey comment\u00f2 in seguito: \"Non c'era possibilit\u00e0 di equivoci: era un meraviglioso pilota e un tiratore scelto anche migliore.\"\nQuesti due fattori, accoppiati con una vista eccezionale, furono la chiave dei suoi futuri successi, ma furono il frutto di un continuo impegno. Ad Hawarden si immerse nello studio del tiro con le armi da fuoco, della stima delle distanze, della balistica, della traiettoria curva dei proiettili, imprimendoseli nel suo subconscio finch\u00e9 volare e sparare per lui divennero una sola azione. e\nA met\u00e0 dicembre 1940 fu inviato a Hendon, Inghilterra, alla locale Initial Training Wing. Nella primavera del 1941 pass\u00f2 alla Elementary Training School No. 5 nelle Midlands. \nBeurling, a met\u00e0 del dicembre 1941, veniva assegnato al 403 Squadron, che si era appena trasferito a North Weald, nell'Essex, con il grado di Sergente Pilota. Vol\u00f2 nella sua prima missione di combattimento a Natale del 1941, senza incontrare alcun velivolo tedesco. Beurling rimase con il 403\u00b0 Squadron per quasi quattro mesi, compiendo missioni di scorta a bombardieri attraverso la Manica, inserito all'interno di massicce formazioni di Supermarine Spitfire. In un paio di occasioni il suo Squadron venne attaccato da caccia tedeschi ma lui non riusc\u00ec a sparare un solo colpo. Nella tarda primavera del 1942, il 403\u00b0 Squadron divent\u00f2 un'unit\u00e0 composta esclusivamente da piloti della Royal Canadian Air Force e Beurling, che era canadese, ma in servizio con la RAF, venne trasferito allo Squadron No. 41, in Sussex. Il primo maggio, durante la sua terza missione, una crociera offensiva su Calais, la sua squadriglia venne attaccata da cinque Focke-Wulf 190. Lui che, in quanto ultimo arrivato, volava in coda alla formazione, venne separato dai compagni e il suo Spitfire fu seriamente danneggiato. Met\u00e0 delle sue armi vennero messe fuori uso. Con le restanti mitragliatrici riusc\u00ec comunque a colpire un FW 190 e l'aereo tedesco esplose in aria. Due giorni dopo, 3 maggio, ruppe la formazione per inseguire un altro solitario FW 190, che pi\u00f9 tardi rivendic\u00f2 come distrutto. Nel fare ci\u00f2, per\u00f2, aveva disobbedito ai rigidi ordini che imponevano di mantenere la formazione. Fortemente criticato dagli altri piloti, per aver messo in pericolo l'intera squadriglia, comp\u00ec altre tre infruttuose missioni. Entrato in urto con i superiori per il suo atteggiamento ribelle, si offr\u00ec volontario per un posto vacante oltremare. Si imbarc\u00f2 e soltanto sette giorni pi\u00f9 tardi, quando fu a Gibilterra conobbe la sua destinazione: Malta.\nMalta.\n\u00c8 su Malta che George Beurling, diventa l'asso con maggior numero di vittorie del Canada, rivelandosi uno dei tiratori e dei piloti pi\u00f9 abili dell'intera RAF. Si dice che Beurling debba il suo spettacolare successo ad un notevole buon occhio tanto quanto ad un combattimento violento. Se assalito alle spalle, egli tirava all'indietro la barra del suo Spitfire Mk VC cos\u00ec decisamente che l'aereo poteva entrare in un violento stallo, \"si rovesciava\" ed entrava in avvitamento. Questa era un'azione aggressiva, improvvisa e molto pericolosa da imitare per il caccia nemico in coda. Oppure Beurling poteva \"spingere\" sia alettoni che timone in una improvvisa e violenta virata, che portava lo Spitfire a \"rovesciarsi\" ed a cadere come un sasso. Soltanto un pilota molto esperto poteva tirare queste acrobazie pi\u00f9 di una o due volte. Beurling ne aveva fatto una sorta di abitudine. Egli sapeva che lo Spitfire poteva essere tirato fuori da questo tipo di guai procurati e lo avrebbe portato a casa sano e salvo.\nBeurling ebbe il suo battesimo del fuoco nel mattino del 12 giugno, quando, pilotando lo Spitfire BR170/C-25, con tre altri piloti del 249 \"Squadron\", intercettava otto Messerschmitt Bf 109. Dichiar\u00f2 di aver fatto saltare via la coda di uno dei caccia tedeschi, ma nessuno dei suoi compagni vide il Messerschmitt cadere al suolo, cos\u00ec gli fu accreditato soltanto un aereo danneggiato. Dopo quel combattimento, a partire dal 6 luglio, Beurling dava il via ad una serie di abbattimenti che non trov\u00f2 eguali nel cielo di Malta e che gli valse in patria l'appellativo di \"Falcone Maltese\" e \"Cavaliere di Malta\" e che fece di lui, per un breve tempo, \"l'eroe canadese pi\u00f9 famoso della seconda guerra mondiale\". Quel giorno \"era a bordo di uno degli otto Spitfire che furono inviati ad intercettare tre bombardieri italiani Cant e trenta Macchi M.C.202, il caccia italiano pi\u00f9 avanzato. Gli otto Spitfire, trovandosi sopra la formazione a 22.000 piedi, si tuffarono in picchiata sugli aerei italiani. Nel giro di pochi secondi, Beurling danneggiava un bombardiere con una raffica. Subito dopo era in coda ad un Macchi, il cui pilota (probabilmente il sergente maggiore Francesco Pecchiari del 51\u00ba Stormo), avvistando lo Spitfire, si era lanciato in picchiata. Il canadese insegu\u00ec la sua preda e, quando l'italiano usc\u00ec dalla picchiata a 5.000 piedi, Beurling lasci\u00f2 partire una raffica di due secondi da 300 iarde. Fu un colpo perfetto.\".\nSubito dopo rivendicava l'abbattimento di un altro Macchi, ma sembra che la sua seconda vittima fosse il Reggiane del \"Sottotenente\" Romano Pagliani della 152\u00aa \"Squadriglia\" che precipit\u00f2 ed esplose vicino a Zejtun. Quel giorno Beurling dichiar\u00f2 di aver abbattuto un terzo aereo, un Messerschmitt, colpito da una distanza di 800 iarde. La sua vittima fu quasi certamente il Fw Anton Engels del 1 \"Staffel\", forse lo stesso aereo che era stato attaccato dal \"Pilot Officer\"Glen e dal \"Flight Sergeant\" Dodd. Ma due colleghi di Engels dichiararono che il Bf 109 fu in realt\u00e0 colpito, proprio sotto i loro occhi, dall'accurata artiglieria antiaerea di Malta. Cos\u00ec sembra possibile che la terza vittima di Beurling fosse un aereo non rientrato del II/JG53. In ogni modo, quel giorno gli vennero accreditate tre vittorie, nella sua prima battaglia aerea su Malta. \nSebbene non si fosse reso conto che gli avessero sparato, quando Beurling ispezion\u00f2 il suo Spitfire, a Takali, lo trov\u00f2 crivellato di pallottole.\".\nIl 12 luglio 1942 il tenente colonnello Aldo Quarantotti decollava su un Reggiane Re.2001 della 150\u00aa Squadriglia Caccia, con il tenente Carlo Seganti (un asso, con cinque abbattimenti accreditati), alla ricerca del tenente Francesco Vichi, scomparso mentre uno Spitfire lo inseguiva, al ritorno da una missione su Malta. Mentre volavano bassi sul mare, i due Reggiane venivano avvistati da Beurling e dal suo comandante, Flg. Off. Hetherington, del 249\u00b0 Squadron, a loro volta alla ricerca del collega Berkeley-Hill che non era rientrato da una missione precedente. \nCoperto da Hetherington che volava un po' pi\u00f9 in alto, Beurling, con il suo Spitfire BR565/U, si port\u00f2 alle spalle dei due velivoli italiani: \"Sparai una raffica di un secondo sull'aereo pi\u00f9 arretrato che si incendi\u00f2 e precipit\u00f2 subito\", ricordava pi\u00f9 tardi Beurling. \"Poi mi avvicinai con un angolo di 15\u00b0 al caccia di testa, fino a circa 30 metri. Potevo vedere ogni dettaglio del viso del pilota, si volt\u00f2 verso di me proprio mentre lo inquadravo e sparavo. Un colpo di uno dei miei cannoncini lo decapit\u00f2 e lui cadde in mare come il suo collega. Dal primo colpo sparato al primo aeroplano, erano trascorsi non pi\u00f9 di sei o sette secondi.\" Il tenente colonnello Aldo Quarantotti e il tenente Carlo Seganti furono insigniti di Medaglia d'oro al valor militare \"alla memoria\". \nDue giorni dopo, il 14 luglio, rischi\u00f2 a sua volta di essere abbattuto: mentre attaccava una formazione di Macchi 202\u00a0500 piedi sotto di lui, venne a sua volta attaccato. \"Tre Messerschmitt e due Reggiane sbucarono dal sole da angoli opposti, chiudendo su di me. Dovevo decidere quale direzione prendere cos\u00ec lasciai che mi sparassero i Reggiane, che avevano meno potere di fuoco dei Messerschmitt. Quei bastardi crivellarono di colpi il mio vecchio Spit!\".\nIl 23 luglio, decollato con altri sette piloti del 249 \"Squadron\", dichiar\u00f2 di aver fatto saltare di netto l'ala a un Reggiane, dopo un lungo combattimento aereo. In realt\u00e0, l'unica perdita italiana fu quella del Sergente Maggiore Bruno Di Pauli della 151\u00aa Squadriglia. Ma il pilota della Regia Aeronautica dichiar\u00f2 di essersi lanciato dopo che il suo Macchi 202, che era stato danneggiato dalla contraerea maltese, perdeva potenza e solo quando si rese conto di essere seguito da sei Spitfire che non avevano ancora aperto il fuoco.\nIl luned\u00ec 27 luglio 1942, fu, per Beurling \"il giorno pi\u00f9 grande\". Ai comandi di un Supermarine Spitfire Mk V BR301, contrassegnato dalla sigla UF-S, faceva letteralmente saltare in aria, da grande distanza, il \"Folgore\" di uno dei migliori piloti, non solo italiani, del conflitto, l'asso Furio Niclot Doglio. Istanti prima di Niclot, capitano del 20\u00ba Gruppo, Beurling aveva abbattuto il \"202\" del sergente Faliero Gelli, del 150\u00ba Gruppo, pilota con tre abbattimenti al suo attivo. \"Mentre si avvicinavano a Malta, Gelli scopriva che il suo nuovo gregario (alla sua prima missione di guerra) era scomparso. \"Ingenuo di uno sciocco\", Gelli diceva a se stesso, proprio mentre sperimentava una nuova ma immediatamente riconoscibile sensazione. Il suo caccia stava oscillando violentemente. Pezzi di ala volavano da ogni parte e fumo nero usciva copiosamente dal cofano motore. Era a 25.000 piedi, immediatamente lanci\u00f2 il suo aereo in picchiata. Quando richiam\u00f2, si trovava su Gozo, la seconda pi\u00f9 grande isola a nord di Malta. Sorvolava proprio Vittoria, la sua capitale, cos\u00ec basso sul terreno che il tetto di una chiesa sfior\u00f2 la sua ala sinistra. Secondi dopo impattava in un campo roccioso appena fuori dalla citt\u00e0.\".\nBeurling centr\u00f2 il Macchi di Gelli, prima ancora di essere avvistato. E la stessa sorte dovette subire anche il suo comandante, Niclot Doglio. Intento a manovrare per attaccare dal basso altri Spitfire in arrivo \"a ore 12\" non si avvide dell'attacco laterale portato dall'asso canadese che centr\u00f2 il \"Folgore\" del capitano della 151\u00aa Squadriglia con numerosi colpi dei cannoncini da 20 millimetri Hispano-Suiza. \"Quel povero diavolo semplicemente salt\u00f2 in pezzi.\"\nNiclot, prima della guerra, deteneva ben sette record mondiali di volo, ed era un asso con sette abbattimenti accreditati, sei dei quali Spitfire (altri due abbattimenti li aveva ottenuti in collaborazione con il suo gregario, Ennio Tarantola), tutte vittorie aeree conseguite nelle quattro settimane di combattimenti sull'isola-fortezza. Beurling, accompagnato da un agente dell'Intelligence, and\u00f2 a incontrare Gelli che disse di chiamarsi Cino Valentini, o cos\u00ec cap\u00ec il pilota canadese. \n\"L\"'Eyetie\" (\"I T\",iniziali di \"Italian\", in gergo, ndr) si trovava nell'aeronautica italiana dal 1936 e negli ultimi cinque mesi in Sicilia, durante i quali aveva abbattuto tre Spitfire. Mi chiese che cosa pensassi dei piloti italiani e io risposi: \"Molto bravi, ma la vostra tattica non \u00e8 buona!\" Mi chiese che cosa volessi dire e io replicai: \"Bene, intanto le vostre formazioni sono troppo strette. Dovete passare davvero tanto tempo a concentrarvi nella formazione, e nell'evitare la scia dei vostri compagni e le punte delle loro ali, cos\u00ec non avete possibilit\u00e0 di guardarvi intorno.\" Valentini rispose che era quello che insegnavano nell'aeronautica italiana, intendendo che andava bene cos\u00ec. Credo che pensasse che io non sapevo quello di cui stavo parlando. Per lui ero solo un tipo che aveva avuto abbastanza fortuna da abbattere un vero pilota.\"\nPrima di Niclot e Gelli, Beurling aveva gi\u00e0 abbattuto il sergente maggiore Francesco Pecchiari, il sottotenente Romano Pagliani e il sergente maggiore Francesco Visentin, veterano del Corpo Aereo Italiano in Belgio nel 1940.\nGli \"Eyetiis\" sono pi\u00f9 facili da abbattere dei tedeschi. S\u00ec, sono abbastanza coraggiosi. A dire il vero, penso che abbiano pi\u00f9 coraggio dei Tedeschi, ma le loro tattiche non sono altrettanto buone. Sono ottimi volatori, ma cercano di fare acrobazie e looping e non smettono anche quando la situazione \u00e8 a loro sfavorevole, mentre i Tedeschi, nei loro panni, sarebbero gi\u00e0 scappati.\nI \"Jerries\" (i Tedeschi, in slang, ndr) sono probabilmente nel complesso piloti migliori degli italiani, ma certamente loro lasciano gli italiani a combattere quando le cose vanno male. Quando faremo i conti finali spero che qualcuno tenga in considerazione questo aspetto.\"\nBeurling era uno dei pochi piloti nella RAF a padroneggiare il \"deflection shot\", il tiro \"curvo\", a distanza e - quindi con il calcolo dell'\"anticipo\" - di bersagli in rapido movimento. Quello stesso giorno rivendic\u00f2 l'abbattimento di due Messerschmitt Bf 109, incluso quello del tenente Karl-Heinz Preu del Geschwaderstab./JG.53, un asso con 8 (secondo altri autori 5) abbattimenti. \nGeorge \"Buzz\" Beurling, per i successi di quel giorno, ottenne la Distinguished Flying Medal.\nMa alcune delle sue vittorie sembrano non essere confermate da successive verifiche. L'abbattimento di Preu, ad esempio, \u00e8 dubbio: secondo lo storico tedesco Jochen Prien, autore del suo ponderoso volume \"Geschwader 53\", Preu venne abbattuto ed ucciso dalla contraerea sopra Valletta.\nIl 26 settembre, poi, decoll\u00f2 con altri 11 Spitfire. Si scontr\u00f2 con una dozzina di Bf 109 a 30 miglia a nord-est di Zonqor Point. Beurling dichiar\u00f2 di aver \"disintegrato\" un primo Messerschmitt, averne mitragliato un secondo e colpito un terzo che \"avvolto dalle fiamme, picchi\u00f2 verticalmente precipitando in mare\", mentre il pilota si lanciava con il paracadute. Ma due di queste vittime sembrano essere state, in realt\u00e0, due caccia tedeschi che, seppure danneggiati, riuscirono a tornare alla base. E il terzo potrebbe essere stato quello pilotato dall'Obwf Kurt Gorbing (White 11/10551) del 2 \"Staffel\" che comp\u00ec un atterraggio di fortuna e mor\u00ec poco dopo. \nUn'altra sua giornata di vittorie aeree su Malta viene considerata il 10 ottobre. Quel giorno, il pilota canadese stava provando in volo lo Spitfire (EP706/T-L) quando fu indirizzato dagli operatori radar a intercettare due Bf 109, che volavano affiancati a 300 metri di quota su Filfla. Beurling dichiar\u00f2 di aver colpito l'aereo di sinistra al motore e che questo fece un atterraggio di emergenza sull'isola, rovesciandosi poi sul dorso. \"Il secondo vir\u00f2 verso il mare e poi torn\u00f2 verso Filfla. Allora lo colpii al serbatoio e l'aereo esplose, con tutto il pilota.\" Ma in realt\u00e0 non ci sono riscontri di atterraggi di emergenza di Messerschmitt n\u00e9, alla data del 10 ottobre 1942, alcuna perdita da parte tedesca. Gli abbattimenti gli vennero allora accreditati e queste due vittorie portarono il totale degli aerei distrutti dal pilota canadese su Malta a 21, pi\u00f9 un altro in collaborazione con due piloti. Nel mattino del 13 ottobre, il Plt Off Beurling, ai comandi dello Spitfire BR173/T-D, attaccava con il suo 249 \"Squadron\" una formazione di Ju 88, scortati da 30 Bf 109, tre miglia a nord di Saint Paul's Bay. Dichiar\u00f2 di aver colpito un bombardiere, dopo un Bf 109 che fece esplodere in fiamme. Pochi secondi dopo spar\u00f2 a un secondo Messerschmitt, senza per\u00f2 osservare alcuno colpo andare a bersaglio. \"Ma il pilota si lanci\u00f2 con il paracadute.\" E sei giorni dopo, il 16 ottobre, a Beurling venne conferita la Distinguished Flying Cross.\nMa \"Screwball\", come qualcuno lo chiamava a Malta per via di un'imprecazione che era solito usare, non era invincibile. Su Malta fu abbattuto quattro volte.\nIl 14 ottobre 1942 (il suo ultimo volo su Malta), Beurling decoll\u00f2 con altri sei piloti del suo 249\u00b0 Squadron, per intercettare un raid di Ju88, con una scorta di 60 Bf 109, Macchi 202 e Reggiane 2001, giunto alle 13.10. Gli Spitfire attaccarono la vasta formazione di aerei dell'Asse appena a sud di Zonqor Point. \"Il falcone di Malta\" mitragli\u00f2 un bombardiere \u2013 che dichiar\u00f2 abbattuto - ma fu colpito dal mitragliere dello Junker: \"Mi fece almeno 30 buchi.\" Dichiar\u00f2 di aver danneggiato subito dopo un Messerschmitt e di aver fatto saltare alla radice l'ala sinistra di un altro Bf 109. Pochi secondi dopo, un altro caccia tedesco lo colp\u00ec da sotto. Beurling fu ferito al tallone, al gomito e alle costole. Riusc\u00ec a fatica a lanciarsi con il paracadute. Cadde in mare dove venne recuperato. Durante questa azione in realt\u00e0 nessun caccia tedesco venne distrutto in volo. Soltanto uno venne danneggiato in combattimento e dovette compiere un atterraggio di emergenza a San Pietro, in Sicilia. Beurling fu probabilmente abbattuto dall'Obfw Riker del 4/JG53 o dal Ltn Karl von Lieres del 2/JG27 (a cui venne accreditata la 26\u00aa vittoria). La Luftwaffe in questo incontro non perse alcun caccia, soltanto un Bf 109 del I/JG53 rientr\u00f2 danneggiato alla base, e il suo pilota, l'Obfw Josef Ederer dovette compiere un atterraggio di emergenza a Sa Pietro. Anche dei sette JU88 dichiarati abbattuti dalla RAF in realt\u00e0 solo uno non rientr\u00f2 alla base. Beurling, ferito seriamente dalle schegge, si gett\u00f2 con il paracadute. Ammar\u00f2 e sal\u00ec sul suo canotto gonfiabile. Il servizio di salvataggio di Malta accorse subito in suo aiuto, trovandolo pi\u00f9 preoccupato di ritrovare la piccola bibbia che gli aveva donato sua madre che delle sue ferite, tra cui quella al tallone appariva particolarmente grave.\nDopoguerra.\nAlla fine della guerra il suo totale era salito a 31 1/3. Dopo il conflitto, non seppe adattarsi alla vita civile e si ridusse a mendicare per le strade di Montr\u00e9al. Mor\u00ec nell'incendio di un aereo canadese ad elica (Noorduyn Norseman), insieme a un altro ex pilota RAF, Leonard Cohen, durante un atterraggio all'aeroporto dell'Urbe di Roma. Aveva 26 anni e oltre 4.000 ore di volo. I suoi resti erano irriconoscibili. Quello sull'aeroporto romano tra la via Salaria e il Tevere, era il suo decimo atterraggio di fortuna. Beurling era in attesa di andare a pilotare P-51D Mustang in Israele, per la guerra arabo-israeliana, per questo si parl\u00f2 di un possibile sabotaggio, di cui non si trovarono mai le prove. Il \"Falcone Maltese\" fu portato all'obitorio dell'ospedale di Santo Spirito. Al suo funerale non presenziarono n\u00e9 la compagna (Vivi Stokes) n\u00e9 la famiglia, n\u00e9 i suoi amici. La sua bara, dopo essere rimasta insepolta in un magazzino del Cimitero Monumentale del Verano, per tre mesi, non avendo nessuno reclamato la salma per la sepoltura, fu fatta interrare dalla vedova nel Cimitero Protestante della Piramide Cestia, vicino alle sepolture di John Keats and Percy Bysshe Shelley. Ma due anni e mezzo dopo, il 9 novembre 1950, i resti mortali di Beurling (e di Leonard Cohen) furono portati in Israele, ad Haifa. La bara, drappeggiata con il blu e il bianco della bandiera israeliana, fu esposta in una vicina base dell'aeronautica israeliana, mentre una guardia d'onore le rendeva omaggio. Durante il lungo funerale per le strade di Haifa, aerei militari israeliani sorvolarono il feretro per un estremo saluto. Infine, i resti di Beurling furono reinterrati nello Zahal Cemetery, ai piedi del Monte Carmelo. La sua tomba \u00e8 contrassegnata, cos\u00ec come le altre, soltanto da nome, numero di serie e grado: per Beurling, quello di \"Segen\", capitano, in ebraico.\nDopo la sua morte, in un libro dello scrittore francese Antoine de Saint-Exup\u00e9ry, \nanch'egli affascinato - come Beurling - dalla libert\u00e0 del volo, fu ritrovata, da lui sottolineata, la seguente frase: \"Odio questo secolo con tutto il mio cuore. Un uomo pu\u00f2 morire di sete in esso.\"\n\"A Verdun l'unico ricordo del suo famoso figlio \u00e8 il boulevard che porta il nome di Beurling.\""}
{"id": "2332905", "revid": "21880", "url": "https://it.wikipedia.org/wiki?curid=2332905", "title": "Erymnochelys", "text": ""}
{"id": "2332913", "revid": "767487", "url": "https://it.wikipedia.org/wiki?curid=2332913", "title": "Matteo Ferrucci", "text": "Scultore attivo a Firenze, appartenne ad una famiglia di maestri scalpellini e scultori di Fiesole documentata dal XV secolo.\nL'artista fu conosciuto particolarmente per la lavorazione del porfido cos\u00ec come il nonno Francesco Ferrucci detto del Tadda che aveva messo a punto le tecniche per poter scolpire pietre particolarmente dure, riscoprendo cos\u00ec l'arte dell'intaglio del porfido, mediante arnesi realizzati con una particolare tempra.\nPer tali competenze, ricevette commissioni importanti dalla corte medicea che apprezzava grandemente questo nobile materiale."}
{"id": "2332922", "revid": "71433", "url": "https://it.wikipedia.org/wiki?curid=2332922", "title": "La teta asustada", "text": ""}
{"id": "2332925", "revid": "33689", "url": "https://it.wikipedia.org/wiki?curid=2332925", "title": "Elektor", "text": "Elektor \u00e8 una rivista mensile su tutti gli aspetti dell'elettronica, pubblicata prima come \"Elektuur\" nei Paesi Bassi nel 1960, e ora pubblicata a livello mondiale in molte lingue incluso inglese, tedesco, olandese, francese, greco, spagnolo, svedese, portoghese (nativo e Brasiliano), finlandese e italiano, distribuita in oltre 50 nazioni. La versione in inglese di \"Elektor\" fu lanciata nel 1975 ed \u00e8 letta in tutto il mondo.\nStoria.\nPubblicata come \"Elektuur\" nei Paesi Bassi nel 1960, Elektor pubblica una vasta gamma di realizzazioni elettroniche, articoli di fondo e progetti rivolti ad ingegneri, amatori, studenti e professionisti. Per aiutare i lettori a costruire le realizzazioni pubblicate, Elektor offre anche PCB (circuiti stampati) di molti dei suoi progetti, cos\u00ec come kit e moduli. Se il progetto impiega un microcontrollore e/o programmi per PC, e questo adesso \u00e8 frequente, Elektor fornisce normalmente il codice sorgente e i file gratuitamente attraverso il suo sito web. Anche la maggior parte dei disegni dei PCB \u00e8 disponibile sul suo sito.\nElektor pubblica anche libri, CD e DVD su audio, microprocessori, software, linguaggi di programmazione ed elettronica in generale.\nElektor \u00e8 edito da Elektor International media, con sede in Limbricht, Paesi Bassi.\nEdizione italiana.\nLa prima \"Elektor\" in italiano, sottotitolata \"elettronica - scienza tecnica e diletto\", venne fondata dalla Jacopo Castelfranchi Editore (JCE) a giugno 1979. Nel 1982 pass\u00f2 al Gruppo Editoriale Jackson. Uscirono 71 numeri fino all'aprile 1985, quindi la Jackson la rinomin\u00f2 in \"Elettronica Hobby\" (poi divenuta \"Fare Elettronica\").\nNel gennaio 1987 la rivista di elettronica \"Progetto\" della JCE ottiene i diritti su \"Elektor\" e ne diventa, solo per una parte delle pagine, l'edizione italiana, cambiando nome in \"Progetto - le pagine di Elektor\", poi \"Progetto - Elektor e le sue pagine\", infine \"Progetto Elektor\". Continu\u00f2 fino al 1998, quando venne sostituita da \"Progetto PC Upgrade\".\nA luglio/agosto 2008 nacque una nuova \"Elektor\" italiana, pubblicata dalla Inware Edizioni, che poi divenne soltanto digitale e si concluse con il numero di luglio/agosto 2013."}
{"id": "2332928", "revid": "1564499", "url": "https://it.wikipedia.org/wiki?curid=2332928", "title": "Chiesa di Santa Maria degli Angeli (Bisenti)", "text": "La chiesa di Santa Maria degli Angeli \u00e8 il principale luogo di culto cattolico di Bisenti, in provincia di Teramo.\nDi stile barocco ispirato al romanico ogivale, viene annoverata tra le maggiori chiese del territorio abruzzese. L'attuale costruzione \u00e8 un ampliamento del precedente edificio risalente al XV secolo.\nIl giorno 2 la chiesa gode del privilegio dell'indulgenza plenaria \"ad instar Portiunculae\", confermato da papa Pio IX nel suo breve dell'11 settembre 1858.\nStoria.\nLa devozione alla Santa Maria degli Angeli fu introdotta a Bisenti dai monaci dell'antica badia di San Salvatore. Secondo la leggenda, una bellissima statua della Madonna apparve sulla sponda del fiume Fino, circonfusa di vivissimo splendore. La popolazione del paese, con fastosa processione, la port\u00f2 in paese e la trasl\u00f2 nella chiesa successivamente a Lei dedicata.\nL'antica chiesa madre presentava una copertura a capriate scoperte e un piccolo rosone che probabilmente \u00e8 stato successivamente utilizzato come finestra nel nuovo campanile. Ad una sola navata, aveva ai lati due nicchie con le statue della Madonna degli Angeli e di San Pasquale.\nNel 1775 fu conferito a tal \"mastro Giovannino\", cio\u00e8 l'architetto Giovanni Fontana di Penne, l'ordine di prendere \"misura della chiesa per l'ingrandimento di essa\" e l'anno successivo iniziarono i lavori. Era abate in quegli anni don Giovanni Al\u00f2 da Roccaraso, che stette a capo della badia di Bisenti dal 1791 al 1806. Insigne letterato e uomo riservato, viene ricordato in un'iscrizione posta sopra la cappella della Madonna di Loreto: \"D.O.M. \u2013 Almaeque Virgini Lauretanae \u2013 Coelorum terrarumque \u2013 Dominae \u2013 de humano genere benemerentissimae \u2013 Abbas Al\u00f2 \u2013 in novo templo \u2013 novam aram \u2013 Anno AE. V. 1796.\" La costruzione della chiesa e del nuovo campanile fu completata nel 1796, ma dal giugno del 1798 furono celebrate le prime funzioni.\nVenne restaurata dapprima nel 1854 e poi nel 1915, quando il terremoto della Marsica lesion\u00f2 la volta dell'abside. Nel 1952 fu rifatta la pavimentazione in marmo e vennero restaurati alcuni affreschi. Negli anni Sessanta venne abbattuta la balaustra che separava l'altare principale. Nel 1992 il parroco don Giuseppe D'Amore fece restaurare la chiesa, la quale venne riaperta alle funzioni per la Pasqua del 1993.\nDescrizione.\nEsterno e campanile.\nAll'esterno la chiesa \u00e8 caratterizzata dalla facciata, a capanna. Essa \u00e8 divisa in due fasce orizzontali da uno sporgente cornicione; la fascia inferiore \u00e8 decorata con lesene tuscaniche ed ha, al centro, il portale, con cornice marmorea; la fascia superiore, invece, \u00e8 decorata con lesene ioniche e al centro si apre un finestrone rettangolare che d\u00e0 luce all'interno. La facciata termina in alto con un frontone semicircolare.\nCostruito in concomitanza con il rifacimento della chiesa, il campanile fu completato alla fine del Settecento. Alto 41 metri, svetta maestoso su tutto il paese. Da una porta laterale della chiesa, una scala a chiocciola conduce alla cella campanaria, che ospita tre campane. La piccola volge a meridione, la mediana a occidente mentre la grande d\u00e0 sulla piazza principale. Le tre campane vengono suonate secondo precise regole che i paesani ben conoscono.\nAnticamente vi era una quarta campana che leggenda vuole sia stata poi montata nel campanile del Duomo di Teramo. La campana grande venne rifusa nel 1927 con i nomi dei caduti nella Prima guerra mondiale e nuovamente montata dal fabbro Fiorindo De Sanctis. La cella campanaria, da cui si vede un ampio panorama che si apre sulla vallata fino al Gran Sasso, era liberamente accessibile fino al 1984, anno in cui venne effettuata l'elettrificazione delle campane, essendo allora parroco don Giuseppe D'Amore e sagrestano Costantino Di Vincenzo.\nLa croce posta sulla sommit\u00e0 del campanile fu pi\u00f9 volte danneggiata da violenti fulmini e successivamente ripristinata. Il campanile \u00e8 stato totalmente restaurato nel 2003.\nInterno.\nAll'interno la chiesa \u00e8 lunga 31 metri, larga 10,50 e alta circa 16. A pianta rettangolare, \u00e8 costituita da una sola navata con cornicioni e lesene molto sporgenti, sulle quali si reggono gli archi degli altari laterali. La navata \u00e8 suddivisa in volte a vela, nelle quali sono racchiusi tre medaglioni a forma ovale che contengono affreschi, attribuiti a Giacinto Diana, che rappresentano il Giudizio di Salomone, il miracolo dell'acqua di Mos\u00e8 ed Eliodoro cacciato dal tempio. Verso l'abside \u00e8 raffigurata la Madonna degli Angeli; fra le lesene e ai lati delle finestre sopra il cornicione sono poste figure di profeti e le allegorie delle virt\u00f9 cardinali. Gli altari laterali sono dedicati rispettivamente alla Madonna del Rosario, alla Circoncisione e alla Madonna di Loreto (a destra) e all'Annunziata, a Sant'Antonio di Padova e all'Assunzione (a sinistra). In uno di essi \u00e8 stato traslato nel 1999 il corpo del servo di Dio Pasqualino Canzii (1915\u20131930), per il quale \u00e8 aperto il processo di beatificazione.\nIn una medaglia di un altare laterale \u00e8 raffigurata una preziosa testimonianza di com'era Bisenti nel Settecento: nel dipinto si distinguono le antiche tre torri del paese (di cui ne rimane solo una) e le due porte di ingresso (delle quali non vi \u00e8 pi\u00f9 traccia).\nNella nicchia a sinistra della chiesa \u00e8 conservata la \"statua della Madonna degli Angeli\". Capolavoro della scultura sacra abruzzese, fu realizzata da Gianfrancesco Gagliardelli nel XVI secolo, autore anche della statua policromata di S. Maria nella chiesa Materdomini di Chieti. Seduta, con le mani giunte e il capo leggermente inclinato, la Madonna posa lo sguardo, in materna adorazione, sul Bambino cullato sulle ginocchia. Il Bambinello, risalente al Settecento, venne allora benedetto nella Grotta di Betlemme.\nOrgano a canne.\nSulla cantoria in controfacciata, si trova l'organo a canne, costruito da Ponziano Bevilacqua nel 1985. Anticamente, un vecchio organo, costruito a Lanciano nel 1801 dal maestro Giovanni Gennari da Rovigo, era situato su una cantoria nell'abside sopra l'altare maggiore; venne rimosso in seguito ai lavori di modernizzazione effettuati nel 1952 sotto la direzione tecnica del geometra Emilio Lattanzi e solo trent'anni dopo sostituito da quello odierno.\nLo strumento attuale \u00e8 a trasmissione mista, meccanica per i manuali e i relativi registri ed elettrica per il pedale e i registri relativi; \u00e8 racchiuso all'interno di una sobria cassa lignea di fattura geometrica, con mostra composta da canne di principale disposte in pi\u00f9 campi; al centro della cassa, si trova la cassa espressiva del secondo manuale, chiusa da portelle trasparenti. Al di sotto di essa, si trova la consolle, a finestra, con due tastiere, di 58 note ciascuna, e pedaliera concava di 30 note."}
{"id": "2332934", "revid": "5585", "url": "https://it.wikipedia.org/wiki?curid=2332934", "title": "Fabio Farronato", "text": ""}
{"id": "2332938", "revid": "118750114", "url": "https://it.wikipedia.org/wiki?curid=2332938", "title": "Famiglia di Detroit", "text": "La Detroit Partnership, conosciuta anche come famiglia di Detroit, Detroit Combination, Detroit Outfit o famiglia Zerilli, \u00e8 una famiglia mafiosa con sede a Detroit, nel Michigan. La Famiglia fu fondata alla fine dell'800 dai primi \"uomini d'onore\" siciliani arrivati in citt\u00e0 e provenienti soprattutto dalle cittadine di Cinisi, Terrasini, Partinico e Alcamo. Con le cosche mafiose di queste cittadine la Famiglia ha ancora oggi strettissimi rapporti di collaborazione, soprattutto nel settore del narcotraffico e nel riciclaggio di denaro sporco. Viene considerata una delle famiglie pi\u00f9 potenti degli Stati Uniti, assieme alle Cinque famiglie ed alla Chicago Outfit.\nStoria.\nOrigini.\nLa famiglia di Detroit fu fondata da due componenti della Mano Nera, i fratelli siciliani di Alcamo Vito e Salvatore Adamo. Attivi soprattutto nella Little Italy di Detroit, Vito e Salvatore si occupavano oltre che di estorsioni, della vendita di liquori nella comunit\u00e0 italiana, di furti, rapine e dirottamenti di camion.\nNel 1912, arrivarono i fratelli Giannola da Terrasini, anche loro siciliani, ed iniziarono una guerra contro gli Adamo.\n+ Antonio \"Tony\" Giannola era un leader carismatico, mentre il fratello Salvatore \"Sam\" Giannola un esecutore spietato. C'era anche Gaetano Giannola, il maggiore dei fratelli, nonch\u00e9 consigliere dei fratelli. I Giannola acquisirono un negozio di alimentari, in realt\u00e0 una copertura per la ricettazione, scoperta nel 1911 dai poliziotti che confiscarono 2000 dollari in litri d'olio d'oliva. Ad informare la polizia fu Sam Beundo, un ex-socio dei Giannola. Beundo fu ritrovato mutilato e carbonizzato una settimana dopo. Il suo omicidio port\u00f2 ai fratelli Giannola un misto di rispetto e timore nel sottobosco criminale italiano.\nConflitto Giannola-Adamo.\nNel 1912-1913 i Giannola sottrassero alcuni racket degli Adamo. I fratelli Giannola credevano di essersi assicurati la vittoria sulla gang di Adamo, poich\u00e9 molti dei loro membri furono uccisi. Adamo si alle\u00f2 con il capo mafia Pietro Mirabile, mentre i Giannola prendevano i suoi racket a Little Italy. Successivamente la banda di Adamo si vendic\u00f2 lasciando due membri della gang Giannola, William Catalano e John Jervaso, morti nell'aprile 1913. Queste uccisioni furono a loro volta seguite da una serie di uccisioni e arresti di entrambi i lati. I pestaggi, accoltellamenti e sparatorie si fermarono temporaneamente quando Vito Adamo ed i due soci furono messi sotto processo per l'omicidio dell'aiutante di Tony Gianolla, Carlo Callego.\nPoco dopo fu effettuato un attentato sulla vita dello stesso Tony Gianolla. A met\u00e0 del 1913 Giannola colp\u00ec la gang Adamo con l'eliminazione del loro socio consigliere Ferdinand Palma, un ex- guardia della sicurezza di una banca. L'era dei fratelli Adamo si concluse nel novembre 1913 quando Vito e Sam Adamo furono eliminati mentre uscivano di casa. La gang di Giannola regn\u00f2 per 5 anni come gruppo mafioso dominante a Detroit, fino a quando nel 1939 i Giannola furono eliminati da Giovanni Vitale. La gang di Giannola controllava i racket pi\u00f9 lucrativi di Detroit ed i suoi membri principali includevano John Vitale, Salvatore Catalanotte, Angelo Meli, William Tocco, Joseph Zerilli, Leonardo Cellura e Angelo Polizzi.\nEra del Proibizionismo e prime forme di organizzazione.\nI primi boss italiani di Detroit erano in realt\u00e0 leader di gang non organizzate che non formavano una vera famiglia. Solo con Salvatore Catalanotte incomincer\u00e0 quella che sar\u00e0 poi conosciuta dai primi anni trenta come la famiglia di Detroit o Detroit Partnership.\nGaspar Milazzo, un mafioso molto influente durante l'era del divieto, era nato nel 1887 a Castellammare del Golfo, Sicilia. Decise di trasferirsi a Detroit da Brooklyn nel 1921 ed era uno stretto alleato di Vito Bonventre e Stefano Magaddino, entrambi provenienti da Castellammare del Golfo. Mentre Gaspar Milazzo era conosciuto come \"The Peacemaker\" (\"Il Pacificatore\") per la sua capacit\u00e0 come consigliere e mediatore, Stefano Magaddino era conosciuto come \"The Undertaker\" (\"Il Becchino\").\nGaspare Milazzo si afferm\u00f2 rapidamente come un mafioso potente ed influente all'interno della malavita di Detroit e sarebbe stato riconosciuto come un mediatore capace nelle controversie della Mafia. Detroit aveva una grande popolazione di immigrati siciliani e fu una delle sedi del contrabbando di alcool nel midwest. Al momento dell'arrivo di Milazzo l'ebraica Purple Gang controllava gran parte del traffico d'alcool nella zona. Milazzo si alle\u00f2 cos\u00ec con Salvatore \"Sam\" Catalanotte, il responsabile locale dell'Unione Siciliana e uno dei principali e pi\u00f9 rispettati boss mafiosi di Detroit, che un\u00ec la sua gang con quella di Milazzo, che per\u00f2 fu gestita da Catalanotte. Una leggera rivalit\u00e0 continu\u00f2 durante gli anni venti fra le varie fazioni della mafia di Detroit, ma per la maggior parte del tempo rimasero alleato e coordinate da Sam Catalanotte.\nCon la morte di Catalonotte di polmonite nel febbraio del 1930, all'et\u00e0 di 36 anni, Milazzo mantenne la sua posizione nella mafia locale e continu\u00f2 a cercare la pace tra le fazioni mafiose locali. In verit\u00e0, Milazzo fu riconosciuto come il leader della mafia di Detroit. Egli fu uno stretto collaboratore della banda guidata da Angelo Meli, William Tocco e Joseph Zerilli, tre dei principali mafiosi e boss della malavita di Detroit.\nIl gruppo mafioso di Milazzo si fuse allora anche con la banda di Angelo Meli ed altre bande, tra cui la \"banda del fiume\", guidata dai fratelli Thomas e Peter Licavoli, che condivisero con Milazzo gli introiti dei loro racket.\nAltri gruppi criminali attivi in quel momento erano la \"Westside Mob\" di Joseph Tocco, conosciuto come \"The Down River Beer Baron\" e la banda di \"Hamtramck\", guidata da Chester La Mare.Negli anni trenta si form\u00f2 quella che sarebbe divenuta la gi\u00e0 citata \"Detroit Partnership\". Tuttavia durante la Guerra castellammarese (1930-'31), Milazzo fu ucciso colpito alla testa da alcuni suoi sottoposti, come Chester La Mare, contrari all'alleanza con Salvatore Maranzano.\nLa Detroit Partnership.\nDopo la morte di Gaspar Milazzo, una guerra infuri\u00f2 all'interno della Mafia di Detroit mentre nello stesso periodo la guerra Castellammarese di New York inizi\u00f2 ufficialmente.\nDurante questo periodo, a Detroit, Chester La Mare, con il sostegno del potente boss di New York Joe Masseria, fu riconosciuto come il nuovo capo della Mafia di Detroit.\nIl suo regno \u00e8 stato traballante e minato continuamente poich\u00e9 era un \"uomo segnato\", non solo dai suoi colleghi mafiosi, ma dalle forze di polizia locali che perquisivano continuamente i suoi stabilimenti aziendali come i suoi speakeasy ed interferiva con altri suoi racket.La Mare riusc\u00ec a rimanere nascosto mentre pi\u00f9 di una dozzina di mafiosi furono uccisi a Detroit durante la guerra delle gang Westside/Eastside che dur\u00f2 circa un anno.\nNel febbraio del 1931 La Mare fu tradito da due dei suoi uomini e colpito a morte da questi mentre erano a casa sua.\nLa morte di La Mare \u00e8 stata fondamentale nella formazione della \"famiglia di Detroit\" o \"Detroit Partnership\" come divenne noto all'interno della malavita americana, poich\u00e9 i mafiosi sopravvissuti alla guerra si organizzarono in un'unica organizzazione per evitare la distruzione.\nCon l'eliminazione prima di Joe Masseria e poi di Salvatore Maranzano, Lucky Luciano si afferm\u00f2 come boss della famiglia Masseria ed inizi\u00f2 ad eliminare tutti i \"Mustache Pete\" di Cosa Nostra, ossia i \"sicilianisti\", convincendo i pochi sopravvissuti ad accordarsi con lui. Sotto la guida di Luciano, le Cinque famiglie di New York e svariate altre famiglie della Costa orientale, del Midwest e della Costa occidentale formarono la Commissione. Sotto il nuovo regime della Mafia di New York, che comprendeva appunto Charles \"Lucky\" Luciano, Joseph \"Joe Bananas\" Bonanno, Vincent Mangano, Tommaso Gagliano e Joseph Profaci, la Detroit Partnership \u00e8 stata ufficialmente riconosciuta all'interno della nuova struttura organizzativa della malavita italo-americana.\nDopo aver distrutto definitivamente i residui della Purple Gang, la Detroit Partnership inizi\u00f2 ad espandersi in tutto il Michigan.\nIl primo boss ufficiale della Partnership fu William Tocco, nacque Guglielmo Vito Tocco a Terrasini, in Sicilia, nel 1897, e noto anche come \"Black Bill\" Tocco.\nTocco era stato uno dei leader della gang Eastside, insieme a Joseph Zerilli e Angelo Meli, che divennero rispettivamente il capodecina di fiducia ed il consigliere di Tocco. Tocco fu incriminato con l'accusa di evasione fiscale nel marzo 1936 e anche se la parte finanziaria del caso \u00e8 stata depositata nel 1937, Tocco si ritir\u00f2 dagli affari per l'attenzione che aveva suscitato questa cattiva pubblicit\u00e0, e lasci\u00f2 il posto al cognato Joseph Zerilli.\nDopo il suo rilascio dalla prigione nella met\u00e0 anni ' 40, Tocco si trasfer\u00ec in Florida, ma senza dubbio mantenne una gran quantit\u00e0 di potere ed influenza nella Partnership. Mentre viveva in semi-pensione a Miami, in Florida, Bill Tocco divenne il consigliere anziano del boss Joe Zerilli, carica che mantenne fino al 1977, quando mor\u00ec per cause naturali.\nJoe Zerilli, noto come \"Joe One\" o \"Joe Z.\" dai suoi colleghi mafiosi e amici, avrebbe portato la Partnership ad uno status di grande potere nella Cosa Nostra americana.\nNegli anni sessanta, Zerilli mantenne stretti e saldi legami con Stefano Magaddino di Buffalo, Sam Giancana di Chicago, Angelo Bruno di Filadelfia, Santo Trafficante Jr. di Tampa, Carlos Marcello di New Orleans e Raymond Patriarca Sr. del New England. Joe Zerilli \u00e8 rimasto il boss della Mafia di Detroit fino alla sua morte per cause naturali il 30 ottobre 1977, all'et\u00e0 di 80 anni. Joseph \"Joe Z.\" Zerilli \u00e8 stato uno dei boss della Mafia americana pi\u00f9 rispettati della sua epoca, che port\u00f2 nella tomba il segreto sulla scomparsa di Jimmy Hoffa.\nNel 1977, Giovanni Priziola rilev\u00f2 la famiglia, che govern\u00f2 fino alla morte nel 1979. Priziola continu\u00f2 l'espansione a Las Vegas iniziata da Zerilli, grazie anche ai soldi dell'International Brotherhood of Teamsters. Priziola inizi\u00f2 una stretta cooperazione con le famiglie di Kansas City, Cleveland e Chicago nella \"scrematura\" dei casin\u00f2.\n\"Jack\" Tocco e situazione attuale.\nSecondo le forze dell'ordine, Giacomo \"Jack\" Tocco divenne il boss ufficiale della Detroit Partnership l'11 giugno 1979 in una cerimonia tenuta presso il Timberland Game Ranch a Township Dexter, nel Michigan.\nNel marzo 1996 17 membri e soci della Partnership furono incriminati. Tra gli incriminati c'erano il boss Jack Tocco ed il viceboss Anthony Zerilli. Anche quattro presunti capidecina furono accusati. Uno era Anthony Corrado, che \u00e8 stato identificato nel 1974 dalla Commissione del gioco del Nevada come uno dei pochi individui di Detroit che hanno ricevuto un trattamento \"sontuoso\" durante una vacanza presso i casin\u00f2 di Las Vegas. Anthony Tocco era un altro capo incriminato, cos\u00ec come Vito Giacalone e suo fratello Anthony \"Tony Jack\" Giacalone, che \u00e8 uno degli uomini sospettati di essere responsabile della morte del presidente dei Teamsters Jimmy Hoffa.\nSi ritiene che, nonostante i membri attuali siano notevolmente diminuiti (circa 50 \"uomini d'onore\" e pi\u00f9 di 1000 affiliati), l'organizzazione abbia dimostrato di essere una famiglia molto stabile e di saper sopravvivere alle forti decimazioni a cui \u00e8 stata sottoposta dalle indagini dell'FBI, le faide interne e le lotte con i rivali. Essa \u00e8 ancora considerata una potente organizzazione criminale all'interno dello Stato del Michigan, con la maggior parte dei membri legati da vincoli di sangue tramite parentela o matrimoni, e affiliati capaci che contribuiscono a gestire l'usura, il gioco d'azzardo, i racket, gli stupefacenti, la prostituzione, le scommesse, le imprese legittime e l'estorsione."}
{"id": "2332939", "revid": "110157", "url": "https://it.wikipedia.org/wiki?curid=2332939", "title": "Museu Frederic Mar\u00e8s", "text": "Il Museu Frederic Mar\u00e8s \u00e8 un museo che si trova nel centro della citt\u00e0 di Barcellona e che ospita numerose opere donate alla citt\u00e0 dallo scultore Frederic Mar\u00e8s.\nL'idea del museo nacque nel 1944 quando Mar\u00e8s realizz\u00f2 un'esposizione di gran parte della sua collezione che comprendeva vari elementi, come incunaboli e sculture medievali. Mar\u00e8s promise quindi di donare la sua collezione alla citt\u00e0.\nIl museo venne inaugurato ufficialmente nel 1948 e nel 1952 lo stesso Mar\u00e8s si trasfer\u00ec in una stanza appositamente costruita per lui nell'edificio del museo. \nIl museo continu\u00f2 a espandersi fino al 1970 finch\u00e9 non fu possibile ampliarlo ulteriormente, cos\u00ec Mar\u00e8s decise di distribuire la sua collezione. Cos\u00ec, \u00e8 possibile trovare opere di questa collezione privata nel \"Museo de Historia de Sabadell\" o nel \"Museo de la Real Academia de Bellas Artes de San Fernando\" a Madrid, mentre nella Biblioteca de Catalunya si trova il Museo del Libro Frederic Mar\u00e8s."}
{"id": "2332941", "revid": "1048993", "url": "https://it.wikipedia.org/wiki?curid=2332941", "title": "Irmgard Keun", "text": " La sua produzione, rimasta sconosciuta in Italia per decenni, ha conosciuto recentemente nuove traduzioni.\nBiografia.\nIrmgard Keun nasce il 6 febbraio 1905 nei pressi di Berlino (Charlottenburg) da Eduard e Elsa Charlotte Keun. Nel 1913 la famiglia (comprendente anche il fratello Gerd nato nel 1910) si trasferisce a Colonia. Qui la Keun studia presso una scuola evangelica dove si diploma nel 1921. Lavora come dattilografa frequentando nel frattempo una scuola di recitazione, dal 1925 al 1927. Recita alcune parti a Greifswald e Amburgo, ottenendo un discreto successo. \nDecide di abbandonare la carriera di attrice nel 1929 e, dietro l'incoraggiamento dello scrittore tedesco Alfred D\u00f6blin, si dedica alla scrittura.\nNel 1932 sposa lo scrittore e direttore artistico Johannes Tralow dal quale divorzia nel 1937.\nIl suo primo romanzo, \"Gilgi, una di noi\" pubblicato nel 1931 riscuote un grande successo cos\u00ec come \"La ragazza di seta artificiale\" pubblicato l'anno seguente. Entrambi tuttavia finiranno nel 1933 nella lista della \"Letteratura nociva e inopportuna\" stilata dal partito nazionalsocialista. La protesta dell'autrice le coster\u00e0 l'arresto: verr\u00e0 rilasciata dietro l'alta cauzione pagata dal padre (200.000 marchi).\nTra il 1936 e il 1940, a causa del regime nazista, andr\u00e0 in esilio prima a Ostenda in Belgio e poi nei Paesi Bassi.\n\u00c8 apprezzata da molti scrittori, tra cui Alfred D\u00f6blin, Kurt Tucholsky, Egon Erwin Kisch, Hermann Kesten, Stefan Zweig, Ernst Toller, Ernst Weiss, e Heinrich Mann.\nTra il 1936 e il 1938 ha una relazione sentimentale con Joseph Roth, che influir\u00e0 positivamente sulla sua scrittura. Con lui lavora e vive in molte citt\u00e0 europee.\nDopo l'invasione tedesca dei Paesi Bassi torna in Germania, dove, protetta dalla falsa notizia del proprio suicidio, vive nascosta fino al 1945.\nNel 1950 il romanzo \"Ferdinand, der Mann mit dem freundlichen Herzen\" non ha alcuna risonanza. Lavora come giornalista, preda dell'alcolismo e di ricoveri psichiatrici. I suoi lavori degli anni settanta vengono ignorati dal pubblico e dalla critica.\nMuore nel 1982."}
{"id": "2332942", "revid": "144796", "url": "https://it.wikipedia.org/wiki?curid=2332942", "title": "Alfred von Kiderlen-Waechter", "text": "Sostitu\u00ec il Ministro degli Esteri in carica durante la Crisi bosniaca (1908-1909) e fu Ministro degli Esteri dal 1910 al 1912. \u00c8 considerato uno dei massimi responsabili della Crisi di Agadir (1911) che port\u00f2 la Germania ad una grave tensione politica con Francia e Gran Bretagna.\nAscesa.\nDopo aver partecipato come volontario alla Guerra franco-prussiana ed aver compiuto studi di Giurisprudenza, Alfred von Kiderlen-Waechter, divenne Consigliere referendario al Ministero degli Esteri tedesco nel 1888.\nSi avvalse spesso di influenti conoscenze. Nel 1889 godeva della fiducia di Otto von Bismarck, era amico del figlio Herbert, con cui aveva prestato servizio presso l'ambasciata tedesca di San Pietroburgo, ed era seguace di Friedrich August von Holstein, l'\u201deminenza grigia\u201d dell'alta politica tedesca.\nFu per diversi anni rappresentante del Ministero degli Esteri presso Guglielmo II, incarico che gli consent\u00ec di essere a contatto con il Kaiser molto spesso, specie durante i suoi numerosi viaggi.\nDopo la caduta di Bismarck, il nuovo cancelliere Leo von Caprivi, per carattere, mantenne un certo distacco con l'Imperatore. Si serviva per\u00f2 di intermediari come Kiderlen, che andavano acquisendo un'influenza su Guglielmo II di fatto sproporzionata alla posizione che occupavano.\nKiderlen si trov\u00f2 anche coinvolto in qualcuno dei numerosi scandali che investivano la corte e i politici tedeschi in quegli anni. Fu costretto a battersi con il direttore del giornale \"Kladderadatsch\" che aveva lanciato attacchi contro di lui, Holstein e Philipp Eulenburg. Le accuse erano di manovre e intrighi per i quali Guglielmo viet\u00f2 di prendere provvedimenti nel timore di ulteriori scandali.\nNel 1895, l'amicizia fra Kiderlen e Guglielmo II termin\u00f2 del tutto. La causa furono alcune lettere sarcastiche scritte da Kiderlen durante i viaggi con il Kaiser che avevano probabilmente quest'ultimo come oggetto. Quell'anno Kiderlen ebbe un incarico diplomatico a Copenaghen e, nel 1900, grazie al nuovo cancelliere Bernhard von B\u00fclow fu trasferito, come ambasciatore, in quella che riteneva una sede pi\u00f9 piacevole e movimentata: Bucarest.\nLa Crisi bosniaca.\nNel 1908, a causa delle conseguenze istituzionali del \"caso Daily Telegraph\" che coinvolsero B\u00fclow, il \" Reichstag\" e Guglielmo II, il ministro degli Esteri in carica Wilhelm von Schoen prese un periodo di riposo. In questa difficile situazione B\u00fclow ritenne opportuno richiamare da Bucarest Kiderlen affidandogli la direzione provvisoria del Ministero degli Esteri.\nDurante la Crisi bosniaca, scoppiata nello stesso anno per l'annessione austriaca della Bosnia, Kiderlen contribu\u00ec molto ad irrigidire la posizione di B\u00fclow. Fu Kiderlen infatti a redigere il cosiddetto \"\"ultimatum\" della Germania\" che, trasmesso il 21 marzo 1909, port\u00f2 alla resa diplomatica della Russia e quindi alla vittoria politica dell'Austria. Suo consigliere in quei momenti critici fu ancora Holstein, ormai in fin di vita.\nMinistro degli Esteri (1910-1912).\nDimessosi B\u00fclow per le conseguenze del \"caso Daily Telegraph\", nel giugno 1910, il cancelliere succedutogli, Theobald von Bethmann-Hollweg, convinse Guglielmo II a nominare Kiderlen Ministro degli Esteri.\nLa Crisi di Agadir.\nCon la spedizione verso Fez della primavera del 1911 la Francia diede la parola definitiva alla sua volont\u00e0 di ridurre il Marocco ad un protettorato. Negli anni precedenti aveva ricevuto il nulla osta all'operazione sia dalla Gran Bretagna che dall'Italia. Ma sapeva bene, per la Crisi di Tangeri del 1905, che la Germania si sarebbe opposta.\nLa prima reazione tedesca non fu violenta. Kiderlen si limit\u00f2 ad osservare che il fatto usciva dagli accordi della Conferenza di Algeciras e accenn\u00f2 alla possibilit\u00e0 di un'intesa con la Francia. In realt\u00e0 questa apparente tranquillit\u00e0 dissimulava propositi che il ministro degli Esteri non era ancora riuscito a far prevalere presso Guglielmo II e Bethmann.\nIn un suo memoriale del 3 maggio al Kaiser, infatti, Kiderlen espose la sua politica di forza e di compensi. Il piano si basava sulla eventualit\u00e0 di occupare i porti marocchini di Agadir e Mogador (oggi Essaouira) e sulla convinzione che la Gran Bretagna si sarebbe disinteressata alla vicenda.\nIl 21 maggio 1911 i francesi occuparono Fez. Kiderlen consider\u00f2 giunto il momento di agire. Incontratosi con l'ambasciatore francese Jules Cambon convenne con lui che la Germania il compenso doveva trovarlo nel Congo francese. Cinque giorni dopo, il 26 giugno, ottenne il consenso di Guglielmo II all'azione, ma solo una delle quattro navi previste ebbe il tempo di raggiungere il Marocco.\nCominciarono le trattative fra Berlino e Parigi e Kiderlen, di fronte al rifiuto francese di fare un'offerta territoriale si decise, il 15 luglio, a chiedere allo stupito Cambon l'intero Congo francese. Questi escluse una cessione totale, e anche Guglielmo II proib\u00ec a Kiderlen passi che suonassero come una minaccia per la Francia.\nKiderlen tenne duro, ma l'intransigenza della Francia e soprattutto la discesa in campo, non prevista, della Gran Bretagna, scossero il prestigio del Ministro degli Esteri tedesco. Dopo le insistenze alla moderazione di Guglielmo II, il 2 agosto 1911, Kiderlen accett\u00f2 la proposta di Cambon di \u00abun gros morceau\u00bb del Congo come base dei negoziati. Le trattative si protrassero per mesi e il 4 novembre la Germania, finalmente, si impegn\u00f2 a disinteressarsi del Marocco in cambio di un riassestamento della sua colonia del Camerun che perdeva territori a nord e ne acquisiva, di pi\u00f9 importanti, dal Congo francese. Tutta la vicenda port\u00f2 ad un notevole rafforzamento dell'amicizia fra Gran Bretagna e Francia la cui stampa rilev\u00f2 il ripiegamento tedesco dopo l'imprudente richiesta di tutto il Congo.\nGli ultimi tempi.\nNell'autunno del 1912 apparvero chiari i sintomi di una crisi nei Balcani. Kiderlen insistette con Bethmann affinch\u00e9 la Germania mettesse in chiaro che era obbligata a dare aiuto all'Austria solo nel caso di un attacco della Russia e che se Vienna, senza preavviso, si fosse lanciata in un'avventura balcanica, sarebbe rimasta sola.\nD'altra parte, Kiderlen ricord\u00f2 al \"Reichstag\" che la Germania non sarebbe potuta rimanere a guardare se in una guerra contro la Russia, la sua unica alleata, l'Austria, si sarebbe trovata in difficolt\u00e0. Egli quindi propose all'Intesa che le potenze intraprendessero un'azione comune per localizzare una eventuale crisi.\nCosciente di non stare bene e rassegnato a non vivere pi\u00f9 a lungo, Kiderlen mor\u00ec il 30 dicembre 1912 a Stoccarda di una crisi cardiaca, subito dopo che, ad un pranzo presso il Ministro della Baviera Karl Moy, aveva sorbito sei bicchieri di cognac. Gli succedette al Ministero degli Esteri Gottlieb von Jagow."}
{"id": "2332944", "revid": "300067", "url": "https://it.wikipedia.org/wiki?curid=2332944", "title": "Orlando Graham", "text": ""}
{"id": "2332945", "revid": "1318658", "url": "https://it.wikipedia.org/wiki?curid=2332945", "title": "Abbazia di Kornelim\u00fcnster", "text": "L'abbazia di Kornelim\u00fcnster (\"Kloster Kornelim\u00fcnster\") fu un monastero benedettino situato nel villaggio di Kornelim\u00fcnster, dal 1972 inglobato nella citt\u00e0 di Aquisgrana, nella Renania Settentrionale-Vestfalia, in Germania.\nStoria.\nIl monastero venne fondato nell'814 da Benedetto d'Aniane, consigliere dell'imperatore Ludovico il Pio, successore di Carlo Magno, sul piccolo fiume Inde. Il monastero venne conosciuto dapprima col nome di \"monastero del Redentore sull'Inde\".\nDalla met\u00e0 del IX secolo il monastero divenne abbazia imperiale e sede di una serie di evangeliche e ricercate reliquie quali la tunica di Ges\u00f9 Cristo e il sudario della Veronica.\nNell'875 met\u00e0 delle reliquie vennero cedute alla Santa Sede in cambio della testa di san Cornelio papa (martire nel 253), atto dal quale l'abbazia prese il nome latino di \"Sancti Cornelii ad Indam\", e poi \"Kornelim\u00fcnster\".\nNel 1500 ottenne il titolo principesco per i suoi abati reggenti ed un seggio nel Reichstag, oltre ad avere il privilegio (dopo gli arcivescovi di Colonia), di incoronare gli imperatori del Sacro Romano Impero.\nNel 1802 il territorio dell'abbazia, venne compreso negli atti della mediatizzazione e pass\u00f2 alla Francia repubblicana. La chiesa abbaziale divenne parrocchiale e le restanti strutture divennero propriet\u00e0 statale. Nel 1815, Kornelim\u00fcnster divenne parte del Regno di Prussia e venne compresa nel distretto (\"Landkreis\") di Aquisgrana.\nIl monastero venne rifondato dai benedettini nel 1906 e tutt'oggi continua ad operare dopo questa seconda fondazione."}
{"id": "2332948", "revid": "125928425", "url": "https://it.wikipedia.org/wiki?curid=2332948", "title": "Alberto Gimignani", "text": "Biografia.\nNasce il 21 agosto 1961 e trascorre la sua vita a Firenze fino al 1984. Dopo aver frequentato la Bottega Teatrale di Vittorio Gassman si trasferisce a Roma. La sua prima apparizione \u00e8 ne \"La Famiglia\" di Ettore Scola nella parte di Giulio. Successivamente interpreta il fisico Emilio Segr\u00e8 ne \"I ragazzi di via Panisperna\" di Gianni Amelio.\nIl personaggio che lo rivela all'attenzione del grande pubblico \u00e8 Trevi ne \"La piovra 4\" al fianco di Michele Placido.\nSi alterna tra ruoli televisivi e cinematografici di grande intensit\u00e0 tra i quali ricordiamo \"Il Biondo\" nel film \"Il partigiano Johnny\" di Guido Chiesa, e \"Renzo\" il padre di Francesco in \"Il signor Quindicipalle\" di Francesco Nuti. \u00c8 Paolo ne \"La vita come viene\" di Stefano Incerti.\n\u00c8 un attore molto apprezzato in Francia, dove lavora abitualmente sia in serie televisive sia al cinema. Tra i molti film a cui ha partecipato: \"Salle Gosse\" di Claude Mourieras, \"Premier Cercle\" di Laurent Tuel al fianco di Jean Reno. Oltre che per la sua attivit\u00e0 artistica, \u00e8 anche noto per l'impegno e l'attivismo civile, attitudini etiche e morali che lo portano a dedicare notevoli energie a iniziative di solidariet\u00e0 sociale. Attualmente \u00e8 responsabile della comunicazione dell'Organizzazione non governativa italiana Nessuno tocchi Caino il cui principale obiettivo \u00e8 l'attuazione della moratoria universale della pena di morte, e, pi\u00f9 in generale, la lotta contro la tortura."}
{"id": "2332949", "revid": "1318658", "url": "https://it.wikipedia.org/wiki?curid=2332949", "title": "Les Planes (L'Hospitalet de Llobregat)", "text": "Les Planes \u00e8 un quartiere di L'Hospitalet de Llobregat.\nIl quartiere, che si cre\u00f2 in seguito alla flusso migratorio degli anni sessanta, \u00e8 noto per le sue attivit\u00e0 commerciali e i bar di \"tapas\" intorno al tradizionale \"mercado de los Pajaritos\". \nLa \"plaza Ibiza\" costituisce un importante spazio d'incontro per il quartiere e il parco metropolitano di \"Les Planes\" \u00e8 il pi\u00f9 grande della citt\u00e0. Proprio dietro quest'area verde si estende il nucleo urbano di \"Les Planes\", ormai integrato all'interno dello stesso quartiere, anche se mantiene alcune differenze di carattere amministrativo."}
{"id": "2332960", "revid": "599013", "url": "https://it.wikipedia.org/wiki?curid=2332960", "title": "Duncan Jones", "text": ""}
{"id": "2332963", "revid": "765341", "url": "https://it.wikipedia.org/wiki?curid=2332963", "title": "Gerolamo Felice Lodron", "text": "Biografia.\nGirolamo Felice fu il figlio postumo del conte Girolamo Lodron e della nobile Elena Fontanabona.\nSua moglie Giulia Zanetti (\u2020 1650), originaria di Brescia, fra 1602 e 1628 gli partor\u00ec sedici figli, di cui due divennero vescovi e cinque suore.\nTra le tredici figlie,\nI tre figli furono\nIn risposta ad una richiesta dal padre Girolamo e dello zio Nicol\u00f2 il doge Marino Grimani con lettera del 15 luglio 1598 conferm\u00f2 i diritti relativi a Concesio e Muslone conferiti dal doge Foscari a Giorgio (1400\u00a0\u2013 1461) e Pietro Lodron (140?-1485)\nGirolamo Felice visse a Concesio con magnificenza e benevolenza.\nMor\u00ec il 13 agosto 1658 e fu sepolto nella cappella di San Rocco di Concesio.\nNicol\u00f2 Giorgio, figlio di Gerolamo Felice, nel 1685, vend\u00e9 i suoi diritti feudali su Concesio e Muslone a suo genere Silvio Buccelleni, terminando la presenza dei Lodrone a Concesio.\nGenealogia.\nGirolamo Felice fu il figlio di Girolamo Lodron (\u2020 1579/1580), sposato ad Elena Fontanabona e forse identico con Gerolamo Giovanni \"Barbarossa\" (1526-1579[?!]), il padre(?) di Gerolamo \"Barbarubra\" (1587[?!]-1658).\nGirolamo (\u2020 1579) fu il figlio di Paride, discendente di Giorgio Lodron (1400\u00a0\u2013 1461, figlio di Paride il Grande), che visse dal 1522 al 1566 risiedendo a Concesio.\nGirolamo (1500 circa\u00a0\u2013 1579) \u00a0\u00a0\u00a0\u00a0\u00a0Nicol\u00f2 (1549\u00a0\u2013 1621)\nGirolamo Felice (1580\u20131658) \u00a0\u00a0\u00a0\u00a0Paride arcivescovo (* 1586)\n \n\"Genealogia Paris -- Nicol\u00f2 - Paride - Nicol\u00f2 - Paride arcivescovo\" secondo\u00a0diverse fonti\nBalestrini fornisce date precise ma talvolta impossibili oppure improbabili. Quindi si pu\u00f2 accettare che Girolamo Lodron (\u2020 1579) fu figlio d'un Paride (1522 - 1566) risiedendo a Concesio, fratello d'un Nicol\u00f2 e padre d'un Girolamo Felice; ma c'\u00e8 dubbio se Paride (1522 - 1566) e suo figlio Nicol\u00f2 sono le stesse persone che Paride e Nicol\u00f2 (* 1549), nonno e padre di Paride arcivescovo."}
{"id": "2332964", "revid": "599013", "url": "https://it.wikipedia.org/wiki?curid=2332964", "title": "Nate Johnston", "text": ""}
{"id": "2332965", "revid": "599013", "url": "https://it.wikipedia.org/wiki?curid=2332965", "title": "Giovanni Grattoni", "text": "Carriera.\nIn Serie A ha vestito le maglie di Venezia, Reggio Emilia, Pesaro e Montecatini. Soprannominato \u201cNane\u201d, dall'alto dei suoi 196\u00a0cm, ricopriva il ruolo di guardia tiratrice. Ottimo nelle medie dal campo, ha raggiunto in carriera diversi traguardi, dal momento che risulta essere tra i primi giocatori nella storia della serie A per stagioni consecutive disputate (20 campionati), per presenze (625) e per punti realizzati (7115).\nCresce nelle giovanili della squadra della sua citt\u00e0, l'U.S. Alba Cormons, per poi passare, ancora giovanissimo nelle file della Reyer Venezia, che vedono in lui un grande talento da poter allevare. E la consacrazione non tarda ad arrivare quando, non ancora maggiorenne, il 1\u00ba maggio del 1977 esordisce in serie A nella gara tra la Scavolini Pesaro e la Canon Venezia, allora guidata dal \u201cParon\u201d Tonino Zorzi (ironia della sorte proprio nella Scavolini Grattoni vivr\u00e0 i momenti pi\u00f9 importanti della sua lunga carriera).\nRotto il ghiaccio dopo l'esordio, disputa altre 9 stagioni consecutive con la Reyer Venezia, facendo registrare 243 presenze totali e 2.336 punti realizzati. Nel suo palmar\u00e8s c'\u00e8 una promozione dalla serie A2 alla serie A1. Nella sua militanza tra le file del Venezia, ha l'opportunit\u00e0 di potersi allenare e confrontare con giocatore del calibro di Dra\u017een Dalipagi\u0107 (uno dei pi\u00f9 prolifici giocatori della serie A) e Spencer Haywood che, dopo una lunga e positiva carriera in NBA nelle migliori squadre della lega, decise di approdare a Venezia.\nNella stagione 1985-86 \u00e8 tempo per\u00f2 di intraprendere una nuova avventura, che si chiama Cantine Riunite Reggio Emilia. Nei 5 anni di militanza in Emilia, dove arriva da protagonista e giocatore chiave della squadra, le partite giocate sono 178 con la bellezza di 2.771 punti totali realizzati. Durante questi campionati ha anche la possibilit\u00e0 di giocare con campioni del calibro di Joe Bryant e Bob Morse, che venivano direttamente dalla NBA. Anche con Reggio Emilia conquista il passaggio dalla serie A2 alla serie A1.\nAlla luce delle ottime prestazioni, nel campionato 1990-91 arriva la svolta, con la grande chiamata da parte della Scavolini Pesaro, che proprio nella stagione precedente aveva conquistato lo scudetto. Nei due anni di militanza con la canotta pesarese, Grattoni raggiunge degli eccellenti traguardi arrivando a vincere la Coppa Italia nel 1992 e, nella stessa stagione, andando a giocare la Final Four di Eurolega a Parigi. Con Pesaro \u201cNane\u201d disputa 76 partite, realizzando 634 punti.\nNella stagione 1992-93 disputa la massima serie con la maglia della Bialetti Montecatini e, in 33 partite, mette a segno 321 punti. L'anno successivo \u00e8 ad Arese con la Teorema Tour e, anche in questo caso, le cifre sono di tutto riguardo con 479 punti realizzati in 30 partite. Infine torna a Montecatini per altre due stagioni dal 1994 al 1996, mettendo a segno 574 punti in 65 partite.\nLa lunga carriera da professionista si chiude due anni dopo con Massa e Cozzile nel campionato di serie B2.\nProprio a Massa e Cozzile si trova splendidamente, e decide di fermarsi. In questo periodo accresce la sua esperienza come allenatore arrivando a ricoprire il ruolo di responsabile del settore giovanile dal 2000 al 2004. In questi anni crea una grande ossatura a livello giovanile di una squadra che arriva a disputare il campionato nazionale di B1 (ancora negli annali del basket per essere stato il comune pi\u00f9 piccolo nei primi 3 campionati professionistici di pallacanestro, cosa che valse anche un articolo su Superbasket). L'apice della societ\u00e0 arriva per\u00f2 grazie alla vittoria dello scudetto nazionale da parte della squadra Under 14, dove si vede la mano dell'ottimo lavoro svolto da Grattoni nel corso degli anni.\nNel 2011 torna a far basket nella sua citt\u00e0 natale, diventando il responsabile del settore giovanile dell'U.S. Alba Cormons, andando a chiudere il lungo cerchio della sua vita cestistica.\nLa sua fama come grande giocatore pari a quella di ottimo ed efficace educatore, gli valgono la creazione di un personaggio a lui ispirato e che porta il suo nome, nei racconti per una collana di libri per ragazzi ambientato nel mondo della pallacanestro giovanile. Il titolo del libro \u00e8 \u201cBasket League\u201d di Luca Cognolato (Einaudi Ragazzi)."}
{"id": "2332966", "revid": "339392", "url": "https://it.wikipedia.org/wiki?curid=2332966", "title": "My\u014djin Yahiko", "text": ""}
{"id": "2332969", "revid": "76963", "url": "https://it.wikipedia.org/wiki?curid=2332969", "title": "Eriko Tamura", "text": "Biografia.\nHa vissuto in Germania dagli 8 ai 13 anni e al suo ritorno in Giappone ha debuttato giovanissima sul piccolo schermo: a 14 anni ha recitato nel film televisivo \"Flowerly Afternoon\" diretto da Kazuki \u014cmori, ma la sua consacrazione \u00e8 avvenuta con la partecipazione al popolare show televisivo \"Go with the Wild!\" e soprattutto con il doppiaggio delle parti cantate di Eriko Tamura nell'anime . In seguito ha alternato la sua attivit\u00e0 di cantante con quella di attrice partecipando a numerosi film e telefilm giapponesi (complessivamente oltre una ventina di titoli) ed incidendo nel contempo una decina di album e 15 singoli con l'etichetta giapponese Toshiba EMI.\nA partire dal 2005 la sua attivit\u00e0 si \u00e8 spostata negli Stati Uniti con la partecipazione a varie serie televisive, come \"Nuclear Hurricane\" e \"Heroes\" dove nella seconda stagione ha interpretato il ruolo della principessa Yaeko. Nel 2009 ha cominciato anche a lavorare per il grande schermo interpretando la parte di Mai nel film \"Dragonball Evolution\"."}
{"id": "2332972", "revid": "599013", "url": "https://it.wikipedia.org/wiki?curid=2332972", "title": "Dimenticare Palermo", "text": ""}
{"id": "2332973", "revid": "599013", "url": "https://it.wikipedia.org/wiki?curid=2332973", "title": "Fabi\u00e1n Yantorno", "text": ""}
{"id": "2332975", "revid": "6923", "url": "https://it.wikipedia.org/wiki?curid=2332975", "title": "Chelus", "text": "Chelus \u00e8 un genere di tartarughe d'acqua dolce originarie del Sud America, comunemente note come mata mata.\nPrecedentemente considerato un genere monotipico, ora \u00e8 costituito da due specie dopo che la specie \"Chelus orinocensis\" \u00e8 stata identificata nel 2020 da un'analisi genomica.\nSpecie.\nIl genere contiene due specie:\nSpecie fossili.\nOriginariamente, erano riconosciute due specie fossili di \"Chelus\": \"C. lewisi\", dalla Formazione Urumacu, risalente al Miocene del Venezuela, e \"C. colombiana\", nominata originariamente per resti ritrovati nella Formazione Villavieja, risalente al Miocene medio della Colombia, ma in seguito ritrovata anche a Estado do Acre, risalente al Miocene superiore, in Brasile, e nella Formazione Barzalosa della Colombia, risalente al Miocene inferiore. Entrambe furono nominate da Roger C. Wood, nel 1976. Essendo stata ritrovati in siti datati al Miocene inferiore, rendono \"C. colombiana\" la pi\u00f9 antica tartaruga mata mata conosciuta, sebbene una vertebra cervicale risalente al Cretaceo superiore dall'Argentina, indicherebbe la presenza di una forma basale ancora pi\u00f9 antica. Alcuni esemplari fossili di mata mata rinvenuti in varie localit\u00e0 brasiliane potrebbero rappresentare una specie aggiuntiva, sebbene esista la possibilit\u00e0 che questi esemplari siano in realt\u00e0 esemplari giovani di \"C. lewisi\" o di \"C. colombiana\".(Lapparent de Broin \"et al.\", 1993) Altri fossili di mata mata del Pliocene-Pleistocene dal Brasile sono stati interpretati da Wood (1976) come una nuova specie, sebbene tale interpretazione non abbia avuto seguito da parti di successivi autori. Le specie \"C. lewisi\" e \"C. colombiana\" sono distinguibili tra loro per dettagli delle ossa del carapace e la forma delle cicatrici pelviche. Tuttavia, Ferreira \"et al.\" (2016) hanno dimostrato che supposte caratteristiche tra le due specie, in realt\u00e0 rientrano nella gamma di variazioni individuali, e poich\u00e9 i resti di \"C. lewisi\" sono tendenzialmente pi\u00f9 piccoli di quelli di \"C. colombiana\", ipotizzano che tali differenze siano attribuibili a stadi ontogenetici. Pertanto \"C. lewisi\" divenne sinonimo di \"C. colombiana\", di cui rappresenterebbe la forma giovanile. Inoltre, Ferreira \"et al.\" ipotizzano che \"C. colombiana\" possa essere l'antenato diretto di \"C. fimbriatus\". \"C. colombiana\" aveva dimensioni maggiori del 50-100% rispetto alle specie moderne."}
{"id": "2332976", "revid": "751106", "url": "https://it.wikipedia.org/wiki?curid=2332976", "title": "Kijiji", "text": "Kijiji (\"villaggio\" in lingua swahili) \u00e8 una rete centralizzata di comunit\u00e0 urbane che permettono l'inserimento online di piccoli annunci, operata dalla societ\u00e0 norvegese Adevinta. L'azienda \u00e8 stata lanciata nel marzo 2005, come consociata di eBay.\nStoria.\nNel novembre 2004 eBay ha acquistato \"Marktplaats.nl\", che offriva un servizio simile nei Paesi Bassi e che deteneva l'80% del mercato nel settore. A quel tempo \"Marktplaats.nl\" aveva filiali in Spagna, Germania, Turchia e Canada, utilizzando il marchio \"Intoko\". Le varie \"Intoko\" a questo punto si sono fuse con i siti Kijiji di ciascuna nazione.\nNel maggio 2005 eBay ha comprato sia \"Gumtree\", che offriva un servizio simile in Gran Bretagna, Irlanda, Australia e Nuova Zelanda, sia la compagnia spagnola \"Loquo\". Un mese dopo ha acquisito \"OpusForum.org\", un altro sito di piccoli annunci in Germania. Nell'agosto 2006 OpusForum si \u00e8 unita con Kijiji, che \u00e8 diventato il marchio ufficiale per tutte le aree di lingua tedesca.\nI siti di Kijiji sono disponibili per molte citt\u00e0 di Germania, Francia, Italia, Canada, Cina, India, Taiwan, Giappone e Stati Uniti.\nNel mercato italiano, il Gruppo ebay affianca a Kijiji, nel 2010, automobile.it, un portale di piccoli annunci verticale dedicato al settore automotive.\nIl 26 giugno 2021, \u00e8 stata completata l'acquisizione con scambio di azioni di \"eBay Classifieds Group\", operatore dei portali di piccoli annunci del gruppo eBay, compreso Kijiji, da parte della societ\u00e0 norvegese Adevinta."}
{"id": "2332977", "revid": "129019", "url": "https://it.wikipedia.org/wiki?curid=2332977", "title": "Casa Terrades", "text": ""}
{"id": "2332978", "revid": "200568", "url": "https://it.wikipedia.org/wiki?curid=2332978", "title": "Abbazia di Sant'Emmerano", "text": "L'abbazia di Sant'Emmerano, in tedesco \"Kloster Sankt Emmeram\" o \"Reichsabtei Sankt Emmeram\", oggi conosciuta come \"Castello Thurn und Taxis\" e \"Basilica di Sankt Emmeram\", \u00e8 stata un monastero benedettino con sede a Ratisbona in Baviera, sorto sul sepolcro di Sant'Emmerano.\nNel 1964 la chiesa abbaziale \u00e8 stata insignita del titolo di basilica minore.\nStoria.\nQuando il monastero venne fondato nel 739, i vescovi di Ratisbona avevano ottenuto la reggenza di questo sito religioso \"in commendam\", seguiva come altre in quell'epoca la regola mista di San Colombano e san Benedetto, fino alla riforma generale benedettina di Benedetto d'Aniane nel IX secolo. Nel 975, san Volfango, vescovo di quella citt\u00e0 e abate, volontariamente, rinunci\u00f2 alla propria posizione di sovranit\u00e0 sull'abbazia e dichiar\u00f2 Sant'Emmerano indipendente dall'arcivescovato, distinguendosi per essere stato uno dei primi vescovi tedeschi a prendere queste posizioni verso l'indipendenza delle strutture monastiche. Il primo abate indipendente fu dunque Ramwold (poi Beato Ramwold).\nLo \"scriptorium\" di Sant'Emmerano nel Medioevo fu un centro di produzione libraria di altissimo livello per le delicate miniature che vi venivano eseguite e lavori di questo genere possono essere tutt'oggi gustati con esempi nell'evangelario di Enrico II il Santo (prodotto tra il 1002 ed il 1014) ed il \"Codice Uta\" (poco dopo il 1002). Qua venne inoltre redatto il \"Fragmentum de Arnulfo duce Bavariae\".\nRe Corrado IV nel 1251 vi sub\u00ec un fallimentare attentato da parte dell'abate. Nel 1295 Adolfo di Nassau garant\u00ec all'abbazia il titolo di \"abbazia imperiale\" e la pose un dominio indipendente soggetto solo all'autorit\u00e0 imperiale che egli rappresentava.\nDopo il declino della sua importanza, durante il XVI secolo, l'abbazia ritrov\u00f2 vigore tra il XVII ed il XVIII secolo con gli abati Frobenius Forster, Coelestin Steiglehner, Roman Zirngibl e Placidus Heinrich, grandi scolastici, in particolare nelle scienze naturali. Sotto la loro guida, l'abbazia divenne un'accademia rivale di quella di Monaco di Baviera, anche se aveva una tradizione ben pi\u00f9 antica di quella della capitale bavarese: gi\u00e0 dal Medioevo vantava un astrolabio costruito da William di Hirsau.\nNel 1731 gli abati ottennero il rango di \"principe\" e tra il 1731 ed il 1733 si pose mano alla ristrutturazione della struttura in stile barocco, dopo che in particolare la chiesa abbaziale era andata distrutta in un incendio.\nNel 1803 il monastero, assieme alla citt\u00e0 di Ratisbona, passarono alla diocesi di Ratisbona e come le altre Abbazie Imperiali di Niederm\u00fcnster e Oberm\u00fcnster, anche Sant'Emmerano perdette la propria autonomia politica, passando sotto il controllo diretto del primate della Confederazione del Reno, Karl Theodor von Dalberg. Dopo il trattato di Parigi del 1810 l'area pass\u00f2 alla Baviera.\nIl tesoro di sant'Emmerano (tra cui spiccano esempi come il ciborio di Arnolfo di Carinzia) e la sua grande biblioteca (che include anche \"Muspilli\" e il \"Codex Aureus di Sankt Emmeram\") venne trasferita a Monaco di Baviera.\nNel 1812 le costruzioni monastiche vennero garantite ai principi di Thurn und Taxis che la convertirono in residenza col titolo di castello.\nLa basilica di Sant'Emmerano.\nLa chiesa abbaziale, alla soppressione del monastero, divenne chiesa parrocchiale alla quale, il 18 febbraio 1964, papa Paolo VI concesse lo \"status\" di basilica minore. La basilica romanica godeva di tre transetti, tre cori, e parte della struttura risale addirittura alla met\u00e0 dell'VIII secolo. Da allora, per\u00f2, molte parti sono state ampiamente rimaneggiate o ricostruite: la parte pi\u00f9 antica \u00e8 ad oggi la cripta sottostante il coro a nord. Il portale, strombato, riporta opere d'arte risalenti al 1052 e rappresentano l'esempio pi\u00f9 antico presente ancora oggi in Germania.\nLe decorazioni rappresentano Ges\u00f9 Cristo, sant'Emmerano e san Dionigi. Nel transetto ovest, invece, si trova un soffitto dipinto raffigurante san Benedetto di Norcia. La cripta di San Volfango si trova sotto il coro di San Dionigi, presso il cui altare si trova la tomba della regina Emma dei franchi (m. 876) e consorte di Ludovico il Germanico. L'altare maggiore risale al 1669, mentre la torre campanaria dispone di un concerto di sei campane.\nChiesa di San Ruperto.\nLa chiesa di San Ruperto era la chiesa parrocchiale annessa al monastero, avente due absidi e costruita nella seconda met\u00e0 dell'XI secolo, ma allargata nei secoli successivi. La navata principale, infatti, risale al XIV secolo ed il coro \u00e8 del 1405 mentre l'altar maggiore rappresenta il battesimo del duca Teodone di Baviera da parte di san Ruperto, vescovo di Salisburgo, in un'opera del 1690."}
{"id": "2332980", "revid": "118895150", "url": "https://it.wikipedia.org/wiki?curid=2332980", "title": "Duncan Jones (regista)", "text": "Biografia.\nFiglio del celebre cantante David Bowie e della sua ex moglie, Mary Angela Barnett, alla sua nascita il padre gli dedic\u00f2 il brano \"Kooks\", incluso nell'album del 1971 \"Hunky Dory\". Ha due sorelle: Alexandria \"Lexi\" Jones, nata nel 2000 dal matrimonio del padre con la modella somala Iman, e Stacia Lipka, nata nel 1980, che la madre ha avuto con il musicista Drew Blood (vero nome Andrew Lipka). \nCresciuto tra Berlino, Londra e Vevey, dove ha studiato presso la Commonwealth American School, nel 1980, quando aveva 9 anni, i genitori divorziarono e fu affidato al padre, che lo iscrisse presso un prestigioso collegio scozzese. Per buona parte dell'adolescenza si \u00e8 fatto chiamare Joe Jones, mentre una volta raggiunta la maggiore et\u00e0 decise di chiamarsi definitivamente Duncan Jones. Nel 1995 si laure\u00f2 in filosofia al college di Wooster, e successivamente ottenne un dottorato di ricerca all'Universit\u00e0 Vanderbilt nel Tennessee, per poi completare gli studi frequentando la London Film School, dove si \u00e8 laureato come regista. \nCarriera.\nDopo aver diretto nel 2002 il cortometraggio fantascientifico \"Whistle\", nel 2006 \u00e8 regista per una campagna per l'etichetta di moda, French Connection, attraverso il lancio di Fashion vs Style. A Jones viene affidato il compito di ringiovanire il marchio londinese.\nNel 2008 dirige il suo primo lungometraggio, il thriller fantascientifico \"Moon\", interpretato interamente da Sam Rockwell. \"Moon\", considerato una piccola perla delle produzioni indipendenti, ha trovato un'ottima accoglienza al Sundance Film Festival ed \u00e8 stato acquistato, per gli Stati Uniti, dalla Sony Pictures Classics. Il film, scritto appositamente per Rockwell, \u00e8 stato realizzato con un budget limitato (5 milioni di dollari), cercando di ridurre al minimo i costi di produzione, riducendo al minimo il cast, sostanzialmente composto da un solo attore, ed effettuando le riprese principalmente in studio. \"Moon\" rende inoltre omaggio ai film di fantascienza amati da Jones in giovent\u00f9, come \"\" (1972), \"Alien\" (1979) e \"Atmosfera zero\" (1981), con l'intento di ricreare le atmosfere dei film fantascientifici degli anni settanta e ottanta.\nNel 2011 la Summit Entertainment gli affida la regia di \"Source Code\". Il 30 gennaio 2013 la Blizzard Entertainment annuncia di aver affidato a Jones la regia di \"Warcraft - L'inizio\", pellicola basata sull'omonima saga e effettivamente uscita il 1\u00ba giugno 2016.\nNel novembre 2015 Jones ha annunciato quale sar\u00e0 il suo prossimo progetto dopo \"Warcraft\", vale a dire nuovamente di un film thriller fantascientifico, intitolato \"Mute\", con Alexander Skarsg\u00e5rd e Paul Rudd. Jones ha affermato di star sviluppando questo progetto da molti anni e lo ha descritto come un \"sequel spirituale\" di \"Moon\", pesantemente ispirato al film \"Blade Runner\" di Ridley Scott. Il film, ambientato in una Berlino del futuro, segue l'investigazione di un barista muto sulla scomparsa di un suo collega."}
{"id": "2332983", "revid": "129019", "url": "https://it.wikipedia.org/wiki?curid=2332983", "title": "Ildefons Cerd\u00e0", "text": ""}
{"id": "2332984", "revid": "339392", "url": "https://it.wikipedia.org/wiki?curid=2332984", "title": "Centro Mondiale Bahai", "text": ""}
{"id": "2332987", "revid": "599013", "url": "https://it.wikipedia.org/wiki?curid=2332987", "title": "D\u00e9nes R\u00f3sa", "text": ""}
{"id": "2332988", "revid": "767487", "url": "https://it.wikipedia.org/wiki?curid=2332988", "title": "Moon (film)", "text": "Moon \u00e8 un film del 2009 diretto da Duncan Jones.\nPellicola di fantascienza, con protagonista Sam Rockwell, presentata in anteprima assoluta al Sundance Film Festival nel gennaio 2009. La Sony Pictures Classics ha distribuito il film negli Stati Uniti e in Canada a partire dal 12 giugno 2009. In Italia \u00e8 stato presentato in anteprima al Trieste Science+Fiction Festival il 29 novembre 2009 ed \u00e8 stato distribuito nelle sale cinematografiche dal 4 dicembre 2009.\nTrama.\nSam Bell \u00e8 prossimo alla conclusione di un contratto di lavoro della durata di tre anni come unico residente della base mineraria lunare \"Sarang\" della \"Lunar Industries\". Il suo compito \u00e8 sovrintendere al funzionamento degli estrattori automatici, che estraggono elio-3 dalla superficie lunare, recuperare il carico quando questi raggiungono la quota prestabilita ed inviarlo sulla Terra, dove \u00e8 utilizzato quale principale fonte energetica. Problemi cronici nelle comunicazioni limitano Sam a scambiare solo occasionali messaggi registrati con la sua famiglia, composta da sua moglie Tess e da sua figlia Eve, nata dopo la partenza di Sam per la Luna. La sua unica compagnia nella base \u00e8 costituita da un'intelligenza artificiale di nome GERTY, che gestisce le automazioni della base stessa.\nA due settimane dalla data prevista per il suo ritorno sulla Terra, Sam inizia ad avere allucinazioni e a soffrire di forti mal di testa. La perdita di lucidit\u00e0 lo porta a compiere un grosso errore durante una missione di recupero all'esterno della base: ferito all'interno del veicolo che ha guidato fino ad uno degli estrattori, perde coscienza dopo essere riuscito ad indossare il casco, mentre l'aria lentamente fuoriesce dall'abitacolo danneggiato.\nSam si sveglia nell'infermeria della base, con una lieve amnesia; si accorge per\u00f2 in poco tempo che vi \u00e8 qualcosa di strano: ascolta per caso una comunicazione in tempo reale tra GERTY e la sede della compagnia sulla Terra, nel corso della quale GERTY riceve istruzioni perch\u00e9 a Sam sia impedito di uscire dalla base fino all'arrivo di una squadra di soccorso denominata \"Eliza\". Tramite un trucco (finge un danno allo scudo della stazione), Sam riesce ad uscire e si dirige verso l'estrattore danneggiato nel corso dell'incidente: qui trova un altro se stesso ferito e privo di coscienza.\nDopo averlo riportato alla base e sottoposto a cure mediche, anche l'altro Sam si risveglia. Quest'ultimo, frastornato, cerca di capire se la persona a lui identica sia reale o una nuova allucinazione. Ben presto, per\u00f2, si rende conto di quanto l'altro se stesso sia reale ed entrambi iniziano a domandarsi chi sia il clone dell'altro. Entrambi iniziano quindi una ricerca che li porter\u00e0 a scoprire che i ricordi della loro vita precedente non appartengono loro, ma al Sam Bell originale e che sono stati solo successivamente innestati nella loro mente. Scoprono infatti una sala segreta con centinaia di cloni di Sam ibernati, intuendo che la \"Lunar Industries\" li utilizzi disumanamente per risparmiare evitando le spese dell'addestramento di nuovi astronauti.\nScopriranno anche che le comunicazioni in diretta sono impedite grazie a delle antenne limitrofe alla base che emettono un forte disturbo. Il Sam pi\u00f9 anziano, uscendo dal raggio dei disturbatori, riesce a contattare quella che ritiene essere casa sua sulla Terra e scopre che Tess \u00e8 ormai morta e che la figlia che credeva bambina ha ormai 15 anni; mentre riaggancia inoltre sente la voce del Sam Bell originale che \u00e8 a casa. Mentre le sue condizioni di salute continuano a peggiorare, scopre, grazie all'aiuto di GERTY, che i cloni precedenti venivano inceneriti al termine dei tre anni del contratto con quella che essi credevano sarebbe stata la capsula che li avrebbe ricondotti sulla Terra. Nelle registrazioni, essi manifestavano gli stessi disturbi accusati da Sam, il quale comprende che anche la sua vita \u00e8 comunque prossima al termine, per via delle radiazioni solari assorbite nel corso dei tre anni o per una sorta di obsolescenza programmata.\nI due Sam sono ormai consci che saranno uccisi se la squadra di soccorso dovesse trovarli entrambi svegli. Il Sam pi\u00f9 giovane allora elabora un piano: risveglia un terzo clone (che non viene avvertito della situazione) e, su suggerimento di GERTY, riavvia il suo sistema operativo per cancellare dalla sua memoria le registrazioni dei giorni precedenti; inizialmente il piano prevede che il vecchio Sam faccia ritorno sulla Terra con la navetta utilizzata per il trasporto dell'elio-3, che il secondo Sam accolga la squadra di soccorso quale occupante della base e che il terzo clone sia ucciso perch\u00e9 non si noti l'assenza del corpo del vecchio Sam nell'abitacolo del mezzo incidentato. Tuttavia, il vecchio Sam si oppone all'assassinio del clone e, ormai morente, chiede al suo secondo clone di riportarlo sul veicolo perch\u00e9 non si scopra quanto accaduto. Cos\u00ec \u00e8 il secondo Sam a tornare sulla Terra, mentre il terzo clone, ignaro di quanto accaduto, \u00e8 lasciato a dirigere la base. Prima di partire, inoltre, imposta uno degli estrattori per dirigersi sulle coordinate di una delle antenne che disturbano le comunicazioni, abbattendola nello scontro, permettendo cos\u00ec che le comunicazioni in diretta tra la base lunare e la Terra vengano ripristinate.\nIl film termina con l'audio di notiziari in varie lingue, grazie al quale si comprende che l'operato della compagnia, reso noto dal Sam giunto sulla Terra, \u00e8 sotto inchiesta.\nProduzione.\n\"Moon\" \u00e8 il primo lungometraggio diretto dal regista pubblicitario Duncan Jones noto anche come Zowie Bowie o Joey Bowie (figlio del celebre cantante David Bowie), autore del soggetto e co-sceneggiatore assieme a Nathan Parker. Il film, che \u00e8 stato scritto appositamente per l'attore Sam Rockwell, rende omaggio ai film di fantascienza amati da Jones in giovent\u00f9, come \"\" (1972), \"Alien\" (1979) e \"Atmosfera zero\" (1981), con l'intento di ricreare le atmosfere dei film fantascientifici degli anni settanta e ottanta.\nIl film \u00e8 stato realizzato con un budget limitato (5 milioni di dollari), cercando di ridurre al minimo i costi di produzione, riducendo al minimo il cast, sostanzialmente composto da un solo attore ed effettuando le riprese principalmente in studio. Le riprese hanno avuto luogo negli Shepperton Studios, nel Regno Unito, per la durata di 33 giorni tra febbraio e marzo del 2008.\nPer ricreare le atmosfere lunari, Jones si \u00e8 ispirato alle immagini della missione spaziale giapponese SELENE e al libro fotografico \"Full Moon\" di Michael Light, riproducendo immagini dai colori ovattati simili al bianco e nero. Jones ha preferito utilizzare modellini piuttosto che affidarsi all'animazione digitale e si \u00e8 affiancato specialisti che avevano gi\u00e0 lavorato per \"\". Sono stati inoltre assunti una serie di designer, gi\u00e0 attivi nel team di \"Alien\", per la progettazione del rover lunare usato nel film. Infine gli effetti visivi sono stati curati dalla londinese Cinesite, specializzata nella creazione di effetti speciali per film indipendenti."}
{"id": "2332989", "revid": "144796", "url": "https://it.wikipedia.org/wiki?curid=2332989", "title": "Abbazia di Thorn", "text": "L'abbazia di Thorn (Kloster Thorn), fu un monastero con sede a Thorn, negli attuali Paesi Bassi, nel comune di Maasgouw, nel distretto di Limburg.\nStoria.\nLa costituzione dell'abbazia di Thorn inizi\u00f2 nel X secolo: venne fondata dal vescovo Ansfredo di Utrecht attorno al 975 come un monastero benedettino femminile che gi\u00e0 dal XII secolo si svilupp\u00f2 in una abbazia secolare per giovani nobili (Stift).\nA capo dell'abbazia venne posta una badessa, che veniva assistita da un capitolo interno che comprendeva le donne nobili del monastero, ottenendo in tal modo piena sovranit\u00e0 sui territori di competenza ecclesiastica dell'abbazia che allora rientrava nei confini del Sacro Romano Impero. Le principesse badesse vi regnarono come vere sovrane, risiedendo nel palazzotto costruito nel limitrovo villaggio con piccola corte e ricchi appartamenti di rappresentanza e servit\u00f9. Interpretando liberamente la regola benedettina indossavano abili civili con una semplice croce sul petto ed il diritto di avere a corte anche uomini. Tra i vari privilegi sovrani aveva no quello della posta diplomatica, cio\u00e8 con il divieto di essere aperta da altre autorit\u00e0 per il suo controllo ed in ordine di precedenza seguiva il quinto posto tra i principati ecclesiastici femminili dopo quelli di Quedlinburg, Essen, Herford, Niederm\u00fcnster.\nOltre alla stessa citt\u00e0 di Thorn, anche i villaggi di Ittervoort, Grathem, Baexem, Stramproy, Ell, Haler e Molenbeersel appartennero a questo stesso principato ecclesiastico. Dopo l'invasione francese di queste aree il 1\u00ba ottobre del 1795, l'area venne occupata e vi fu una formale abolizione dell'esercizio religioso nel 1797, che per\u00f2 venne riconosciuta solo nel 1803 con la mediatizzazione del Sacro Romano Impero. Fu considerato il pi\u00f9 piccolo principato sovrano dell'impero avendo un territorio di appena 5,78\u00a0km\u00b2 e amministrato da un capitolo di 20 canonichesse.\nThorn venne annessa alla Francia e divenne parte del dipartimento della Meuse-Inf\u00e9rieure e, dopo il Congresso di Vienna, pass\u00f2 ai Paesi Bassi."}
{"id": "2332990", "revid": "125325387", "url": "https://it.wikipedia.org/wiki?curid=2332990", "title": "Campionato Dilettanti 1957-1958", "text": "Il Campionato Nazionale Dilettanti 1957-1958 \u00e8 stato il quinto livello del campionato italiano di calcio, il primo a livello regionale. La manifestazione costitu\u00ec un rilancio della vecchia Promozione, cui fu aggiunto un torneo finale nazionale ad eliminazione diretta volto ad assegnare il neocreato Scudetto Dilettanti.\nIl campionato era organizzato su base regionale dalle Leghe Regionali e, rispetto alla vecchia Promozione, la gestione venne completamente liberalizzata tanto che alcune leghe regionali decisero di aumentare i propri gironi, anche se la suddivisione dei posti promozione fra le regioni rimase inalterato. Le vincenti dei gironi della stagione regolare o, nelle regioni riformate, delle finali regionali, venivano sia promosse che ammesse alla successiva fase nazionale che attribuiva lo scudetto dei Dilettanti.\nNon sempre le migliori classificate venivano per\u00f2 promosse in Interregionale: la FIGC, valutati diversi criteri tra i quali il bacino d'utenza e soprattutto la disponibilit\u00e0 di un campo omologato per questi campionati nazionali, sceglieva le squadre da promuovere. In questa stagione furono ben tre le squadre escluse, una per ciascuna delle regioni del Triveneto: ad una di esse venne dato rimedio tramite i marchigiani della Vis Pesaro, mentre le altre due vennero rimesse alla Lega IV Serie.\nFase finale interregionale.\nAlle finali partecipavano le 32 promosse sul campo.\nNote.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito.\nIn caso di assegnazione di un titolo sportivo (sia per la promozione che per la retrocessione) era previsto uno spareggio in campo neutro.\nBibliografia.\nLibri:\nLibri di societ\u00e0 sportive"}
{"id": "2332991", "revid": "287204", "url": "https://it.wikipedia.org/wiki?curid=2332991", "title": "Pla\u00e7a de les Gl\u00f2ries Catalanes", "text": "La Pla\u00e7a de les Gl\u00f2ries Catalanes (in spagnolo \"Plaza de las Glorias Catalanas\") \u00e8 una piazza di Barcellona.\nSi trova nel distretto di Sant Mart\u00ed al confine con il quartiere dell'Eixample e in essa confluiscono tre delle strade pi\u00f9 importanti della citt\u00e0: l'Avinguda Diagonal, la Gran Via de les Corts Catalanes e l'Avinguda Meridiana.\nStoria.\nInizialmente, Ildefons Cerd\u00e0, all'interno del suo piano urbanistico, concep\u00ec la piazza come uno dei grandi centri di Barcellona dove far confluire tre dei pi\u00f9 importanti assi stradali.\nL'attuale forma della piazza deriva da un progetto realizzato tra il 1990 e il 1992 dagli architetti Andreu Arriola, Gaspar Garcia, Joan e Artur Mas Juanmart\u00ed, con la consulenza dell'ingegnere aeronautico Adolf Moncl\u00fas.\nLa riforma miglior\u00f2 la rete stradale attraverso la creazione di alcuni viadotti, che diedero alla piazza l'aspetto attuale e permisero la realizzazione di un parco al suo interno, dove si trova un gruppo scultoreo di dodici pietre che evocano i momenti pi\u00f9 gloriosi della storia della Catalogna."}
{"id": "2332992", "revid": "6923", "url": "https://it.wikipedia.org/wiki?curid=2332992", "title": "Il Terribile Pesce-cane", "text": "Il Terribile Pesce-cane \u00e8 uno dei personaggi antagonisti del libro \"Le avventure di Pinocchio, storia di un burattino\" di Carlo Collodi.\nRuolo nella storia.\nAppare una prima descrizione del Pesce-cane nel capitolo XXIV, dove un delfino lo presenta come \u00abpi\u00f9 grosso di un casamento di cinque piani, ed ha una boccaccia cos\u00ec larga e profonda, che ci passerebbe comodamente tutto il treno della strada ferrata colla macchina accesa\u00bb, e proprio per le stragi che compiva presso le acque vicine all'isola delle Api industriose e per la voracit\u00e0 era definito \u00abL'Attila dei pesci e dei pescatori\u00bb; inoltre viene menzionato pi\u00f9 tardi anche nel capitolo XXVI dai compagni di scuola di Pinocchio sull'Isola delle Api Industriose, i quali gli dicevano che la creatura si poteva vedere dalla spiaggia e che loro stavano andando a controllare (dopo si dimostrer\u00e0 una menzogna per convincere Pinocchio a marinare la scuola).\nIl Pesce-cane compare dal vivo nel capitolo XXXIV mentre Pinocchio cerca di nuotare verso lo scoglio dove la Fata dai capelli turchini, che ha assunto la forma di una capra, avvisa il burattino del pericolo, ma quest'ultimo viene ingoiato dalla creatura \u00abcon la bocca spalancata, come una voragine, e tre filari di zanne che avrebbero fatto paura anche a vederle dipinte\u00bb. Pinocchio all'interno del mostro marino incontra il Tonno, che afferma che il corpo del Pesce-cane \u00e8 \u00abpi\u00f9 lungo di un chilometro, senza contare la coda\u00bb, e in seguito ritrova suo padre Geppetto, che racconta di essere stato mangiato dal mostro due anni prima \u00abcome un tortellino di Bologna\u00bb, mentre si accingeva ad attraversare l'oceano tumultuoso su una barchetta con l'intento di cercare Pinocchio, e riuscendo a sopravvivere fino a quel momento grazie al carico di un bastimento mercantile che era stato inghiottito dal mostro durante la stessa tempesta.\nSuccessivamente scoprono che il Pesce-cane soffre di asma ed era quindi costretto a dormire a bocca aperta in superficie, e decidono di approfittare di ci\u00f2 per poter uscire. Al primo tentativo uno starnuto del Pesce-cane scaraventa i due nuovamente nello stomaco, ma alla fine riescono ad uscire dalla bocca e raggiungono la riva grazie al Tonno che Pinocchio aveva precedentemente conosciuto.\nAltri media.\nNel film Disney \"Pinocchio\" avviene una sostanziale modifica rispetto al pesce gigante descritto del libro, infatti \u00e8 rappresentato come una balena e viene chiamato \"Monstro la Balena\" (\"Monstro the Whale\" in originale, dal termine portoghese per mostro). Nonostante abbia l'aspetto di un gigantesco capodoglio, i solchi golari paiono simili a quelli di una balenottera azzurra, e, a differenza dei giganti marini gentili della vita reale, Monstro \u00e8 una feroce e spietata macchina di morte e distruzione divoratrice di uomini, incubo sia dei pescatori che di tutte le creature marine. Monstro a differenza delle sue simili non ha denti fanoni, ma enormi denti. Il modello di Monstro \u00e8 ispirato a quello di Moby Dick. Monstro, antagonista finale del film Disney \"Pinocchio\" dopo il Postiglione, entra in scena dormendo in fondo al mare, dopo aver imprigionato nelle sue fauci Mastro Geppetto, durante la sua ricerca di Pinocchio verso l'Isola dei Balocchi e portandosi dietro Figaro e Cleo. Quando quest'ultimo si mette in cerca di suo padre dopo essere scappato dal Paese dei Balocchi, Monstro si sveglia improvvisamente per correre dietro ad un grosso banco di tonni che prima scappavano dalla paura se sentivano nominare la mostruosa balena. Tra questi pesci \u00e8 presente anche il burattino di legno, che viene catturato dal mostro e fatto di conseguenza riunire con Geppetto. Avendo cos\u00ec ritrovato il padre, Pinocchio escogita uno stratagemma per uscire dalla balena: decide infatti di riempire l'interno di fumo affinch\u00e9 Monstro starnutisca. Ben presto succede questo, ma deciso a tutto, il mostro-balena insegue e cerca di uccidere Geppetto e Pinocchio che riescono a salvarsi con molta fortuna. Con un colpo della sua coda, per\u00f2, Monstro distrugge la zattera dove c'erano i due e si prepara a dare loro il colpo di grazia o a reinghiottirli. Ma Pinocchio riesce coraggiosamente a portare Geppetto in riva e Monstro, lanciatosi in preda alla furia per raggiungerli, si schianta contro una scogliera.\nIl mostro appare minormente anche nelle serie televisive animate \"House of Mouse\" e \"Mickey Mouse\" e nella serie di videogiochi \"Kingdom Hearts\".\nMonstro compare nella serie a fumetti basata sulla serie animata \"Bonkers - Gatto combinaguai\", in cui si lamenta con l'omonimo protagonista di non essere pi\u00f9 riuscito a trovare lavoro dopo \"Pinocchio\".\nMonstro ricompare brevemente anche nella serie TV \"C'era una volta\", nel primo flashback dell'episodio \"Lo sconosciuto\", dove \u00e8 intenta a seguire Pinocchio e Geppetto in mezzo al mare in tempesta."}
