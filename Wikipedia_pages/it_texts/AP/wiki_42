{"id": "2285385", "revid": "15756", "url": "https://it.wikipedia.org/wiki?curid=2285385", "title": "Val di Sangro", "text": "La val di Sangro \u00e8 una valle fluviale che si estende lungo il corso del fiume Sangro, nella zona meridionale delle province dell'Aquila e di Chieti. Castel di Sangro \u00e8 il comune capofila dell'Alto Sangro, mentre nella provincia teatina il centro maggiore \u00e8 Lanciano; tuttavia, seguendo il corso del fiume, la stretta valle si dirama anche per un tratto del Molise e parte della provincia aquilana, tra Pescasseroli e Roccaraso. Sede di un agglomerato industriale (Sevel-Honda), situato perlopi\u00f9 nei comuni di Atessa e Paglieta, nonch\u00e9 di ricche risorse naturalistiche, oltre allo sviluppo industriale, la valle vede anche un notevole sviluppo agricolo e vitivinicolo, in particolare nelle zone di Lanciano e Fossacesia.\nTerritorio.\nIl territorio \u00e8 molto vasto, circondato da alte colline, e presso il Sangro dalla catena montuosa dei Monti Frentani, dei quali la parte pi\u00f9 alta \u00e8 il Monte Pallano (1020 m), assieme al massiccio occidentale della Maiella presso il fiume Aventino. La val di Sangro si sviluppa da nord-est lungo il litorale Adriatico della costa dei Trabocchi, comprendendo i comuni di Fossacesia, Rocca San Giovanni, Torino di Sangro, e segue il fiume sino alla confluenza del Sangro con il fiume Aventino, presso l'oasi naturale WWF Lago di Serranella (zona Sant'Eusanio del Sangro), raggiungendo verso sud-ovest la forra di Quadri e Sant'Angelo del Pesco, immettendosi nel comprensorio montuoso dell'Alto Sangro, dove si trova l'altopiano delle Cinque Miglia, con i centri di Roccaraso, Castel di Sangro, San Pietro Avellana e Rionero Sannitico.\nPartendo dal mare, la valle confina a nord con la Valle del fiume Moro, che comprende il territorio delle \"ville\" di Ortona (Caldari, Rogatti, San Leonardo), la compagna di Orsogna e Guardiagrele; a sud oltre Atessa c'\u00e8 il confine con la vallata del fiume Sinello e dell'Osento, che sboccano nell'Adriatico alle foci di Casalbordino e Punta Penna; tale confine \u00e8 segnato dai Monti Frentani, in particolare dal Monte Pallano, con a nord i centri di Bomba e Monteferrante, a sud quelli di Guilmi, Montazzoli, Casalanguida.Andando verso la forra di Quadri, avviene la trasformazione della vallata, a sud del Sangro si trova l'altopiano di Rosello e Roio del Sangro, i cui monti si collegano a quelli del Molise, tra Agnone e Capracotta, mentre a nord di Quadri si trova il territorio che va a includere l'altopiano dell'Aventino, tra i comuni di Montenerodomo, Gessopalena, Torricella Peligna, Lama dei Peligni, Fara San Martino.Presso questo confine diventano molto alti i monti: il Monte Pidocchio di Civitaluparella (1297 m), il Monte Vecchio di Montelapiano (1016 m), il Monte Pennapizzuto, e il Monte delle Cese.\nComprensorio dell'Alto Sangro - Valle dell'Aventino.\nL'alto Sangro appunto \u00e8 composto dalle montagne maggiori di Monte Zurrone e Monte Aremogna, note localit\u00e0 sciistiche per gli escursionisti e gli appassionati di sport, dove si trovano i comuni di Castel di Sangro, Ateleta e Roccaraso.\nMedio Sangro.\nIl Medio Sangro include le aree di Bomba, Villa Santa Maria, Montebello sul Sangro, Pennadomo, Monteferrante, Montelapiano e Civitaluparella, proseguendo fino ai confini di Quadri e Borrello. La spaccatura del terreno tra i monti di Villa Santa Maria (il Monte Cresta) e i Monti Frentani del Monte Pallano \u00e8 stata formata dall'erosione dovuta dallo scorrimento del fiume Sangro. La zona fu industrializzata nel 1957 con la costruzione della diga del lago di Bomba, che fornisce energia idroelettrica e turismo. Anche le montagne sopra Monteferrante sono state attrezzate con dei generatori eolici. Le gole del Sangro proseguono fino a Borrello, dove c'\u00e8 il confine di due province, la provincia di Isernia (comuni di Agnone, Pescopennataro e San Pietro Avellana) e la provincia dell'Aquila (Ateleta, Castel di Sangro), dove c'\u00e8 il confine con il comprensorio dell'Alto Sangro.\nLungo questa gola scavata dal fiume, il confine settentrionale con la vallata dell'Aventino \u00e8 dato dal Rio Secco, dove si trova lo spuntone roccioso del borgo di Roccascalegna, che confina con Altino e Gessopalena a nord.\nBasso Sangro - Mare Adriatico.\nIl Basso Sangro \u00e8 la parte della conca di Lanciano e Atessa, dove nel 1981 \u00e8 stato costituito il complesso industriale Honda-Sevel. Il terreno \u00e8 pianeggiante, costituito dalle varie specie di piante della macchia mediterranea, con lecceti a Torino di Sangro e Fossacesia, e numerose piante invasive come canneti ed erbe palustri, che crescono specialmente sulle sponde del fiume Sangro, fino alla foce di Fossacesia Marina. Le campagne coltivate sono popolate da ulivi e vigneti, che seguono l'andamento ondeggiante e dissestato dei colli, specialmente verso Atessa e Lanciano, nell'area popolosa di contrada Sant'Onofrio. Il dislivello del terreno \u00e8 sempre costante da Lanciano fino al mare, passando per i centri di Mozzagrogna, Santa Maria Imbaro e Fossacesia centro, sul cui promontorio finale si trova il golfo di Venere. La citt\u00e0 di Lanciano \u00e8 costituita da tre colli maggiori, Colle Erminio, Colle Selva e Colle Pietroso con i quartieri medievali; mentre la citt\u00e0 nuova si staglia su un quarto colle che procede in declivio con spaccatura verso l'area urbana di Santa Rita.\nL'area che va da Lanciano ad Atessa, attraverso la zona pianeggiante del Brecciaio di Sant'Eusanio del Sangro \u00e8 costituita da colli franosi che mostrano dei calanchi, costituitisi con l'attivit\u00e0 millenaria di erosione del terreno. In localit\u00e0 Serranella, dove c'\u00e8 un'oasi naturale WWF, si incontrano i fiumi Sangro e Aventino, formando una grande unit\u00e0 che sfocia nel mare. Presso Atessa l'area si fa pi\u00f9 alta e collinare, fino a raggiungere parti montuose nei comuni di Perano e Archi. La vallata pianeggiante \u00e8 divisa in due dal fiume, fiancheggiato dalla SS Fondovalle Sangro, che porta fino a Castel di Sangro.\nInoltre tale area, oltre allo sviluppo industriale, ha visto anche lo sviluppo urbano di molti piccoli comuni, che hanno costituito un unico complesso residenziale intorno al complesso della Sevel di contrada Saletti di Atessa. Le contrade pi\u00f9 sviluppate sono Quadroni, Piane d'Archi, Piazzano d'Atessa, Montemarcone di Atessa, Selva Piana e Selva d'Altino. Presso il mare si trova la famosa costa dei Trabocchi, che comprende i comuni di Fossacesia, Torino di Sangro e Rocca San Giovanni, le cui spiagge sono caratterizzate da una depressione del terreno che a tratti scende a strapiombo sul mare.\nMonti e fiumi.\nIl sito di importanza comunitaria dei Monti Frentani e del relativo fiume Treste, nel cuore dell'entroterra vastese, a confine con il Sangro, rappresenta l'area boschiva di maggiori dimensioni meglio conservata di quest'area della provincia di Chieti. Si tratta di un'area di oltre 4.000 ettari che comprende il medio e l'alto corso del Treste, e i rilievi tra i pi\u00f9 elevati dell'area frentana. Il sito include l'area di Montefreddo (925) presso il territorio di Palmoli, che in precedenza era inquadrato come sito comunitario a s\u00e9 stante, poi il Colle Casale (725 m) presso Carunchio e il Colle della Carunchia (1160 m) e il bosco omonimo di Torrebruna. Le formazioni boscose vedono la presenza di estese cerrete, faggete e formazioni ripariali; il fiume Treste presenta un letto ghiaioso con affioramenti di gesso.\nL'area in questione rappresenta il nucleo principale di un possibile Parco Naturale della Montagna Vastese e dei Monti Frentani, al quale aggregare altri siti di importanza comunitaria e altre zone di elevato interesse naturalistico e storico, come \u00e8 stato fatto con il comprensorio culturale della Val di Sangro. Tra questi siti ci sono il torrente Monnola e il bosco di Collerotondo e Cretone (tra Carunchio e Celenza), che oltretutto \u00e8 naturale prosecuzione del bosco della Carunchina. Si tratta di un'area in cui sono presenti specie e habitat protetti.\nIl fiume Sangro nasce a 1441 metri sulle pendici del Monte Turchio, sotto il Passo del Diavolo (tra Gioia dei Marsi e Pescasseroli). Dopo un percorso di 122 km verso est, sfocia nel mare Adriatico tra Torino di Sangro (localit\u00e0 Lago Dragoni) e Fossacesia Marina. Il suo bacino imbrifero ricopre una superficie complessiva di 1542 km q., che interessa solo marginalmente la regione Molise, coprendo per il 4% la provincia di Isernia (la parte di Capracotta, San Pietro Avellana e Sant'Angelo del Pesco), il 59% della provincia di Chieti e il 37% quella dell'Aquila.\nInizialmente scorre da nord-ovest a sud-est in gole e strette e profonde, presso Villetta Barrea (AQ) forma il lago artificiale di Barrea; subito dopo oltrepassa il centro di Alfedena, immettendosi nel piano di Castel di Sangro, a confluenza con la regione Molise, ricevendo le acque del torrente Zittola. Il Sangro oltrepassa Ateleta, dividendo la forra nord, nella provincia dell'Aquila, e quella sud di San Pietro Avellana, Capracotta e Pescopennataro nel Molise. In quest'area di confine tra le due regioni, il Sangro si allarga ricevendo i contributi del torrente Parello, in riva orografica sinistra, e quelli del rio Verde e dei torrenti Turcano e Gufo, in riva orografica destra, torrenti che stanno nel piano dell'Aventino, il fiume maggiore che lambisce la Maiella.\nIl fiume subisce un ulteriore allargamento formando il lago artificiale di Bomba, costituito nel 1957, con la capacit\u00e0 di 83 milioni di m cubici, e dalla diga, esso si restringe notevolmente rispetto alla portata originaria, che occupava praticamente tutta l'area compresa tra Piane d'Archi-Piazzano d'Atessa, Serranella-Saletti; forma un invaso artificiale incontrandosi con l'Aventino presso l'asi naturale di Serranella, oasi istituita nel 1981, l'invaso \u00e8 stato realizzato per scopi irrigui e industriali, e grazie alla restituzione da parte della centrale idroelettrica del lago Sant'Angelo (Casoli), anch'esso artificiale, e della filiale situata a Selva di Altino, il Sangro riacquista un aspetto alquanto naturale, con un andamento meandriforme, che mantiene fino alla foce nel mare Adriatico.\nQuanto alle sorgenti del fiume Verde a Fara San Martino, l'abbondanza delle acque purissime e la vegetazione particolarmente ricca, caratterizzano quest'area presso le gole della Maiella. Le acque cristalline nascono sulla cima del Monte Acquaviva, dopo un lento percorso sotterraneo riaffiorano dalla profondit\u00e0 a valle del canyon, presso l'abbazia di San Martino in Valle. Questa risorsa importante, unita alla laboriosit\u00e0 dei cittadini faresi, ha segnato la storia del centro e la tradizione del borgo, con la presenza di mulini, l'orto oggi perduto dell'abbazia, di antiche manifatture tessili, e il rinomato pastificio De Cecco; dal 1904 le sorgenti alimentano l'Acquedotto del Verde, che rifornisce d'acqua Fara e le citt\u00e0 a valle di Lanciano e Castel Frentano.\nFlora e fauna.\nLa parte del Sangro volta tra Lanciano, Fossacesia e Atessa, \u00e8 frequentata soprattutto da specie di volpi, tassi e cinghiali, che spesso arrecano gravi problemi all'agricoltura locale.\nArea di grande interessa floristico e faunistico \u00e8 la Riserva del fiume Verde presso Borello. Il bacino \u00e8 uno dei meglio conservati del Sangro, sia per l'elevata qualit\u00e0 biologica delle acque, che per la presenza di elementi faunistici di pregio, quali il gambero di fiume (che \u00e8 il simbolo della riserva), il granchio di fiume, e la trota fario. Fra gli uccelli legati all'ambiente del medio-alto Sangro, si ricordano la poiana, il merlo acquaiolo, la ballerina gialla, lo sparviere, il gufo comune, il falco pellegrino, il nibbio reale.La ricca vegetazione della riserva e il suo basso livello d'antropizzazione, hanno favorito la presenza di mammiferi quali l'ulisiva puzzola, il gatto selvatico; da un punto di vista forestale, il territorio \u00e8 caratterizzato da nuclei estesi di abete bianco, ma ci\u00f2 che rende unico il patrimonio botanico sono le profonde incisioni naturali scavate dal fiume Verde sulla roccia.\nLungo il corso del fiume Verde, si ha un'estesa boscaglia alveare di salici cespugliosi (Salix triandra, Salix purpurea, Salix eleagnos). I pascoli e gli ex coltivi sono coperti da ginestre, finepri, prugnoli, e specie di orchidee.\nStoria.\nOrigini e i popoli italici.\nLa valle fu popolata sin dal 5000 a.C. circa, anche se presso Palena (Monte Coccia) e Lama dei Peligni (villaggio Fonte Rossi e localit\u00e0 Corpisanti) sono stati trovati reperti archeologici risalenti al paleolitico. Nei millenni a seguire, durante l'era degli Italici (VII-V secolo a.C.), le trib\u00f9 dei Sanniti, migrando dall'Umbria, seguirono il fiume Sangro, stabilendosi in varie zone della valle, durante la pratica religiosa del \"Ver sacrum\" (ossia la primavera sacra). Presso la parte a mare della vallata, si stabilirono i Frentani, i quali occuparono anche zone pi\u00f9 a sud nel Molise (Larinum, Cliternia, Arx Calenda), la loro capitale fu la citt\u00e0 di \"Anxanum\" (Lanciano). Tracce dell'uomo in quest'area risalgono all'epoca neolitica, dai ritrovamenti di due villaggi di capanne di fango e argilla, presso le localit\u00e0 Serre e Marcianese, addirittura secondo Romanellila primitiva citt\u00e0 sopra cui sorge l'attuale Lanciano sarebbe stata popolata dagli Aborigeni, successivamente i Sanniti Frentani la colonizzarono, ed eressero la cittadella sopra il Colle Erminio, dove oggi si trova il quartiere Lanciano Vecchio; erano popolati, anche se in forma pi\u00f9 scarsa, i due colli Selva e Pietroso.\nAltri siti archeologici di citt\u00e0 abitate dai Frentani sono sparsi nella valle; prima dei cambiamenti urbanistici portati da Roma nel I secolo a.C., queste citt\u00e0, eccettuata Anxanum, erano per lo pi\u00f9 piccoli agglomerati fortificati, le \"arces\" italiche, dotate di piazza, cittadella con tempietti e palazzo del potere, e queste conurbazioni dovevano sorgere tra i centri di Castel Frentano, Fossacesia, Atessa, Casoli.\nGli altri popoli stanziati nella valle furono i Carecini, stanziati nel territorio di Montenerodomo (\"Juvanum\") e Alfedena (\"Aufidena\"), Quadri (\"Trebula\") e Casoli (\"Cluviae\"), che confinavano con i Peligni, i Marrucini e i Frentani. Per il territorio di Atessa, compreso tra il colle dove sorge la citt\u00e0, e la montagna con l'abitato fortificato di \"Pallanum\", si pensa addirittura che fosse stanziata una colonia della trib\u00f9 dei Lucani; pi\u00f9 avanti, quando venne fondato il monastero di Santo Stefano in Lucana (Tornareccio), si ebbero delle ipotesi molto forti sulla presenza di questa popolazione, dato che lo stesso feudo era chiamato come loro.\nL'economia si basava sul commercio agricolo, favorito dalle mulattiere dei tratturi, presso cui i viandanti e i commercianti si spostavano per raggiungere citt\u00e0 e altri territori, seguendo il fiume. Con lo scoppio delle guerre sannitiche nel III secolo a.C. le montagne divennero luogo abitativo delle popolazioni, dove vennero costruite anche roccaforti e cinte murarie per fronteggiare il nemico romano. L'esempio perfetto \u00e8 l'area archeologica di \"Pallanum\", cittadella fortificata presso Tornareccio, dotata di mura ciclopiche; altre mura ciclopiche furono rinvenute nella montagna tra Torricella Peligna, Palena e Lettopalena.\nEt\u00e0 romana.\nNel III secolo a.C. i Romani conquistarono tutti i villaggi e le citt\u00e0 della Frentania (si ricorda il trattato di allenaxa del 404 a.C., cui aderirono soprattutto i gli Anxanensi), specialmente dopo la guerra sociale dell'88 a.C., e cos\u00ec \"Anxanum\" fu una delle principali citt\u00e0 ad essere fregiata del titolo di \"municipium\", nel 91 a.C., venendo dotata di un foro, di nuovi templi e di un teatro. Alcuni di questi reperti, come il ponte di Diocleziano del III secolo d.C. sotto al cattedrale, si conserveranno in parte perch\u00e9 inglobati nelle chiese, come negli esempi di San Biagio e San Francesco. L'imperatore Diocleziano fece erigere il ponte per collegare meglio la citt\u00e0 romana sul Colle Erminio alla piana delle fiere, dove si sviluppavano i tratturi per la valle. Romanizzate furono anche le citt\u00e0 di \"Juvanum\" e \"Cluviae\", dove sono presenti i resti della classica basilica, e di teatri romani, il foro punto di incontro tra le strade del cardo e il decumano, le ville rustiche, i complessi termali, e le aree dei ludi, ossia gli anfiteatri.\nSecondo lo storico Pietro Pollidori, Anxanum aveva molti templi, dove oggi sono sorte le chiese principali, e anche un anfiteatro presso l'area del palazzo arcivescovile. Vari sono i casali rustici sparsi per la valle, che successivamente con l'et\u00e0 volgare (IV secolo d.C. in poi), daranno i nomi alle relative contrade. Il cristianesimo si diffuse a partire dal IV secolo d.C., \u00e8 certo che alcuni casali rustici con i patrizi romani ospitarono dei sacelli sacri per le cerimonie cristiane; secondo la leggenda, il soldato romano Longino a Lanciano fu ribattezzato San Legonziano, dato che da quella citt\u00e0 proveniva, e presso la sua casa venne edificata una cappella, nell'VIII secolo affidata ai monaci Basiliani, che eressero il convento dei Santi Legonziano e Domiziano, dove si verific\u00f2 inoltre il miracolo eucaristico dell'ostia, e che nel 1258 divenne il monastero di San Francesco.\nEsempi pi\u00f9 concreti del cristianesimo si hanno a partire dall'XI secolo, con la costruzione dei cenobi benedettini, dipendenti dapprima dall'abbazia di Farfa o dall'abbazia di Montecassino, e poi dotate di autonomia propria; sorsero l'abbazia di San Giovanni in Venere (829, ma rifatta nel 1060 dall'abate Oderisio I), l'abbazia di Sant'Angelo in Cornaclano (1115, presso Fresagrandinaria), il monastero di San Barbato a Pollutri (1015), il monastero di Santo Stefano in Lucana (Tornareccio), il monastero di San Martino di Paglieta, l'abbazia di Santo Stefano in Rivomaris (VIII secolo, presso la costa di Casalbordino). Gi\u00e0 due secoli prima la valle fu luogo di approdo dal mare di monaci dell'ordine Basiliano della Turchia, che emigrarono da Bisanzio per tumulti religiosi; si ha la certezza della presenza di San Falco che si stanzi\u00f2 a Palena, Sant'Orante, che and\u00f2 nella Marsica a Ortucchio, San Nicola Greco che peregrin\u00f2 per Guardiagrele, dove mor\u00ec e fu sepolto nella chiesa di San Siro, poi di San Francesco d'Assisi, venerato per\u00f2 anche dalle parti di Rosello e Borrello, Sant'Onofrio eremita, che avrebbe dimorato in un romitorio sulla cima del colle della contrada omonima di Lanciano, dove si trova una piccola chiesa in rovina.\nMedioevo.\nLa valle, subito dopo la caduta di Roma nel 476 d.C., fu certamente invasa dai barbari, nonch\u00e9 saccheggiata dai Saraceni presso le coste, i quali spesso e volentieri risalivano il fiume, compiendo scorrerie anche nei paesi dell'entroterra, come si verific\u00f2 analogamente sul fiume Aterno, dal porto di Pescara, arrivando sino a Corfinio. Il periodo di transizione dei governi dei Goti, poi dei Bizantini, fu di estrema decadenza per le citt\u00e0 gi\u00e0 esistenti, e di imbarbarimento dei costumi e degli usi, soltanto la religione cristiana prolifer\u00f2, accrescendo sempre di pi\u00f9 il numero dei convertiti.\nNel IX secolo la vallata entr\u00f2 a far parte del regno longobardo, e del ducato di Benevento. Dopo i rivolgimento politici e la discesa in Italia di Carlo Magno, i suoi luogotenenti divisero il territorio abruzzese in sette comitati, l'area del Sangro con Lanciano and\u00f2 a far parte del Comitato Teatino di Chieti, che accrebbe il suo potere con la dinastia degli Attoni di Provenza, e poi dei Trasmondi. Costoro eressero molti castelli nell'area, di cui si ricorda il Castello di Septe presso Mozzagrogna, e le fortificazioni presso Atessa e Castel Frentano.\nDal canto religioso, l'abbazia di San Giovanni in Venere acquist\u00f2 molti possedimenti nella vallata soprattutto con i privilegi dei pontefici, a partire dal privilegio del 1173 di papa Alessandro III, che le concesse la giurisdizione di Vasto (allora Guasto d'Aimone), e per questo nei piccoli centri attorno, come Casoli, Rocca San Giovanni eccetera si svilupp\u00f2 il fenomeno dell'incastellamento. Nuovi villaggi medievali fortificati nacquero dalle rovine romane, specialmente a Lanciano, presso il \"Castrum Lanzani\" sorto a Lancianovecchia sopra le rovine di Anxanum. I Normanni ebbero in feudo una larga parte della vallata, sotto il dominio dei Conti di Manoppello, proseguirono l'operato dei longobardi fortificando ulteriormente i castelli, come l'esempio della Torre Normanna, oggi inglobata nel Castello di Casoli, o delle Torri Montanare a Lanciano. Nel frattempo alcuni siti romani vennero reimpiegati anche per l'uso religioso, come i casi di Juvanu, dove sorse la distrutta abbazia di Santa Maria in Palazzo, e a \"Trebula\", dove fu costruita l'abbazia di Santa Maria dello Spineto. Nel XIII secolo presso la Maiella peregrin\u00f2 il monaco Pietro da Morrone, alias Celestino V, che fond\u00f2 alcuni eremi intorno a Palena e Lama, come l'esempio dell'eremo della Madonna dell'Altare\nLa citt\u00e0 di Lanciano era il fulcro principale dell'economia della vallata, insieme ad Atessa; crocevia dei tratturi e delle fiere dei mercati (le \"nundinae\"), che si tenevano sul Piano delle Fiere a ridosso del Colle Erminio. La produzione tipica era quella delle ceramiche, ancora oggi esistente, anche se erano prodotte in diverse variet\u00e0 in tutto l'Abruzzo.La val di Sangro fu nel 1421-23 attraversata dagli eserciti di Giovanna II di Napoli e Braccio da Montone per ridurre all'obbedienza le citt\u00e0, per l'imminente guerra di successione per la Corona di Napoli, tra partito angioino e quello aragonese. In quest'epoca si inasprirono ancor pi\u00f9 gli storici contrasti tra le citt\u00e0 di Lanciano e Ortona per il controllo del porto commerciale di San Vito.\nDal Cinquecento al Settecento.\nPer tutto il XVI secolo-XIX secolo la valle rimase fiorente grazie ai tratturi e ai commerci dei prodotti agricoli, nonostante ci fossero insofferenze per attacchi dei turchi, come quello del 1566, e per la malaria scaturita dalle acque del Sangro. La citt\u00e0 di Lanciano godeva dal 1304, con diploma di Carlo II d'Angi\u00f2, di citt\u00e0 libera nel regio demanio, e fu la capitale di una grande contea che comprendeva i feudi da Frisa a San Vito Chietino, da Castel Frentano a Civutaluparella, con l'aggiunta di tutti i feudi posti al nord del Sangro, sino a Casoli.\nCon la crisi economica e politica, e i rivolgimenti sociali che segnarono gli anni finali di Ferdinando il Cattolico al governo di Napoli, dopo la guerra di potere tra i francesi di Francesco I di Francia e Carlo V di Spagna, i feudi e le contee iniziarono a perdere lentamente il potere sui terreni, l'equilibrio del regio demanio instaurato dagli Angi\u00f2, e proseguito poi dagli Aragona, inizi\u00f2 sempre pi\u00f9 a indebolirsi. Nella met\u00e0 del XVI secolo Lanciano fu teatro di scontri sanguinosi e fratricidi tra le due famiglie patrizie dei Ricci e dei Florio, la guerra privata coinvolse anche alcuni centri della vallata, le battaglie si consumarono anche a Paglieta, roccaforte di alcuni membri delle casate nemiche; la carestia e la pestilenza del 1646 port\u00f2 la citt\u00e0 lancianese alla capitolazione per indebitamento, e venne acquistata dal Marchese d'Avalos del Vasto.\nFu una tremenda umiliazione per la citt\u00e0, che come altre, perse molti poteri riguardo al controllo delle vaste terre al di l\u00e0 del Sangro, e che si era ridotta a semplice conquista personale di un signorotto che faceva le veci del sovrano spagnolo a Napoli; come in altre parti del Regno di Napoli e del Giustizierato d'Abruzzo, la vallata del Sangro durante il governo spagnolo fu schiacciata dalle imposte esose, e dal passaggio dei drappelli e le squadracce dell'esercito spagnolo, che depredavano e indebolivano le economie gi\u00e0 precarie dei piccoli centri; il frazionamento in baronie, signorie, contee della vallata, segn\u00f2 la grave crisi economica della vallata, che dur\u00f2 fino alla met\u00e0 del Settecento.\nTra le signorie pi\u00f9 influenti che governarono i feudi si ricordano i Caracciolo, i Carafa, i D'Avalos, che avevano i loro facenti le veci a Lanciano e Colledimezzo, i De Laureto a Roccascalegna, discendenti dai conti di Manoppello. La compravendita costante di terreni, e i passaggi delle \"universitates\" (le organizzazioni municipali, il cui governo era separato dal potere feudale del barone o del signore di turno) da un signorotto all'altro, non sanificarono i debiti sempre pi\u00f9 esosi, sicch\u00e9 molti centri vennero letteralmente venduti all'asta, e per questo si scatenarono anche le rivolte popolari per l'aumento dei prezzi del pane e del sale; a Lanciano sulla scia di Masaniello di Napoli, si ricorda la rivolta di Carlo Mozzagrugno, che assalt\u00f2 il palazzo d'Avalos (l'attuale Palazzo De Crecchio).\nDal Settecento al primo Novecento.\nIl terremoto di Sulmona del 1706 danneggi\u00f2 i paesi di Lama, Palena e Fara San Martino. Lanciano tentava di tirare avanti con le annuali fiere mercantili, anche se i controlli alla gabella del dazio e le continue tassazioni ne minacciavano lo stesso svolgimento, rischiando la chiusura totale dei mercati.\nLa transumanza del tratturo fu abolita nel 1806 insieme al feudalesimo, molti piccoli centri sotto le angherie dei signorotti feudali poterono tirare una boccata d'aria, dato che i poteri sociali ed economici passavano direttamente ai municipalisti presso il palazzo comunale; e con decreto di Giuseppe Bonaparte il territorio fu ripartito in distretti. Figuravano nel 1816 fino al 1860 il distretto di Lanciano dell'Abruzzo Citeriore, con i circondari di Castel Frentano, Casoli, Atessa, Lama dei Peligni, Torricella Peligna e San Vito Chietino&lt;br&gt;Solamente alla fine del secolo l'economia cambi\u00f2, con lo sviluppo delle prime industrie nel Novecento a Lanciano, come la fabbrica di tessitura e lo zuccherificio. Nel 1881 un terremoto dell'VIII grado della Scala Mercalli colp\u00ec Ortona e Orsogna, causando alcuni danni anche a Lanciano. Nel 1912 iniziarono i lavori della ferrovia Sangritana da San Vito fino a Castel di Sangro, compiuti nel 1915, grande potenziale per la velocizzazione del trasporto; il progetto fu voluto da Pasquale Masciantonio, sindaco di Casoli, e dall'amico D'Annunzio. Nel 1933 un nuovo terremoto presso la Maiella colp\u00ec in parte i territori dell'Aventino, causando danni a Lama, Palena e Gessopalena.\nSempre durante il fascismo si compirono i primi lavori di bonifica delle anse del fiume Sangro, per arginare la portata del fiume, e vennero costruiti dei ponti resistenti in pietra e ferro, al posti dei ponti di barche, e delle chiatte che venivano usate per passare da una sponda all'altra.\nSeconda guerra mondiale.\nNel settembre 1943 i tedeschi occuparono Lanciano, e successivamente tutti i comuni della Frentania perch\u00e9 costituivano una cerniera sulla montagna tra Ortona e Cassino nella linea Gustav. Respinti il 25 novembre dall'artiglieria britannica comandata dal generale Bernard Law Montgomery, dopo iniziali problemi di guadare il Sangro (i tedeschi avevano appositamente fatto saltare i ponti e distrutto i tracciati ferroviari), i tedeschi ripiegarono verso Ortona, fortificandola, mentre altri si diressero verso le montagne dell'alto Sangro e dell'Aventino. Montgomery, conquistato il Sangro a fatica, costruendo i ponti distrutti dai nazisti, si attard\u00f2 a mandare un contingente a Ortona, e prefer\u00ec seguite i tedeschi verso le montagne. A fine mese part\u00ec per la Normandia per preparare il famoso sbarco, e i centri di met\u00e0 vallata del Sangro si trovarono ad essere ancora sotto la morsa dei nazisti, mentre in quelli liberati presso il mare (Fossacesia, Lanciano, Torino di Sangro, Castel Frentano), si organizzavano il coprifuoco, la compravendita di terreni e di cibo per resistere sino al giorno della liberazione.\nAlla fine dell'anno 1943 Ortona fu distrutta dagli aspri combattimenti tra canadesi e tedeschi, che vi si erano asserragliati per preparare una micidiale trappola mortale contro gli alleati; la citt\u00e0 ridotta in macerie fu liberata dagli alleati. Gli alleati, comandati non pi\u00f9 da Montgomery, ma da altri sotto-ufficiali inesperti del territorio, rallentarono di molto la marcia di riconquista, e di arrestarono a Casoli. Nel frattempo presso i centri di Torricella, Gessopalena, Lettopalena, venivano emanati gli ordini di sfollamento civile da parte dei nazisti, e se la popolazione osava ribellarsi come nei casi di Torricella e Gessopalena, i tedeschi davano luogo a tremende rappresaglie, che culminarono nella distruzione dell'antico borgo di Gessopalena. Anche i comuni limitrofi di Lettopalena, Montenerodomo e Taranta Peligna subirono la stessa sorte, perdendo il patrimonio storico.\nNel frattempo il tenente Ettore Troilo di Torricella Peligna , giunto nell'inverno del 1943 a Casoli insieme ad altri sfollati, costitu\u00ec la \"Brigata Maiella\" , un gruppo di civili volontari, animati dallo stesso sentimento apolitico di liberare non solo i paesi intorno dalla morsa nazista, ma di continuare a combattere al fianco degli alleati in tutto l'Abruzzo, sino a risalire a Bologna, liberando paese dopo paese sino alla fine della guerra. Dopo problemi di comunicazione con gli ufficiali britannici, per il timore di tipica pusillanimit\u00e0 e voltafaccia, con cui ormai gli italiani ex fascisti erano vissuti dagli americani, il Tenente Lionel Wigram abbracci\u00f2 la causa di Troilo, che si un\u00ec all'altro patriota gessano Domenico Troilo, che aveva perduto al propria famiglia nella distruzione nazista di Gessopalena, e iniziarono le operazioni di riconquista dei borghi dell'alta Maiella e dell'Alto Sangro, iniziando con Montenerodomo e Pizzoferrato nei primi di gennaio del 1944.\nOggi varie manifestazioni si tengono in ricordo del valore eroico e del sacrificio dei patrioti della Brigata Maiella, presso la montagna di Taranta Peligna si trova un sacrario che guarda verso la vallata, con i sepolcri dei patrioti, tra cui quello di Ettore e Domenico Troilo.\nEpoca contemporanea.\nNegli anni '50 si sono svolti scontri per la realizzazione presso Atessa di una fabbrica, sul progetto della cosiddetta \"Sangro-chimica\", sulla scia degli stabilimenti cuimici che in Abruzzo gi\u00e0 esistevano dal 1904, la Montedison di Bussi sul Tirino e la Montecatini di Piano d'Orta. Vi era anche la proposta della lottizzazione dei terreni vergini della Badia di San Giovanni in Venere. Tali proteste ebbero buon esito, e fu costituito dai Padri Francescani un'associazione per la tutela dell'abbazia.\nNel 1952 sono partiti i lavori per una centrale idroelettrica presso Bomba, deviando il corso del fiume Sangro; nel 1956 \u00e8 stato ultimato il lago di Bomba. Nello stesso periodo fu deviato l'Aventino per il lago artificiale Sant'Angelo, presso Casoli. Ci\u00f2 in parte ha incrementato una parte del turismo naturale e sportivo presso l'area lacustre. Il terremoto dell'Italia centro-meridionale del 1984 ha danneggiato lievemente i borghi di Pizzoferrato e Gamberale.\nA partire dagli anni '70 inizi\u00f2 la costruzione di un comprensorio industriale nello scalo di Atessa, della Honda-Sevel (inaugurato nel 1981), per frenare il forte spopolamento dei paesi, specialmente quelli di montagna. Prese avvio anche la costruzione della strada statale fondovalle Sangro, partendo da Fossacesia Marina per giungere a Cerri al volturno; l'ultimo tratto (Quadri-Sant'Angelo del Pesco), dopo una serie di ritardi, \u00e8 in costruzione e sar\u00e0 terminato entro il 2022.\nIn contemporanea allo sviluppo industriale, negli anni 2000 si \u00e8 incrementato anche il turismo, specialmente per il mare della Costa dei Trabocchi, per la citt\u00e0 storica di Lanciano, e per le escursioni di montagna. Attualmente inoltre sono in corso polemiche e incontri riguardo a possibili progetti futuri sulla realizzazione di un sansificio presso localit\u00e0 Brecciaio di Sant'Eusanio del Sangro, e l'estrazione di gas dal terreno del lago intorno a Bomba. Vi \u00e8 anche un progetto di valorizzazione della costa dei Trabocchi, con la formazione del \"Parco regionale della Costa Teatina\".\nNel 2015 si sono svolte proteste contro la societ\u00e0 elettrica TERNA, durante la costruzione del nuovo elettrodotto Villanova-Gissi. Il viadotto elettrico parte da Cepagatti (PE), e passando per Guardiagrele giunge nella zona vastese di Gissi. Tali proteste e cessione dei terreni agricoli hanno scatenato la denuncia da parte della TERNA di una madre manifestante di Paglieta (CH), successivamente risoltasi in un nulla di fatto. In merito a tale costruzione, \u00e8 in progetto un comitato per la riqualificazione e la protezione delle zone cariche dei \"calanchi\", presenti soprattutto tra Guardiagrele e Casoli.\nInfrastrutture.\nFerrovia.\nUn tempo, fino agli anni '90, vi era una linea ferroviaria che portava da Castel di Sangro, attraverso Civitaluparella, fino a Fossacesia Marina, si trattava della ferrovia Sangritana costruita tra il 1912-15, con ultima stazione presso San Vito Marina. La ferrovia attualmente \u00e8 dismessa, sicch\u00e9 tutti i tratti che collegavano il mare di Fossacesia con i paesi di Perano, Archi, Bomba, Villa Santa Maria, e dell'Aventino: Fara San Martino, Casoli, Sant'Eusanio, Castel Frentano, Lanciano, sono chiusi. In progetto c'\u00e8 un piano di recupero per valorizzare questi tratti ferroviari al livello turistico, come \u00e8 stato fatto con la ferrovia Sulmona-Isernia-Carpinone, detta \"Transiberiana d'Italia\". Solo Palena \u00e8 compresa nel tour turistico nei vagoni storici del treno, che attraverso il Quarto di Santa Chiara e gli Altipiani Maggiori, tra Pescocostanzo, Roccaraso e Castel di Sangro, verso Isernia.\nDistretto industriale.\nLa maggior parte degli stabilimenti produttivi della val di Sangro \u00e8 dislocata tra contrada Saletti (Atessa) e contrada Cerratina (Lanciano). Entrambe le zone industriali sono raggiungibili dall'Autostrada A14, proseguendo sulla strada statale 652 di Fondo Valle Sangro.\nLe principali societ\u00e0 che hanno insediamenti industriali di questa zona sono Sevel, Honda, Honeywell, aziende dell'indotto, aziende esterne di altri settori.\nLe aziende della val di Sangro, in particolar modo la Sevel costruttrice di veicoli commerciali, usufruiscono di una linea ferroviaria dedicata per il trasporto merci, collegata con la rete ferroviaria nazionale nei pressi di Fossacesia.\nConsorzio per il Nucleo di Industrializzazione del Sangro-Aventino.\nIl 29 gennaio 1968 si \u00e8 costituito il Consorzio per il Nucleo di Industrializzazione del Sangro-Aventino, e con D.P.R. 10 aprile 1970, n. 299 ne \u00e8 stato approvato lo statuto.\nGli enti promotori sono stati: la Provincia di Chieti, la Camera di Commercio, la Cassa di Risparmio, il Consorzio di Bonifica, i Comuni di Altino, Archi, Atessa, Bomba, Casoli, Castel Frentano, Fara San Martino, Fossacesia, Mozzagrogna, Paglieta, Palombaro (Italia), Pennadomo, Perano, Roccascalegna, Sant'Eusanio del Sangro e Santa Maria Imbaro\nIl Consorzio nasceva con lo scopo di favorire qualsiasi iniziativa atta a promuovere lo sviluppo industriale nel comprensorio.\nIn tempi successivi entrati a far parte del consorzio:la Banca Popolare di Lanciano, i comuni di Borrello, Castel di Sangro, Castel del Giudice, Colledimacine, Fallo (Italia), Frisa, Guardiagrele, Lanciano, Lettopalena, Montazzoli, Orsogna, Pizzoferrato, Poggiofiorito, Quadri, Rocca San Giovanni, Rosello, Taranta Peligna, Tornareccio, Treglio e Villa Santa Maria.\nCon il B.U.R.A. (Bollettino Ufficiale Regione Abruzzo) n. 8 speciale del 26 gennaio 2000 \u00e8 stato approvato il nuovo statuto, che prevede la partecipazione di 53 enti, tra i quali: Camera di Commercio, Provincia di Chieti, Consorzio Mario Negri Sud, Associazione Industriali, Associazione piccole e medie imprese, Nuova Cassa di Risparmio di Chieti (ex Cassa di Risparmio della Provincia di Chieti), Banca Popolare di Lanciano e Sulmona.\nComplesso industriale Honda-Sevel zona Saletti di Atessa.\nOccupa gran parte della contrada Saletti di Atessa, posta in maniera intermedia tra la Strada statale 652 Fondovalle Sangro e la foce a mare di Fossacesia Marina. Nel 1981 la Societ\u00e0 Europea Veicoli Leggeri decide di aprire un nuovo stabilimento in Abruzzo, nel cuore della vallata. La produzione Sevel si insedia cos\u00ec tra i comini di Paglieta e Atessa, diventando una leva di sviluppo economico, e un'occasione di lavoro per gli abitanti di mezza Val di Sangro, impedendone cos\u00ec il drastico spopolamento che l'area da una ventina d'anni stava tristemente subendo.\nOggi la fabbrica abruzzese copre un'area di 1.2000.000 mq e impiega circa 6.200 persone, negli anni si \u00e8 affermata come il pi\u00f9 grande stabilimento di veicoli commerciali leggeri d'Europa, ed \u00e8 il nucleo industriale pi\u00f9 grande e prolifero d'Abruzzo. Seguendo le tappe del ciclo produttivo (lastratura, verniciatura, montaggio), sono tre i modelli che qui vedono la luce: Fiat Ducato, Citro\u00ebn Jumper e Peugeot Boxer.\nFra tutti i modelli, il Ducato \u00e8 diventato un'istituzione: nel 2014 \u00e8 entrato nella sua sesta stagione di produzione, nel 2016 ha compiuto trent'anni. Gi\u00e0 dalla prima serie, prodotta tra il 1981 e il 1990, il Ducato vede l'adozione di accorgimenti innovativi: il motore anteriore trasversale, trazione e serbatoio uniti in un unico modulo con la cabina e il vano di carico spazioso, sono tutti elementi che hanno contribuito alla longevit\u00e0 dei veicolo.\nZona industriale di Lanciano (Santa Calcagna).\nLa zona industriale attuale, sviluppatasi nei primi anni 2000, dopo il fallimento di quella vecchia posta nel quartiere Cappuccini, occupa l'area della direttrice contrada Pagliaroni-Severini-Santa Calcagna, a confine con i centri di Treglio e Rocca San Giovanni, e si conclude con l'area commerciale del Polycenter, all'immediata uscita del casello autostradale \"Lanciano\" dell'autostrada A14.\nNumerose sono le concessionarie, i market, i depositi, degli uffici di aziende e filiali di multinazionali, alternate a palestre, complessi ricreativi, e magazzini di cibo, tra cui il magazzino carni Fratelli Marfisi, e la distilleria Jannamico, filiale dell'originale in Villa Santa Maria. Molto frequentato \u00e8 il centro commerciale, inaugurato negli anni '90, anche se dopo la costruzione di altri centri commerciali in centro a Lanciano, \u00e8 lentamente andato in crisi, ma \u00e8 ancora frequentato principalmente per essere un hotel di stazionamento per i camionisti in uscita dall'autostrada, per la sala bowling, e per il cinema multisala Ciakcity.\nZona industriale Selva Piana di Casoli.\nSi tratta del secondo principale comprensorio industriale della vallata, dopo la Saletti di Atessa; si snoda lungo la strada statale 84, e comprende i comuni di Altino e Casoli. La zona industriale di Selva di Altino, la parte pi\u00f9 moderna e ampia del comune, sviluppatasi a valle, \u00e8 nota per lo stabilimento \"La Tavola dei Briganti\" che produce il tipico peperone dolce locale; presso Selva Piana, la zona moderna di Casoli sviluppatasi sul letto del fiume Aventino, si contano delle industrie organizzate in due poli, uno a Piano delle Vigne, specializzato in lavorazione del ferro e in autoriparazioni, spesso al servizio di autoarticolati che operano per la zona industriale Saletti e di Fara San Martino; il secondo centro maggiore \u00e8 in Selva Piana; per lo pi\u00f9 si tratta di magazzini di catene di negozi sparsi per l'Abruzzo, e fornitori di materiale quali vetro, legno, metallo, impianti industriali, in collaborazione con la zona industriale di Saletti.\nZona industriale Fara San Martino Del Verde-De Cecco.\nSi trova alle porte del paese di Fara, e include i due grandi stabilimenti industriali di pasta.\nPresente dal 1886. il pastificio De Cecco inizialmente sfruttava le sorgenti del fiume Verde (cui si \u00e8 ispirata l'altra azienda \"Del Verde\"). De Cecco \u00e8 il primo produttore di pasta in Italia ad aver ricevuto la certificazione di prodotto rilasciata dalla societ\u00e0 norvegese DNV, DetNorske Veritas, \nLa nascita del pastificio \u00e8 frutto dei provvedimenti dei Piemontesi, che durante le prime fasi del Regno d'Italia fissarono l'imposta sul macinato; allora Filippo De Cecco che possedeva a Fara il suo mulino, si interrog\u00f2 sulla possibilit\u00e0 di resistere ai balzelli statali; la soluzione fu di creare nel 1886 accanto al mulino il pastifico De Cecco. Tra i primi ostacoli ci fu il problema dell'essiccazione naturale dei pastifici del sud. La soluzione fu l'essiccatoio artificiale, un sistema di canali e condutture nelle quali veniva iniettata l'aria calda e all'interno veniva fatta passare la pasta.\nDopo gli anni della guerra, l'attivit\u00e0 del pastificio De Cecco raggiunse fama in Italia, ma anche grazie agli emigranti negli Stati Uniti. Nel 1973 con la crescita dell'inflazione, per consentire ai pastai di recuperare i costi, il governo emana una deroga alla legge 580, che imponeva l'utilizzo del solo grano duro per la produzione, ammettendo anche la semola di grano tenero, pi\u00f9 economica, sebbene generasse una pasta pi\u00f9 scadente. I De Cecco continuarono a produrre la pasta con grano duro, e ridussero la produzione per rientrare nei costi; \nCon il rientro dalla crisi, il pastifico \u00e8 tornato a modernizzarsi con la costruzione di un nuovo stabilimento, \nCentri abitati.\nElenco dei comuni:\nMonumenti e luoghi d'interesse.\nIl territorio comprende la conca vera e propria della valle, la citt\u00e0 di Lanciano, la costa dei Trabocchi fino a Quadri, e successive la zona dell'Alto Sangro e altopiano delle Cinquemiglia (Roccaraso - Castel di Sangro), e la valle montuosa dell'Aventino (Fara San Martino e Palena). Tali borghi della valle fanno parte dell'associazione culturale \"Terre del Sangro Aventino\", con scopo di promuovere il territorio al livello turistico.\nLanciano.\nLa parte medievale di Lanciano \u00e8 suddivisa in quattro \"quartieri storici\", ognuno dei quali ha un proprio stemma ed una propria bandiera: la Lancianovecchia sul Colle Erminio, cos\u00ec denominata perch\u00e9 sorta sopra l'antico abitato romano di \"Anxanum\", la Civitanova e la Sacca sopra Colle Selva, due agglomerati urbani del XII secolo che si sono fusi nei secoli con lo sviluppo sempre maggiore del vecchio ghetto ebraico della Sacca stessa. Infine il quartiere Borgo sopra Colle Pietroso, sviluppatosi come insediamento fortificato a pianta circolare durante il dominio longobardo, che si dot\u00f2 di autonomia e di una nuova parrocchia, dedicata a Santa Lucia intorno al 1250. In precedenza infatti dipendeva dal monastero di San Legonziano fuori le mura, sopra cui nella met\u00e0 del Duecento fu eretta la nuova chiesa dei Francescani, oggi Santuario del Miracolo Eucaristico.Nell'insieme il centro storico di Lanciano si adagia su tre colli, e fino al 1879 circa i due nuclei maggiori di Lancianovecchia e Civitanova erano separati dal fiume Malavalle, attraversabile solo con dei ponti. Dopo le bonifiche e la demolizione parziale delle mura nel corso dell'Ottocento, al posto del fiume sono state realizzate Largo Malv\u00f2 a ridosso del quartiere Borgo e Piazza Garibaldi, dove si teneva lo storico mercato. Il rione Lancianovecchia invece sin dall'epoca romana dovette dotarsi di un ponte per raggiungere il Prato delle Fiere, ossia il quartiere della \"citt\u00e0 nuova\" lungo il corso Trento e Trieste; sopra suddetto ponte romano nel Mille circa venne eretto il primo oratorio di Santa Maria del Ponte, notevolmente ampliato nel XVIII secolo fino a diventare la Cattedrale.\nIl centro storico \u00e8 stato sapientemente collegato alla citt\u00e0 nuova che prese sviluppo dai primi anni del Novecento con i progetti di Filippo Sargiacomo, che prevedevano lo spianamento del colle delle Fiere, con la realizzazione di un corso e dei principali edifici di rappresentanza e degli enti come le Poste, la Banca, il Tribunale. Dagli anni Venti in poi il corso nuovo (Trento e Trieste) si dot\u00f2 di bei palazzi in stile eclettico (liberty, neogotico, dec\u00f2), determinando il definitivo sviluppo della citt\u00e0 fino alla villa pubblica dell'area conventuale di Sant'Antonio di Padova.\nAtessa.\nAtessa \u00e8 la seconda citt\u00e0 della Val di Sangro meglio conservata al livello architettonico dopo Lanciano, mostrando ancora oggi tracce evidenti del passato medievale, nei palazzi, nei vicoli e nelle chiese, insieme all'aspetto attuale collocabile alla met\u00e0 del XVIII secolo, quando numerose strutture vennero riedificate con il cotto, seguendo lo stile tardo-barocco.\nIl centro storico si presenta come il risultato di un processo di conurbazione di due opposti insediamenti di origine longobarda (VI secolo), ossia \"Ate - Tixa\", corrispondenti agli attuali rioni di Santa Croce e San Michele, con al centro il nodo di saldatura rappresentato dal duomo di San Leucio, e dai sobborghi attorno agglomerati. La tipica struttura elicoidale di questi antichi insediamenti tradiscono i processi di espansione e ampliamento che si sono avvicendati nel corso dei secoli. Il quartiere di Santa Croce, ossia Tixa (lato nord) si ramifica a mo' di fuso intorno a piazza Castello, riferimento a un'antica struttura fortilizia legata alla chiesetta di San Pietro, individuata nella \"casa De Marco\", bench\u00e9 oggi ampiamente rimaneggiata. L'anello pi\u00f9 esterno, costituito dall'attuale via Menotti de Francesco, raccorda largo Municipio (gi\u00e0 piazza Mercato) con piazza Santa Croce dove si affaccia l'omonima chiesa di antichissime origini, costituita da una torre di guardia sulla destra che \u00e8 anche campanile. Lungo il percorso dell'arteria stradale si comprende l'antico disegno del circuito murario, dove sono presenti le chiese della Madonna della Cintura, Porta Santa Margherita, poi degli slarghi e muraglioni che interrompono la cortina delle case.\nIl borgo di Ate a sud di San Leucio, evidenzia la struttura a chiocciola che culmina in largo Torretta, parte pi\u00f9 alta dove si trova una torretta di controllo, molto ribassata rispetto alla struttura originaria. La chiesa principale \u00e8 quella di San Michele, ampiamente rimaneggiata nel XIX secolo in stile neoclassico. Le case sono racchiude attorno a questi due punti cardinali, e l'accesso \u00e8 dato da Porta San Michele. Nel corso dei secoli il villaggio si \u00e8 sviluppato fino a lambire a nord il vialone del corso Vittorio Emanuele, e a est il viale Duca degli Abruzzi, che degrada in piazza Garibaldi, o piazza del Mercato Nuovo. Il quartiere include vari palazzi storici, come Palazzo Spaventa, e le chiese di San Rocco, Santa Maria Addolorata e San Giovanni. Possedeva anche la chiesa di San Nicola, posta presso Arco 'Ndriano, in mezzo al corso.\nArchitetture religiose.\nSi segnalano soltanto le chiese di maggior rilievo nei centri e nelle compagne della vallata.\nAree naturali.\nIl territorio molisano offre i panorami sulle gole del Sangro, dai borghi di Capracotta e Pescopennataro, dal panorama roccioso dell'eremo di San Luca. Vi \u00e8 inoltre un comprensorio sciistico sopra il Monte Capraro. Tornando all'Abruzzo, dal versante del fiume Aventino, da Casoli si accede al lago Sant'Angelo, con il colle superiore sovrastato dalla Torretta di Prata, risalente ai Normanni. Lo scenario \u00e8 dominato dal promontorio del paese vecchio di Gessopalena e dal belvedere del vecchio castello di Torricella Peligna. Il punto naturale pi\u00f9 visitato tuttavia, dove comincia il Parco Nazionale della Maiella \u00e8 la riserva delle Gole di Fara San Martino, dove ci sono i resti del Monastero di San Martino in Valle e le sorgenti del fiume Verde. Il percorso naturale si sposta verso Palombaro, in direzione di Guardiagrele, presso la riserva Feudo Ugni, dove c'\u00e8 l'eremo di grotta Sant'Angelo; altrimenti la via \u00e8 verso Lama dei Peligni, culla del camoscio abruzzese, e della Grotta del Cavallone, immortalata da D'Annunzio in \"La figlia di Iorio\". Lo scenario delle gole dell'Aventino \u00e8 dominato dalla riserva fluviale delle Acquevive a Taranta Peligna, mentre il fiume \u00e8 visibile presso Palena, dove vi \u00e8 la riserva dell'orso marsicano, appena fuori dal paese. Da l\u00ec parte il percorso verso il Valico della Forchetta, dove vi \u00e8 l'eremo celestiniano della Madonna dell'Alrare, punto di confine tra il parco della Val di Sangro e la provincia aquilana del Parco della Maiella.\nLa costa dei Trabocchi.\nLa valle confina ampiamente con la famosa costa, precisamente nel territorio di Fossacesia Marina, facilmente accessibile dall'autostrada A 14 e dalla superstrada della Fondovalle Sangro. Il territorio comprende i comuni marittimi di Ortona-San Vito-Fossacesia-Rocca San Giovanni-Torino di Sangro-Casalbordino-Vasto. Il cuore pulsante storico della costa \u00e8 il tratto San Vito e Fossacesia, dove le costruzioni pescatorie dei Trabocchi risale all'800. Tali macchine in legno servivano a solo scopo della pesca, realizzate in legno con corpo principale sorretto da tronchi di base poggianti su rocce sporgenti dal mare, e braccia estese verso il mare. Nel 1889 il poeta Gabriele D'Annunzio compr\u00f2 una villa sul cosiddetto \"promontorio dannunziano\" presso San Vito, per l'ispirazione dell'opera \"Trionfo della morte\", e per nascondere l'amore clandestino con Barbara Leoni. I Trabocchi servirono come fonte di lavoro fino agli anni '80, quando il commercio industriale del porto di Ortona mise in crisi le attivit\u00e0. Nei primi anni 2000 \u00e8 cominciato un recupero culturale delle attrezzature da pesca, con successiva trasformazione dei Trabocchi in ristoranti a tema. I Trabocchi pi\u00f9 rappresentativi sono quello di \"Capo Turchino\", descritto da D'Annunzio nella sua opera, e successivamente i Trabocchi \"Punta Cavalluccio - Valle Grotte -Sasso della Cajana\", fino ai due Trabocchi della Marina di San Vito. Il turismo marittimo d'estate si mescola anche col turismo religioso, dacch\u00e9 a Fossacesia Marina \u00e8 facilmente raggiungibile il promontorio dell'abbazia di San Giovanni in Venere, risalente al XII secolo, in stile romanico.\nArea montana sciistica Alto Sangro.\nLa valle si estende fino all'Altopiano delle Cinque Miglia, presso Castel di Sangro. Piste da sci si trovano nella vicina Gamberale nella Valle del Sole, presso Pizzoferrato, a 2\u00a0km dal paese. La zona montuosa pi\u00f9 gettonata per lo sci \u00e8 Roccaraso, assieme a Pescasseroli, dove culmina la Comunit\u00e0 montana Alto Sangro. Roccaraso si trova esattamente 5\u00a0km dopo Castel di Sangro, superata la contrada Roccacinquemiglia. Gli impianti pi\u00f9 noti sono quelli di Monte Zurrone e Monte Aremogna.\nLa zona \u00e8 raggiungibile dalla Fondovalle Sangro che, eccetto un pezzetto presso Sant'Angelo del Pesco (IS), al confine tra provincia dell'Aquila, provincia di Chieti, conduce fino a Castel di Sangro, da dove \u00e8 possibile continuare la strada statale per Pescasseroli o Roccaraso.\nIniziative per lo sviluppo economico.\nI progetti in corso per lo sviluppo del territorio sono molteplici, come ad esempio il campus tecnologico istituito per la condivisione e la crescita delle competenze tecniche acquisite dalle aziende.\nUn altro progetto riguarda la realizzazione di un importante polo fieristico in contrada Cerratina che si proporrebbe come la principale vetrina del centro-sud.\nAttualmente la fonte primaria economica, come gi\u00e0 detto, \u00e8 il comprensorio industriale della Sevel, presso lo scalo di Paglieta. Negli anni '90 \u00e8 sorta una associazione turistica provinciale, chiamata \"Terre del Sangro Aventino\", con l'incarico di valorizzazione dei principali monumenti delle citt\u00e0 e borghi della valle del Sangro e del fiume Aventino fino a Palena. Il territorio abbracciato comprende la piana di Fossacesia fino a Ortona e Torino di Sangro, mentre nell'entroterra avrebbe compreso i territori tra Lanciano-Atessa-Sant'Eusanio del Sangro e Palombaro, unendosi da una parte (Fara San Martino) al Parco Nazionale della Maiella, e dall'altra verso Bomba e Villa Santa Maria, fino a Rosello.\nSono in corso proteste per la presunta realizzazione di un inceneritore in localit\u00e0 Brecciaio di Sant'Eusanio del Sangro, mentre sono scoppiate proteste nel 2014 -15 durante la realizzazione dell'elettrodotto Villanova di Cepagatti-Gissi, i cui tralicci della Societ\u00e0 Terna passano per contrada Sant'Onofrio di Lanciano, Contrada Paludi di Castel Frentano, Contrada Cotti di Sant'Eusanio e Paglieta, passando poi per Pollutri, fuori dalla valle.\n\u00c8 in processo anche la realizzazione del Corridoio Verde Adriatico, ossia una pista ciclabile sulla litoranea adriatica, che parte da Martinsicuro (provincia di Teramo), arrivando al Molise, fino alla Puglia. Attualmente, nel 2016, tutta la provincia di Teramo \u00e8 stata attraversata dalla pista, i cui lavori si stanno concentrando sulla galleria ferroviaria di Ortona. Nella valle del Sangro, la pista passer\u00e0 per la costa dei Trabocchi, tra Fossacesia e San Vito Chietino."}
{"id": "2285387", "revid": "404449", "url": "https://it.wikipedia.org/wiki?curid=2285387", "title": "Federico Jarach", "text": "Biografia.\nFiglio di Moise Jarach e Emma Tedeschi, fu iscritto all'et\u00e0 di 11 anni al collegio militare di Milano, il convitto Longone, probabilmente per il suo carattere molto vivace.\nNel 1888 all'et\u00e0 di 14 anni entr\u00f2 nell'Accademia Navale di Livorno e nell'autunno 1893 entr\u00f2 in servizio con il grado di Guardiamarina. Nel 1894 fu imbarcato sulla Cristoforo Colombo per una crociera di 26 mesi intorno al mondo, a cui partecip\u00f2 in forma ufficiale il Duca degli Abruzzi, anch'egli uscito dall'Accademia Navale di Livorno.\nPoco dopo la conclusione della crociera, ottenuto il grado di tenente di vascello, si spos\u00f2 nel 1899 con Giorgina Rignano di Livorno e decise di abbandonare la Marina per stare vicino alla moglie.\nDal matrimonio con Giorgina Rignano nacquero quattro figli: nel 1901 la primogenita Emma, nel 1902 Lea (sposatasi con Bruno Pontremoli, figlio di Pio Pontremoli), nel 1905 Guido e, infine, nel 1910 Renato.\nSi trasfer\u00ec a Milano nel 1901 e si iscrisse al Politecnico. Nel 1906 decise di creare una piccola fonderia di ghisa, ottone e altri metalli, la Ditta Agrati-Jarach &amp; C. Nel 1906 la societ\u00e0 fu messa in liquidazione e Jarach diede vita ad una nuova societ\u00e0 nel settore meccanico-metallurgico, la Societ\u00e0 anonima di industrie meccaniche Pellegrini-Jarach, di cui fu nominato amministratore delegato.\nNel 1907 Jarach diede vita ad una nuova societ\u00e0, la Societ\u00e0 anonima Robinetterie Riunite, che lo avrebbe accompagnato per il resto della vita. La fabbrica era ubicata in via Solari 69 a Milano, una zona allora industriale a causa della vicinanza con il nuovo scalo di Porta Genova.\nNegli anni precedenti alla prima guerra mondiale la societ\u00e0 aument\u00f2 il proprio giro d'affari e estese la produzione agli impianti sanitari, di illuminazione e di riscaldamento.\nNel 1912, in occasione della guerra italo-turca, Jarach fu richiamato alle armi in Marina, dove ottenne la promozione a Capitano di Corvetta. da cui gli deriv\u00f2 l'appellativo di \u201cComandante\u201d che si adattava bene al suo carattere forte e decisionista e al suo piglio autoritario, al quale si accompagnava una reale autorevolezza.\nFinito il periodo militare, Jarach partecip\u00f2 al congresso indetto a Roma dall'Associazione tra le societ\u00e0 italiane per azioni e fu nominato nel 1913 membro del Comitato Nazionale per le tariffe doganali e i trattati di commercio.\nCon l'entrata dell'Italia in guerra le Robinetterie Riunite beneficiarono delle commesse belliche fabbricando spolette e inneschi, giungendo ad impiegare 1600 operai a ciclo continuo, con una notevole conflittualit\u00e0 tra maestranze e impresa. Anche i capannoni furono ampliati.\nDopo la guerra Jarach divenne una figura centrale all'interno delle organizzazioni degli industriali: fu tra i firmatari del contratto collettivo dei lavoratori metallurgici del 1919 e del concordato del 1920 che sigl\u00f2 la conclusione dell'occupazione delle fabbriche. Fu vicepresidente del Consorzio lombardo fra gli industriali metallurgici e meccanici e dell'Associazione Nazionale tra gli Industriali Meccanici e Affini (ANIMA). Con la creazione della Confindustria del 1919 entr\u00f2 a far parte della sezione sindacale e divenne presidente della Federazione Nazionale dell'Industria Meccanica e Metallurgica (FNSIM), carica che mantenne fino al 1933.\nJarach non fu tra i fascisti della prima ora e si iscrisse al Partito Nazionale Fascista solo il 1\u00ba gennaio 1926, dopo la firma il 2 ottobre del 1925 del patto di Palazzo Vidoni, con il quale la Confindustria e le Confederazioni delle corporazioni fasciste si riconoscevano a vicenda la rappresentanza esclusiva degli industriali e dei lavoratori. In quel periodo la Confindustria assunse la denominazione di Confederazione nazionale fascista dell'industria italiana.\nTra i 1923 ed il 1925 Jarach fu assessore alle finanze del Comune di Milano, eletto consigliere comunale il 10 dicembre 1922 in una coalizione di destra, il Blocco nazionale, che raggruppava fascisti, nazionalisti, popolari, liberali, democratici ed il partito economico, dopo otto anni di amministrazioni socialiste. Il Sindaco era il ginecologo senatore Luigi Mangiagalli.\nL'obiettivo era il risanamento delle finanze comunali tramite l'aumento delle tasse e la razionalizzazione delle spese. In quel periodo fu approvata l'aggregazione di 11 Comuni limitrofi per aumentare il numero dei contribuenti e le entrate del dazio.\nNel 1934 fu nominato membro del Consiglio delle Corporazioni della Metallurgia e della Meccanica ma diminu\u00ec negli anni Trenta il suo rilievo come rappresentante degli interessi del mondo industriale.\nJarach fu eletto presidente della Comunit\u00e0 Ebraica di Milano nel 1931 e mantenne l'incarico per un decennio. Dal 1933 si impegn\u00f2 anche nell'assistenza degli ebrei profughi dalla Germania nazista fondando il Comitato di Assistenza per gli Ebrei profughi dalla Germania, di cui divenne presidente. Nel 1937 fu eletto presidente dell'Unione delle Comunit\u00e0 Israelitiche Italiane.\nLa campagna antisemita del governo fascista del 1938 colse di sorpresa gran parte degli ebrei italiani. Jarach e i suoi colleghi dell'Unione ritennero che un atteggiamento remissivo e fedele al fascismo potesse bloccare o mitigare le leggi razziali fasciste. Per tutto il 1939 l'Unione temporeggi\u00f2 e si limit\u00f2 a presentare timide richieste in difesa degli ebrei.\nIl Comitato di Assistenza per gli Ebrei profughi dalla Germania, che nel 1938 dopo le leggi razziali aveva assunto il nome di Comitato di Assistenza per gli Ebrei in Italia (COMASEBIT), fu sciolto dalla Questura di Milano il 15 agosto 1939 ferendo profondamente Jarach, che su dimise dalla presidenza dell'Unione, ritenendo di non essere in grado di tutelare gli interessi degli ebrei italiani.\nNella difficile situazione per gli ebrei italiani Jarach decise comunque di non lasciare l'Italia, continuando a sentirsi cittadino italiano e ufficiale della Marina, da cui fu comunque allontanato dai ruoli dal 1\u00ba gennaio 1939.\nIn seguito alle leggi razziali decise di vendere l'azienda di famiglia, le Robinetterie Riunite, di cui non poteva pi\u00f9 essere proprietario o gestore. Si rivolse al presidente della Edison, Giacinto Motta, che accett\u00f2 la proposta di acquistare l'azienda, promettendo anche di restituirla alla famiglia quando le circostanze eccezionali fossero rientrate. L'azienda fu pertanto venduta alla Metallurgica Ossolana del gruppo Edison per un prezzo non particolarmente vantaggioso.\nCeduta l'azienda, Jarach si occup\u00f2 della creazione di una scuola superiore ebraica che potesse accogliere gli oltre 400 studenti di Milano espulsi dalle scuole statali. La scuola inizi\u00f2 le lezioni il 7 novembre 1938 e oper\u00f2 fino all'autunno del 1943.\nNell'autunno del 1941, con i primi bombardamenti di Milano, la famiglia Jarach si trasfer\u00ec in una villa sul lago Maggiore tra Arona e Meina. Tre giorni dopo l'armistizio arriv\u00f2 sul lago una divisione corazzata delle SS che avvi\u00f2 un rastrellamento degli ebrei sfollati nella zona.\nGli Jarach lasciarono all'ultimo momento la villa salendo su una barca a remi e fuggendo a Ranco, dall'altra parte del lago. Gli ebrei catturati furono tutti fucilati e i loro corpi gettati nel lago, la villa fu saccheggiata e depredata.\nDopo un breve soggiorno a Dumenza da parenti della custode della villa, si diressero a Roma dove vissero tra rischi e difficolt\u00e0 e con falsa identit\u00e0 sotto l'occupazione nazista fino alla liberazione.\nDopo la liberazione Jarach rientr\u00f2 a Milano e torn\u00f2 ad occuparsi della Confindustria. Tent\u00f2 anche di rientrare in possesso delle Robinetterie Italiane per le vie legali ma senza successo."}
{"id": "2285390", "revid": "123150736", "url": "https://it.wikipedia.org/wiki?curid=2285390", "title": "Sante Calogero", "text": "Biografia.\nDopo i suoi studi all'accademia di arte drammatica, si trasfer\u00ec a Milano, dove si spos\u00f2 con Maria Moretti dalla quale ebbe un figlio, Giovanni.\nDal Teatro Angelicum di Milano partecip\u00f2 nel 1959 alla messa in onda della trasmissione televisiva \"Le avventure di Pinocchio\", programmata nell'ambito della tv dei ragazzi dell'allora neonata Rai. Per circa 25 anni fu attivo nella compagnia teatrale del teatro Angelicum specializzata in adattamenti di commedie per ragazzi, tra le quali \"L'amore delle tre melarance\" di Carlo Gozzi, \"Ali Bab\u00e0 e i quaranta ladroni\", \"I vestiti dell'Imperatore\" e \"Il principe fantasioso\". Prest\u00f2 la voce per la serie \"I cuccioli\" delle Fiabe sonore a un grasso grosso corvo.\nDoppiatore di numerosi cartoni animati e attore di serie televisive: tra i suoi doppiaggi quelli di Piero in \"Calimero\" e Mylock ne \"I Cavalieri dello zodiaco\", ma anche del neurotrasmettitore in \"Siamo fatti cos\u00ec\". \nDal 1986 al 1988 lavor\u00f2 anche come cantante (con il soprannome di \"Enzima\", per via di aver dato dopo la voce alla gi\u00e0 citata serie animata del corpo umano) per le Edizioni Musicali Cielo in tre rispettive canzoni: \"Serafin gaveva un sifolo\" (con Cristina Paltrinieri), \"E ora il fiasco non c'\u00e8 pi\u00f9\", \"Ehi-oh! Cantando lavoriam\" (con Tony). Nello stesso periodo fu Sam, il nonno di Licia, nei telefilm \"Love me Licia\", \"Licia dolce Licia\", \"Teneramente Licia\" e \"Balliamo e cantiamo con Licia\", tutti con protagonisti Salvatore Landolina, Emanuela Folliero, Federica Panicucci, Corrado, Marco Bellavia, Pasquale Finicelli e Cristina D'Avena.\nDal 1985 al 1999 lavor\u00f2 al Piccolo Teatro con Giorgio Strehler."}
{"id": "2285394", "revid": "1573940", "url": "https://it.wikipedia.org/wiki?curid=2285394", "title": "Cuculus rochii", "text": "Il cuculo del Madagascar (Cuculus rochii ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Africa, in Repubblica Democratica del Congo, Madagascar, Ruanda, Uganda, Malawi, Zambia. \u00c8 di passo in Burundi e Sudafrica.\nTassonomia.\n\"Cuculus rochii\" non ha sottospecie, \u00e8 monotipico."}
{"id": "2285397", "revid": "599", "url": "https://it.wikipedia.org/wiki?curid=2285397", "title": "Khar'kov", "text": ""}
{"id": "2285398", "revid": "1573940", "url": "https://it.wikipedia.org/wiki?curid=2285398", "title": "Cacomantis pallidus", "text": "Il cuculo pallido (Cacomantis pallidus ), \u00e8 un uccello della famiglia Cuculidae.\nSistematica.\n\"Cacomantis pallidus\" non ha sottospecie, \u00e8 monotipico. Talvolta viene inserito nel genere \"Cuculus\".\nDistribuzione e habitat.\nQuesto uccello vive in Australia, Indonesia, Papua Nuova Guinea e Timor Est. \u00c8 di passo in Nuova Zelanda e su Christmas Island."}
{"id": "2285399", "revid": "547034", "url": "https://it.wikipedia.org/wiki?curid=2285399", "title": "Satellite Award per la migliore attrice", "text": "Il Satellite Award per la migliore attrice \u00e8 un riconoscimento annuale dei Satellite Awards, consegnato dall'International Press Academy.\nDal 1996 al 2010 il premio era suddiviso tra \"migliore attrice in un film drammatico\" e \"migliore attrice in un film commedia o musicale\". Dal 2011 la categoria si \u00e8 unificata in \"migliore attrice\", senza distinzione di genere.\nVincitori e candidati.\nI vincitori sono indicati in grassetto.\nMiglior attrice in un film drammatico (1997-2010).\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMigliore attrice in un film commedia o musicale (1997-2010).\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMiglior attrice (2011-2018).\n2011\n2012\n2014/2013\n2015\n2016\n2017\n2018\nMiglior attrice in un film drammatico (2019-presente).\n2019\n2020\n2021\nMiglior attrice in un film commedia o musicale (2019-presente).\n2019\n2020\n2021"}
{"id": "2285403", "revid": "1573940", "url": "https://it.wikipedia.org/wiki?curid=2285403", "title": "Cercococcyx mechowi", "text": "Il cuculo codalunga fosco o cuculo codalungo bruno (Cercococcyx mechowi ) \u00e8 un uccello della famiglia Cuculidae.\nTassonomia.\n\"Cercococcyx mechowi\" non ha sottospecie, \u00e8 monotipico ed \u00e8 un uccello della famiglia Cuculidae.\nDistribuzione e habitat.\nQuesto uccello vive in Africa centrale e lungo il Golfo di Guinea, dalla Guinea all'Angola, ma anche in Repubblica Centrafricana, Repubblica Democratica del Congo, Uganda e Tanzania."}
{"id": "2285407", "revid": "1305772", "url": "https://it.wikipedia.org/wiki?curid=2285407", "title": "Nastro giallo", "text": ""}
{"id": "2285408", "revid": "73843", "url": "https://it.wikipedia.org/wiki?curid=2285408", "title": "Nastro Giallo", "text": ""}
{"id": "2285409", "revid": "574302", "url": "https://it.wikipedia.org/wiki?curid=2285409", "title": "Cripta Reale di Superga", "text": "La Cripta Reale, costruita sotto la basilica di Superga, \u00e8 il tradizionale luogo di sepoltura dei membri di Casa Savoia. Ad essi fanno eccezione solamente coloro che furono re o regine d'Italia, il cui luogo d'inumazione \u00e8 invece il Pantheon di Roma o il santuario di Vicoforte.\nStoria.\nFin dalla progettazione della basilica, nel 1715, Filippo Juvarra aveva previsto, sotto il presbiterio della chiesa, un vano sotterraneo da destinare alla tumulazione dei membri di Casa Savoia. Tuttavia, a causa della scarsit\u00e0 dei fondi, l'idea venne momentaneamente accantonata. La primissima notizia dell'esistenza di alcuni lavori per la costruzione di una cripta risale all'agosto 1728 quando, in una descrizione della basilica, si parla di \u00abscavo di terra nel choro e santuario per formarvi la cappella sotterranea\u00bb.\nL'incarico effettivo dei lavori arriv\u00f2 per\u00f2 soltanto nel 1774, quando Vittorio Amedeo III ordin\u00f2 all'architetto Francesco Martinez, nipote di Juvarra, di sistemare i sotterranei per farne un mausoleo, in collaborazione con gli architetti Bosio, Ravelli e Rana. I lavori, iniziati nel 1774, terminarono nel 1778. Nel 1778 Vittorio Amedeo III inaugur\u00f2 la cripta e inizi\u00f2 le tumulazioni delle salme, traslocandole dalle varie localit\u00e0 in cui erano state precedentemente inumate.\nPoich\u00e9 fu proprio dal colle di Superga che, nel 1706, Vittorio Amedeo II e il principe Eugenio pianificarono l'assalto ai francesi durante l'assedio di Torino, assalto che sar\u00e0 determinante per la vittoria piemontese, nel dicembre 1798, durante la dominazione francese della citt\u00e0, allo scopo di cancellare ogni memoria della sconfitta francese venne avanzata l'ipotesi di svuotare le tombe dei Savoia per sostituirle con le tombe dei giacobini. Il 16 gennaio 1799, sulla Gazzetta Piemontese, il governo provvisorio francese fece pubblicare l'ordine: \u00abLa Congregazione dei Canonici di Superga \u00e8 abolita. Saranno tolte sia dal Tempio, sia dal Sotterraneo, tutte le insegne, e le inscrizioni, dalle quali si possa rammentare la rimembranza dei fatti che diedero luogo alla sua erezione, e dei re che lo consacrarono al loro fasto. Verr\u00e0 pur anche il sotterraneo mondato dalle ceneri dei re e dei principi in esso raccolte. Il Tempio di Superga sar\u00e0 in avvenire il Tempio della Riconoscenza e sar\u00e0 destinato a ricevere le ceneri dei Patrioti Piemontesi morti per la Libert\u00e0, i cui nomi saranno inseriti su una colonna\u00bb.\nTuttavia, il 26 maggio 1799, le armate del generale Aleksandr Vasil'evi\u010d Suvorov liberarono Torino, costringendo i francesi alla resa e vanificando i loro progetti. Nulla di ci\u00f2 che avevano programmato, dunque, venne realizzato.\nStruttura.\nAlla cripta si accede dal fianco esterno sinistro della basilica, dopo aver percorso uno scalone in marmo e un ampio corridoio. Il vano semicircolare al termine dello scalone \u00e8 abbellito da una scultura in marmo di Carrara che Vittorio Emanuele II vi fece collocare nel 1878. La scultura, opera di Carlo Finelli, allievo di Antonio Canova, precedentemente esposta nella sala d'ingresso dell'Armeria Reale di Torino, raffigura san Michele Arcangelo che sconfigge un demonio antropomorfo ed \u00e8 qui posta a simbolica difesa delle tombe.\nLa cripta reale si trova perfettamente sotto il pavimento della basilica e la sua pianta \u00e8 a forma di croce latina. L'interno, in stile barocco, \u00e8 riccamente decorato da stucchi e sculture monumentali. Abbondano, in tutta la struttura, simboli e riferimenti magici, alchemici ed esoterici. I pavimenti e i rivestimenti sono in colori vivaci (in maggioranza nero, bianco e rosso) e sono presenti marmi verdi di Susa, alabastro di Busca, cornici in marmo di Valdieri e oro sulle volte stuccate.\nAl centro della pianta a croce, nella cosiddetta \"Sala dei Re\", \u00e8 presente il sarcofago pi\u00f9 grande, quello di Carlo Alberto di Savoia. La tradizione voleva che, alla morte di ogni sovrano, egli venisse collocato al centro della cripta per poi, alla morte del sovrano successivo, essere spostato nei loculi laterali per lasciargli il posto centrale. Carlo Alberto, per\u00f2, \u00e8 ancora qui, in quanto i suoi successori divennero re d'Italia e vennero perci\u00f2 sepolti nel Pantheon di Roma. Attorno al sarcofago centrale sono disposte, alle pareti, quattro nicchie in cui sono presenti quattro statue in marmo candido, su fondo nero, raffiguranti la \"Fede\" (che ha fra le mani la croce e il calice e che ricorda le statue poste ai lati della chiesa della Gran Madre di Dio a Torino), la \"Carit\u00e0\", la \"Clemenza\" e la \"Scienza\", che tiene in mano un triangolo con il vertice rivolto verso il basso, appoggiato sopra una sfera. Le statue sono opera di Ignazio e Filippo Collino. Vicino alle statue, sempre nella stessa sala, sono presenti i loculi con i resti di Vittorio Emanuele I, Vittorio Amedeo III, Maria Teresa d'Asburgo-Este e Maria Antonietta di Borbone-Spagna, e i cenotafi di Carlo Emanuele IV (sepolto a Roma) e di Carlo Felice (sepolto ad Altacomba).\nDal sarcofago centrale partono poi i quattro bracci della pianta a croce: all'estremit\u00e0 del braccio corto, ossia dietro il sarcofago di Carlo Alberto, c'\u00e8 l'altare, sopra il quale \u00e8 presente un gruppo marmoreo raffigurante la deposizione di Ges\u00f9, opera di Agostino Cornacchini. Nel braccio di destra c'\u00e8 la cosiddetta \"Seconda Sala\", con il monumento funebre a Carlo Emanuele III, opera dello scultore torinese Ignazio Collino, dalla quale una porta conduce alla \"Sala delle Regine\", la quale ospita, fra gli altri, i sepolcri di Maria Teresa di Toscana, realizzato da Santo Varni, di Maria Adelaide, scolpito da Salvatore Revelli e Pietro della Vedova, e di Maria Vittoria dal Pozzo della Cisterna, altra opera di Della Vedova.\nDalla parte opposta, nel braccio di sinistra, c'\u00e8 la \"Quarta Sala\", dov'\u00e8 presente il monumento dedicato al primo re di Sardegna, Vittorio Amedeo II, su cui siedono le personificazioni della \"Fecondit\u00e0\" con in mano la cornucopia, e della \"Giustizia\", che stringe il fascio littorio; sulla sommit\u00e0 troneggia un angelo con un braccio sollevato che reca un medaglione con l'effigie del defunto. Dalla quarta sala si apre poi una porta che conduce alla \"Sala degli Infanti\" (che ospita i fanciulli, i principi e le principesse che non regnarono mai).\nNon \u00e8 chiaro se la cripta reale ospiti anche il cuore del principe Eugenio di Savoia, morto a Vienna nel 1736. Il suo corpo fu tumulato nel duomo di Vienna, mentre il cuore, secondo alcuni, venne portato a Superga. Tuttavia alcuni sostengono che il cuore sia stato riportato a Vienna nel 1799 per salvarlo dalla furia degli invasori francesi, che avrebbero voluto distruggerlo. Secondo altri, invece, il cuore del principe non \u00e8 mai stato portato via dall'Austria e non \u00e8 dunque mai stato nella cripta di Superga.\nMafalda di Savoia, morta nel campo di concentramento di Buchenwald nel 1944 e sepolta nel cimitero del castello degli Assia a Kronberg im Taunus, \u00e8 ricordata nella cripta reale da un cenotafio."}
{"id": "2285410", "revid": "1573940", "url": "https://it.wikipedia.org/wiki?curid=2285410", "title": "Cercococcyx montanus", "text": "Il cuculo codalunga barrato o cuculo codalungo montano (Cercococcyx montanus ) \u00e8 un uccello della famiglia Cuculidae.\nSistematica.\n\"Cercococcyx montanus\" ha due sottospecie:\nDistribuzione e habitat.\nQuesto uccello vive in Africa centrale e sudorientale, pi\u00f9 precisamente nella Repubblica Democratica del Congo, in Uganda, Ruanda, Burundi, Malawi, Zambia, Zimbabwe e dal Kenya al Mozambico."}
{"id": "2285423", "revid": "729019", "url": "https://it.wikipedia.org/wiki?curid=2285423", "title": "Uki Go\u00f1i", "text": "Biografia.\nDopo aver completato gli studi intrapresi in diversi paesi (Stati Uniti, Argentina, Messico e Irlanda) inizi\u00f2 la sua collaborazione con vari giornali di varie nazioni."}
{"id": "2285425", "revid": "13261", "url": "https://it.wikipedia.org/wiki?curid=2285425", "title": "Cooperazione di polizia e giudiziaria in materia penale", "text": ""}
{"id": "2285428", "revid": "1573940", "url": "https://it.wikipedia.org/wiki?curid=2285428", "title": "Cercococcyx olivinus", "text": "Il cuculo codalunga olivaceo (Cercococcyx olivinus ) \u00e8 un uccello della famiglia Cuculidae.\nSistematica.\n\"Cercococcyx olivinus\" non ha sottospecie, \u00e8 monotipico.\nDistribuzione e habitat.\nQuesto uccello vive in Africa centrale e lungo il Golfo di Guinea, pi\u00f9 precisamente dalla Guinea all'Angola, e nella Repubblica Democratica del Congo, nella Repubblica Centrafricana, in Uganda e in Zambia."}
{"id": "2285429", "revid": "204012", "url": "https://it.wikipedia.org/wiki?curid=2285429", "title": "Sindrome di Osler-Weber-Rendu", "text": ""}
{"id": "2285430", "revid": "204012", "url": "https://it.wikipedia.org/wiki?curid=2285430", "title": "Angiomatosi emorragica familiare", "text": ""}
{"id": "2285438", "revid": "124808", "url": "https://it.wikipedia.org/wiki?curid=2285438", "title": "Medicina diagnostica", "text": ""}
{"id": "2285441", "revid": "1543377", "url": "https://it.wikipedia.org/wiki?curid=2285441", "title": "Angiomatosi bacillare", "text": "Per Angiomatosi bacillare in campo medico si intende un disturbo della pelle caratterizzata da proliferazione vascolare. Tipica dei pazienti HIV positivi.\nEziologia.\nSono causate da batteri del genere Bartonella: Bartonella quintana (il pi\u00f9 diffuso) e Bartonella henselae\nSintomatologia.\nFra i sintomi e segni clinici si riscontrano febbre, batteriemia, si mostrano papule e noduli eritematosi\nTerapia.\nIl trattamento \u00e8 farmacologico, si somministra eritromicina e altri antibiotici"}
{"id": "2285442", "revid": "204012", "url": "https://it.wikipedia.org/wiki?curid=2285442", "title": "Rochalimaea quintana", "text": ""}
{"id": "2285443", "revid": "204012", "url": "https://it.wikipedia.org/wiki?curid=2285443", "title": "Rochalimaea", "text": ""}
{"id": "2285448", "revid": "1573940", "url": "https://it.wikipedia.org/wiki?curid=2285448", "title": "Cacomantis sonneratii", "text": "Il cuculo baio o cuculo di Sonnerat (Cacomantis sonneratii ) \u00e8 un uccello della famiglia dei Cuculidae.\nSistematica.\n\"Cacomantis sonneratii\" ha quattro sottospecie:\nDistribuzione e habitat.\nQuesto uccello vive in Asia meridionale e sudorientale, dal Pakistan e dalla Cina fino all'Indonesia, compreso lo Sri Lanka e le Filippine."}
{"id": "2285450", "revid": "113757", "url": "https://it.wikipedia.org/wiki?curid=2285450", "title": "Schneidem\u00fchl", "text": ""}
{"id": "2285452", "revid": "135224", "url": "https://it.wikipedia.org/wiki?curid=2285452", "title": "Disertore (guerra)", "text": ""}
{"id": "2285464", "revid": "729019", "url": "https://it.wikipedia.org/wiki?curid=2285464", "title": "Handley Page V/1500", "text": "L' Handley Page V/1500 era un bombardiere pesante biplano prodotto dall'azienda britannica Handley Page Limited negli anni dieci del XX secolo.\nUtilizzato dalla Royal Air Force, la forza aerea britannica, venne impiegato nelle azioni di bombardamento notturno durante le ultime fasi della prima guerra mondiale.\nStoria.\nSviluppo.\nNel 1917 l'Air Ministry britannico, il ministero che nel Regno Unito era deputato alla gestione dello sviluppo dell'aviazione militare e civile, emise una specifica per la fornitura di un nuovo bombardiere notturno di grandi dimensioni che avesse la capacit\u00e0 di operare in profondit\u00e0 in territorio tedesco, come gi\u00e0 era in grado il precedente e pi\u00f9 leggero Handley Page O/100 entrato da poco in servizio, e che riuscisse a trasportare un carico bellico da caduta pari a 3\u00a0000 lb (circa 1\u00a0400 kg). Queste caratteristiche avrebbero permesso la capacit\u00e0 di bombardare Berlino partendo da basi aeree ubicate nell'East Anglia.\nIl V/1500 era caratterizzato dalla classica costruzione in legno e tela del periodo, dall'adozione di una fusoliera di disegno simile a quella dell'O/900, ma il nuovo modello adottava una velatura biplana dalla maggiore apertura, dotata di quattro coppie di montanti per lato, ed era equipaggiato con quattro pi\u00f9 potenti motori Rolls-Royce Eagle VIII da 375 hp (280 kW) ciascuno, montati in configurazione traente-spingente in due gondole invece di due soli Eagle traenti dei modelli pi\u00f9 piccoli. L'unica relativa innovazione era il posizionamento della postazione difensiva posteriore, con il mitragliere situato all'apice della fusoliera e centralmente tra i quattro elementi verticali dell'impennaggio.\nA causa dei pressanti impegni di produzione degli stabilimenti Handley Page di Cricklewood, oltre che per garantire una maggiore sicurezza, le componenti del primo prototipo vennero costruite dalla Harland and Wolff a Belfast, Irlanda del Nord, inviate quindi a Cricklewood per l'assemblaggio. L'esemplare riusc\u00ec ad essere portato in volo per la prima volta il 22 maggio 1918. Per riuscire a disposizione pi\u00f9 velocemente il nuovo modello l'ordine di fornitura emesso per un totale di 210 esemplari venne suddiviso su diverse aziende britanniche, tra cui la Harland and Wolff, la Beardmore, l'Handley Page, la Grahame-White e Alliance Aircraft, ma per il termine del conflitto e le mutate esigenze operative vennero completati solamente 40 velivoli pi\u00f9 altri 22 prodotti come parti di ricambio."}
{"id": "2285469", "revid": "61051", "url": "https://it.wikipedia.org/wiki?curid=2285469", "title": "Handley Page HP 52 Hampden", "text": ""}
{"id": "2285471", "revid": "647919", "url": "https://it.wikipedia.org/wiki?curid=2285471", "title": "Handley Page HP 57 Hastings", "text": ""}
{"id": "2285472", "revid": "647919", "url": "https://it.wikipedia.org/wiki?curid=2285472", "title": "Handley Page HP.57 Hastings", "text": ""}
{"id": "2285473", "revid": "287204", "url": "https://it.wikipedia.org/wiki?curid=2285473", "title": "Salaf", "text": "Salaf o () pu\u00f2 essere tradotto come \"(pii) antenati\" o \"(pii) predecessori.\" Nella terminologia islamica, viene generalmente usato per riferirsi alle prime tre generazioni di musulmani.:\n\"T\u0101ba\u2018 al-T\u0101bi\u2018\u012bn:\" (, \"i Successori dei Seguaci\"): coloro che, musulmani, incontrarono o furono comunque in contatto coi \"T\u0101bi`\u012bn\" while in a state of \"\u012bm\u0101n\", e che morirono conservando la loro qualit\u00e0 di credente.\nIn un \"\u1e25ad\u012bth\" d'interesse profetico, Maometto disse che il \"salaf\" era la persona migliore tra i suoi contemporanei (cio\u00e8 i Compagni), seguiti poi da chi era venuto dopo di loro (cio\u00e8 i Seguaci) e da quelli che erano venuti dopo questi ultimi.\nUso del termine nel Corano.\nLa parola \"salaf\" si trova nel Corano ai seguenti versetti:\n\"\"E poich\u00e9 Ci irritarono, Ci vendicammo di loro e li affogammo tutti / e ne facemmo un M\u00f2nito antico e un esempio pei posteri\" (XLIII:55-56).\n\"Di' a coloro che rifiutan Fede che, se desisteranno, quel ch'\u00e8 ormai passato sar\u00e0 loro perdonato, ma se riattaccano, sappiano che gi\u00e0 gli antichi ebbero punizione esemplare\"\" (VIII:38)."}
{"id": "2285474", "revid": "61051", "url": "https://it.wikipedia.org/wiki?curid=2285474", "title": "Handley Page HP 80 Victor", "text": ""}
{"id": "2285485", "revid": "7336", "url": "https://it.wikipedia.org/wiki?curid=2285485", "title": "Nulla-osta", "text": ""}
{"id": "2285486", "revid": "94647", "url": "https://it.wikipedia.org/wiki?curid=2285486", "title": "Rimini splash down", "text": ""}
{"id": "2285491", "revid": "343261", "url": "https://it.wikipedia.org/wiki?curid=2285491", "title": "Ciclo cosmico", "text": ""}
{"id": "2285492", "revid": "343261", "url": "https://it.wikipedia.org/wiki?curid=2285492", "title": "Ciclo Cosmico", "text": ""}
{"id": "2285493", "revid": "767487", "url": "https://it.wikipedia.org/wiki?curid=2285493", "title": "Bucsuta", "text": "Bucsuta \u00e8 un comune dell'Ungheria di 267 abitanti (dati 2001). \u00c8 situato nella provincia di Zala."}
{"id": "2285495", "revid": "767487", "url": "https://it.wikipedia.org/wiki?curid=2285495", "title": "Csapi", "text": "Csapi \u00e8 un comune dell'Ungheria di 184 abitanti (dati 2001). \u00c8 situato nella provincia di Zala."}
{"id": "2285497", "revid": "599013", "url": "https://it.wikipedia.org/wiki?curid=2285497", "title": "Martin Cattalini", "text": ""}
{"id": "2285498", "revid": "767487", "url": "https://it.wikipedia.org/wiki?curid=2285498", "title": "Csat\u00e1r", "text": "Csat\u00e1r \u00e8 un comune dell'Ungheria di 184 abitanti (dati 2001). \u00c8 situato nella provincia di Zala."}
{"id": "2285499", "revid": "767487", "url": "https://it.wikipedia.org/wiki?curid=2285499", "title": "Cserszegtomaj", "text": "Cserszegtomaj \u00e8 un comune dell'Ungheria di 2.025 abitanti (dati 2001). \u00c8 situato nella provincia di Zala."}
{"id": "2285500", "revid": "599013", "url": "https://it.wikipedia.org/wiki?curid=2285500", "title": "Tony Ronaldson", "text": ""}
{"id": "2285502", "revid": "767487", "url": "https://it.wikipedia.org/wiki?curid=2285502", "title": "Csertalakos", "text": "Csertalakos \u00e8 un comune dell'Ungheria di 48 abitanti (dati 2001). \u00c8 situato nella provincia di Zala."}
{"id": "2285504", "revid": "767487", "url": "https://it.wikipedia.org/wiki?curid=2285504", "title": "Csesztreg", "text": "Csesztreg \u00e8 un comune dell'Ungheria di 854 abitanti (dati 2001). \u00c8 situato nella provincia di Zala."}
{"id": "2285506", "revid": "767487", "url": "https://it.wikipedia.org/wiki?curid=2285506", "title": "Cs\u00f6de", "text": "Cs\u00f6de \u00e8 un comune dell'Ungheria di 90 abitanti (dati 2001). \u00c8 situato nella provincia di Zala."}
{"id": "2285508", "revid": "767487", "url": "https://it.wikipedia.org/wiki?curid=2285508", "title": "Cs\u00f6m\u00f6d\u00e9r", "text": "Cs\u00f6m\u00f6d\u00e9r \u00e8 un comune dell'Ungheria di 667 abitanti (dati 2001). \u00c8 situato nella provincia di Zala."}
{"id": "2285509", "revid": "729019", "url": "https://it.wikipedia.org/wiki?curid=2285509", "title": "Csonkahegyh\u00e1t", "text": "Csonkahegyh\u00e1t \u00e8 un comune dell'Ungheria di 346 abitanti (dati 2001). \u00c8 situato nella provincia di Zala."}
{"id": "2285511", "revid": "767487", "url": "https://it.wikipedia.org/wiki?curid=2285511", "title": "Cs\u00f6rnyef\u00f6ld", "text": "Cs\u00f6rnyef\u00f6ld \u00e8 un comune dell'Ungheria di 483 abitanti (dati 2001). \u00c8 situato nella provincia di Zala."}
{"id": "2285512", "revid": "287204", "url": "https://it.wikipedia.org/wiki?curid=2285512", "title": "Vassalletto", "text": "I Vassalletto erano una famiglia di costruttori e marmorari romani attiva dalla seconda met\u00e0 del XII secolo fino alla fine del XIII; fu questo il periodo di massima fioritura dell'arte cosmatesca anche per merito loro.\nI Vassalletto infatti dividono con la famiglia dei Cosmati il primato di celebrit\u00e0 e di attivit\u00e0 tra questi \"magistri romani\" che si dedicarono alla decorazione architettonica, corredando chiese e basiliche di porticati esterni e chiostri della suppellettile liturgica (cibori, altari, candelabri, recinti, amboni e cattedre) e di pavimenti riccamente intarsiati.\nIl loro capostipite fu Basiletto che firm\u00f2 il leone della Basilica dei Santi XII Apostoli. Pietro Vassalletto, probabilmente suo figlio, e attivo fra il 1154 e il 1186, scolp\u00ec in collaborazione con Niccol\u00f2 d'Angelo il \"Candelabro Pasquale\" di San Paolo fuori le mura, l'unica sua opera interamente scolpita, firmato \"Ego Niconaus de Angilo cum Petro Bassaletto hoc opus co(m)plevi\". Anche il lato nord del chiostro della basilica di S. Paolo \u00e8 attribuito alla famiglia Vassalletto. Sempre a Pietro sono state attribuite la \"schola cantorum\" della chiesa di San Saba e la parte antica col nartece di San Lorenzo fuori le mura.\nPer la stessa basilica costru\u00ec anche il chiostro, meno celebrato di quello in San Giovanni in Laterano, considerato capolavoro dell'arte cosmatesca, cui attese dal 1220 al 1230, e che il figlio Iacopo, Vassalletto II, ultim\u00f2 tra il 1232 e il 1236.\nA Vassalletto II \u00e8 ascrivibile la bellissima cattedra e il candelabro per il cero pasquale del Duomo di Anagni.\nQuarto della dinastia \u00e8 Nicola Vassalletto, attivo fra il 1215 e il 1262, che lavor\u00f2 con Pietro de Maria per l'Abbazia di Sassovivo intorno al 1233.\nLo stile classico dei Vassalletto \u00e8 caratterizzato da una perfetta compenetrazione di struttura e ornato, che raggiunge la massima armonia nel chiostro di San Giovanni e nella Cattedrale di Anagni (dove realizz\u00f2 il candelabro tortile, la cattedrale episcopale e il ciborio), dalla grande maestria nell'intaglio e dalla sapienza compositiva specie nell'usare con tale funzione il colore."}
{"id": "2285513", "revid": "729019", "url": "https://it.wikipedia.org/wiki?curid=2285513", "title": "Di\u00f3sk\u00e1l", "text": "Di\u00f3sk\u00e1l \u00e8 un comune dell'Ungheria di 533 abitanti (dati 2001). \u00c8 situato nella provincia di Zala."}
{"id": "2285514", "revid": "599013", "url": "https://it.wikipedia.org/wiki?curid=2285514", "title": "Jason Smith (cestista 1974)", "text": ""}
{"id": "2285518", "revid": "729019", "url": "https://it.wikipedia.org/wiki?curid=2285518", "title": "Dobri", "text": "Dobri \u00e8 un comune dell'Ungheria di 211 abitanti (dati 2001). \u00c8 situato nella provincia di Zala."}
{"id": "2285520", "revid": "729019", "url": "https://it.wikipedia.org/wiki?curid=2285520", "title": "Dobronhegy", "text": "Dobronhegy \u00e8 un comune dell'Ungheria di 159 abitanti (dati 2001). \u00c8 situato nella provincia di Zala."}
{"id": "2285521", "revid": "585241", "url": "https://it.wikipedia.org/wiki?curid=2285521", "title": "Jason Smith", "text": ""}
{"id": "2285522", "revid": "767487", "url": "https://it.wikipedia.org/wiki?curid=2285522", "title": "D\u00f6br\u00f6ce", "text": "D\u00f6br\u00f6ce \u00e8 un comune dell'Ungheria di 92 abitanti (dati 2004). \u00c8 situato nella provincia di Zala."}
{"id": "2285523", "revid": "86599", "url": "https://it.wikipedia.org/wiki?curid=2285523", "title": "ADAS", "text": "ADAS, acronimo di \"Asiago-DLR Asteroid Survey\" (traduzione letterale dall'inglese: \"Ricerca di asteroidi Asiago-DLR\"), \u00e8 un progetto per la ricerca di comete e asteroidi, con particolare attenzione ai NEO.\n\u00c9 un progetto in collaborazione tra l'italiano Dipartimento di astronomia dell'Universit\u00e0 di Padova e il tedesco Deutsches Zentrum f\u00fcr Luft- und Raumfahrt. Si avvale del telescopio Schmidt della Stazione osservativa di Cima Ekar dell'Osservatorio astrofisico di Asiago ed \u00e8 identificata dal codice IAU \"209\".\nIl progetto di ricerca si coordina con l'UDAS (Uppsala-DLR Asteroid Survey)."}
{"id": "2285524", "revid": "729019", "url": "https://it.wikipedia.org/wiki?curid=2285524", "title": "D\u00f6tk", "text": "D\u00f6tk \u00e8 un comune dell'Ungheria di 28 abitanti (dati 2001). \u00c8 situato nella provincia di Zala."}
{"id": "2285526", "revid": "767487", "url": "https://it.wikipedia.org/wiki?curid=2285526", "title": "Egeraracsa", "text": "Egeraracsa \u00e8 un comune dell'Ungheria di 371 abitanti (dati 2001). \u00c8 situato nella provincia di Zala."}
{"id": "2285528", "revid": "767487", "url": "https://it.wikipedia.org/wiki?curid=2285528", "title": "Egerv\u00e1r", "text": "Egerv\u00e1r \u00e8 un comune dell'Ungheria di 1.063 abitanti (dati 2001). \u00c8 situato nella provincia di Zala."}
{"id": "2285532", "revid": "767487", "url": "https://it.wikipedia.org/wiki?curid=2285532", "title": "Eszteregnye", "text": "Eszteregnye \u00e8 un comune dell'Ungheria di 746 abitanti (dati 2001). \u00c8 situato nella provincia di Zala."}
{"id": "2285533", "revid": "438678", "url": "https://it.wikipedia.org/wiki?curid=2285533", "title": "Rapporto d'aspetto", "text": "Per rapporto d'aspetto, o aspect ratio in inglese, si indica il rapporto tra la larghezza e l'altezza di un'immagine o in generale di un rettangolo. \nLa traduzione pi\u00f9 appropriata \u00e8 con termine \u201cproporzioni\u201d, che, nel settore audiovisivo, si riferisce alle proporzioni di uno schermo o del sensore di immagini presente all'interno di foto o video camere.\nDefinizione.\nLa notazione matematica delle proporzioni \u00e8 indicata sotto forma di frazione tra interi o decimali, come \u00abcodice_1\u00bb o \u00abcodice_2\u00bb, dove \u00abx\u00bb \u00e8 la larghezza e \u00aby\u00bb l'altezza. Pu\u00f2 essere anche indicato con il risultato, arrotondato, della divisione, come \u00ab1,5\u00bb o \u00ab2,35\u00bb. Infine, si pu\u00f2 trovare come proporzione riferita all'unit\u00e0, come \u00ab1,85:1\u00bb o \u00ab1,66:1\u00bb.\nIn ambito cinematografico, in congiunzione al \"pixel aspect ratio\" e allo \"storage aspect ratio\", definisce il formato dell'immagine nell'ambito del suo intero ciclo di vita: dalla creazione, alla memorizzazione ed infine alla visualizzazione.\nSono in uso numerosi rapporti, a seconda del campo di utilizzo delle immagini: cinema, televisione, computer grafica e fotografia hanno proporzioni tipiche.\nIl cinema \u00e8 il settore dove la variet\u00e0 \u00e8 pi\u00f9 numerosa, a seconda del periodo storico; ad esempio, i rapporti pi\u00f9 comunemente usati fino ad oggi, sono il \u00ab1,33:1\u00bb, il \u00ab1,85:1\u00bb e il \u00ab2,39:1\u00bb.\nIn campo televisivo, i due formati pi\u00f9 comuni sono il \u00ab\u00bb (o \u00ab1,33:1\u00bb), di impiego pressoch\u00e9 universale per la televisione a definizione standard, ed il \u00ab\u00bb (\u00ab1,78:1\u00bb) utilizzato nella televisione ad alta definizione a livello internazionale (altri rapporti sono pi\u00f9 rari).\nIn fotografia digitale, le proporzioni native pi\u00f9 comune dei sensori sono la \u00ab3:2\u00bb e la \u00ab4:3\u00bb (rarissima la 16:9), mentre si sono ormai abbandonati gli altri rapporti, come il \u00ab5:4\u00bb, il \u00ab7:5\u00bb ed il formato quadrato \u00ab1:1\u00bb, molto utilizzati con la fotografia chimica, fin dalla sua nascita.\nLimitazioni pratiche.\nNei formati cinematografici, le dimensioni fisiche della pellicola sono l'unico limite alla larghezza dell'immagine. Per la ripresa sul negativo, sarebbe disponibile tutta l'area compresa tra le perforazioni, ma dev'essere considerato anche lo spazio occupato dalla traccia ottica dell'audio, nel positivo da proiezione.\nLo standard universale, stabilito da William Dickson e Thomas Edison nel 1892, \u00e8 di quattro perforazioni di altezza per ogni fotogramma, dove la larghezza della pellicola di 35\u00a0mm ha un'area compresa tra le perforazioni di . Con lo spazio per la traccia audio e l'altezza ridotta del fotogramma, per mantenere la larghezza maggiore (imitando cos\u00ec la visione binoculare umana), il formato cosiddetto Academy fu standardizzato quindi di con un proporzioni di 1,37:1.\nTerminologia cinematografica.\nL'industria cinematografica assegna un valore di 1 all'altezza del fotogramma ed indica le proporzioni in relazione a questo valore (es: 1,85:1). Di conseguenza, le proporzioni sono riferite essenzialmente a quelle osservate dallo spettatore, nonostante il fotogramma di ripresa possa essere registrato con immagini anamorfiche. Nelle produzioni cinematografiche moderne, le proporzioni pi\u00f9 usate sono di 1,85:1 e 2,40:1, mentre precedentemente era usato il rapporto 1,33:1 e 1,66:1 che aveva una certa diffusione soprattutto in Europa.\nMolti formati panoramici sono noti con una denominazione propria, tipo: CinemaScope, Todd-AO, o VistaVision; quest'ultimo merita una nota particolare per via del trascinamento della pellicola in senso orizzontale, con fotogrammi di otto perforazioni ed un rapporto di registrazione di 1,58:1, pi\u00f9 simile al comune formato fotografico 24x36 (1,5:1 - meglio conosciuto come 3:2). Il film \"I dieci comandamenti\" e molti film di Alfred Hitchcock sono stati girati con questo procedimento.\nLa visione umana.\nLa visione monoculare \u00e8 quella che essenzialmente utilizza un singolo occhio (o ne rappresenta la zona di copertura), mentre la visione binoculare \u00e8 la visione che utilizza entrambi gli occhi contemporaneamente e che \u00e8 anche la zona maggiormente utilizzata dall'essere umano.\nAnche se volendo si possono idealmente individuare delle proporzioni differenti fra di loro a seconda che ci si riferisca alla visione monoculare, alla visione binoculare o al campo visivo combinato, queste caratteristiche dipendono essenzialmente dalla morfologia del viso e quindi i valori del campo si differenziano anche di molto, tra individuo e individuo. In pi\u00f9, per la normale visione di apparecchi TV, schermi PC o cinematografici, fotografie, ecc, viene possibilmente ed istintivamente utilizzata soltanto la visione binoculare e a quella in genere ci si riferisce per valutare l'osservazione di opere delle arti visive o per progettare le strumentazioni che utilizzano la visione umana (binocoli, microscopi, ecc).\nVisione monoculare.\nRispetto al punto centrale che viene fissato, i limiti esterni della vista periferica del singolo occhio, possono essere descritti in termini dei quattro angoli rappresentati dalle quattro direzioni cardinali. Questi angoli sono mediamente 60\u00b0 superiore, 60\u00b0 nasale (interno, verso il naso), 70\u00b0\u201375\u00b0 inferiore e 100\u00b0\u2013110\u00ba temporale (esterno, verso la tempia) per una copertura Monoculare media di 160\u00b0 orizzontali e di 130\u00b0 verticali nel punto maggiore.\nVisione binoculare.\n\u00c8 la porzione di spazio centrale su cui entrambi gli occhi agiscono contemporaneamente, coprendo un campo visivo che si estende mediamente per circa 95\u00b0 orizzontali e per circa 80\u00b0 verticali, ma che dipende molto dalla morfologia del viso, per cui \u00e8 possibile avere dei valori che possono oscillare tra 80\u00b0 e 110\u00b0 orizzontali.\n\u00c8 la zona funzionale utilizzata normalmente per la maggior parte del tempo, durante l'osservazione attenta (lettura, visione TV, ecc) ed \u00e8 mediamente approssimabile ad una finestra di forma ellittica con \"proporzioni\" tra circa 1,2:1 e 1,35:1. Questo per\u00f2 non vuol dire che la visione binoculare abbia precise proporzioni, in quanto \u00e8 proprio l'area circoscritta ad essere utilizzata come zona di osservazione e semmai all'interno di quest'area possono essere visualizzate qualsiasi proporzione quadrangolare esistente, dal formato quadrato 1:1 a quello panoramico 2,40:1 (cinematografico).\nL'acutezza visiva della visione binoculare (che \u00e8 poi la risoluzione ottica della nostra vista) \u00e8 normalmente maggiore rispetto alla sola visione monoculare e pu\u00f2 arrivare anche ad un valore pi\u00f9 che doppio, all'incirca fino ad un massimo del 240%.\nCampo visivo combinato.\n\u00c8 il campo visivo totale di entrambi gli occhi combinati. Rispetto al campo visivo binoculare si aggiungono orizzontalmente ulteriori 60\u00b0-70\u00b0 coperti solo da un occhio per volta. Raggiunge 130\u00ba\u2013135\u00b0 verticali e 200\u00b0\u2013220\u00b0 orizzontali.\n\u00c8 approssimabile ad una finestra dalla forma dei tipici occhiali da sole \"a goccia\", quindi con un incavo inferiore centrale per via della visuale nascosta dal naso e grossomodo idealizzabile con proporzioni circa tra 1,5:1 e 1,7:1.\nStandard televisivi.\nIl 4:3.\nFino all'avvento dei televisori digitali, al plasma, LCD, Led, ecc. il rapporto 4:3 (1,33) \u00e8 stato impiegato fin dalle origini in televisione e nei monitor per computer CRT. Deriva dal formato adottato per la pellicola cinematografica dopo l'avvento del cinema sonoro, e standardizzato dalla AMPAS nel 1927. Il Quattro terzi \u00e8 universalmente riconosciuto come il rapporto d'aspetto dello Standard Definition Television (SDTV). \nCon la sempre maggiore diffusione degli apparecchi televisivi, a partire dagli anni cinquanta, vengono tuttavia definiti una serie di formati panoramici adottati dall'industria cinematografica allo scopo di aumentare la spettacolarit\u00e0 delle immagini.\nIl quattro terzi viene talvolta espresso come \u00ab12:9\u00bb per un raffronto diretto con il formato 16:9. Nel caso di un segnale 4:3 visualizzato su un televisore 16:9, la resa corretta delle dimensioni comporta l'aggiunta di bande laterali nere, un effetto chiamato \"pillarbox\".\nIl 14:9.\nIl rapporto 14:9 (1,56) \u00e8 un compromesso di transizione per creare immagini rese in modo accettabile sia su schermi in 4:3 che in 16:9, progettato dalla BBC dopo una serie di test su telespettatori. Veniva utilizzato da emittenti inglesi, irlandesi e australiane ed era piuttosto diffuso nella produzione pubblicitaria. \u00c8 importante precisare che il 14:9 non esisteva come formato di ripresa, che in ambito televisivo \u00e8 sempre fatta in 4:3 o 16:9, ma come formato di visualizzazione (o formato sorgente se ottenuto con la post-produzione).\nL'uso pi\u00f9 comune era su materiale in 16:9. Durante le riprese, le varie inquadrature venivano concepite in modo da non avere materiale importante troppo vicino ai bordi. Rispetto a riprese in 16:9, l'area visibile dopo la conversione sar\u00e0 comunque maggiore rispetto al 4:3.\nDurante la trasmissione in 4:3, i bordi dell'immagine vengono ritagliati o vengono aggiunte bande nere sopra o sotto l'immagine, entrambe le cose in misura inferiore rispetto a una conversione completa in 16:9, conservando cos\u00ec una maggiore area visibile. Se la trasmissione \u00e8 in 16:9, l'immagine non viene ritagliata ma degli appositi segnali \"(flag)\" indicano al ricevitore che, a seconda delle scelte del telespettatore nelle impostazioni, \u00e8 possibile convertirla in 14:9.\nSe il materiale da trasmettere \u00e8 gi\u00e0 in 4:3, i bordi superiore e inferiore vengono ritagliati, e bande nere verticali sono aggiunte ai lati. Anche in questo caso, l'effetto \u00e8 pi\u00f9 gradevole rispetto a una conversione completa.\nIl 16:9.\nIl rapporto 16:9 \u00e8 alla base dell'alta definizione (HDTV), ma \u00e8 oramai di diffusione sempre maggiore anche nella televisione standard (SDTV). I televisori e gli schermi 16:9 sono anche definiti \u00ab\"widescreen\"\u00bb (\u00ab\"schermo largo\"\u00bb).\nUno schermo 16:9 con uguale altezza di un 4:3, corrisponde ad un formato pi\u00f9 largo;\nglobalmente rispetto a quest'ultimo ha il 133% della sua superficie visiva, acquisita negli spazi aggiuntivi delle periferie laterali.\nLe due immagini sopra offrono una comparazione tra i formati 4:3 e 16:9. In questo caso l'immagine in 16:9 trae beneficio dalla maggiore area a disposizione. Si notino in particolare gli oggetti a sinistra del lampione e le sedie con i tavoli a destra, non visualizzati nella versione 4:3.\nLe due immagini sono mostrate in modo che le rispettive altezze siano equivalenti. Comparare due formati sulla base delle dimensioni orizzontali o verticali dello schermo pu\u00f2 dare una falsa impressione di superiorit\u00e0 di uno rispetto all'altro, poich\u00e9 viceversa, comparando un'immagine 16:9 e una 4:3 mantenendo costante la larghezza, l'immagine in 4:3 appare avere un campo visivo di area maggiore.\nIn conclusione, il risultato della comparazione dipende dalla risoluzione e proporzione nativa delle immagini utilizzate per il raffronto.\nCompatibilit\u00e0 con i vari sistemi widescreen.\nMentre nel cinema \u00e8 molto semplice cambiare proporzioni (\u00e8 sufficiente adeguare i mascherini di cineprese e proiettori), i formati panoramici pongono tuttavia alcuni problemi nel processo di telecinema.\nSi tratta, essenzialmente, di aggiungere bande nere sopra e sotto l'immagine (\"letterbox\"), di ritagliare i bordi dell'immagine, eventualmente decentrandola (\"pan and scan\") oppure, nel caso di film in CinemaScope, di deanamorfizzare l'immagine di un valore un po' inferiore a quello nominale, accettando una certa distorsione. Eventualmente, questi tre metodi possono anche essere combinati tra loro.\nIl 16:9 permette una maggiore compatibilit\u00e0 con le immagini cinematografiche nei rapporti 1,66:1 (European Flat), 1,85:1 (Academy Flat) e 2,35:1/2,40:1 (CinemaScope/anamorfico Panavision). A differenza di come verrebbe trasmesso su schermo 4:3, le bande nere risultanti dalla visione nei formati cinematografici sono pi\u00f9 piccole e meno fastidiose. Ad esempio, in un televisore 16:9 un'immagine in formato 2,35:1 occuperebbe soltanto, di bande nere, il 25% circa, contro il 44% su un TV 4:3.\nEsigenze produttive e di marketing avevano portato, tra il 2007 ed il 2009, all'adozione di una tecnica di ripresa nota in gergo, in Italia, come \"finto 16:9\" o anche \"16:9 bandato\". Questa tecnica consisteva nella generazione di un segnale standard 4:3 che conteneva un segnale di tipo letterbox. Visivamente, il formato era 16:9 ma in realt\u00e0 una certa parte delle linee di scansione disponibili venivano sacrificate durante la ripresa. Le bande nere sopra e sotto l'immagine erano usate per inserire informazioni visive, come richiami pubblicitari, loghi e grafiche animate.\nAnche con le attuali trasmissioni in standard 16:9 \u00e8 possibile fare ci\u00f2 (soprattutto in ambito pubblicitario), riprendendo in tale formato e aggiungendo, in post produzione, due bande nere sopra e sotto, dove inserire loghi, informazioni, ecc.\nQuesto procedimento viene chiamato \"finto 21:9\", riferito alla somiglianza dello spessore delle bande nere create in post produzione con quello delle bande nere che si creerebbero su una tv in caso di visualizzazione nel formato Cinemascope.\nSvantaggi del formato 16:9.\nL'esistenza di pi\u00f9 proporzioni crea lavoro aggiuntivo alla produzione audiovisiva, e non sempre con risultati adeguati. \u00c8 piuttosto frequente che un film in formato panoramico sia visualizzato in maniera alterata (tagliato o espanso oltremisura). Il 4:3 bandato, in particolare, \u00e8 molto problematico nella resa su monitor in 16:9, perch\u00e9 se viene convertito come letterbox, il risultato mostrer\u00e0 sia le bande nere sopra e sotto, sia quelle laterali, con un risultato noto in gergo come \"inscatolamento\", cio\u00e8 con l'immagine visibile all'interno di un rettangolo nero pi\u00f9 ampio.\nSia le trasmissioni PAL che NTSC prevedono l'uso di un segnale inserito sull'intervallo di ritorno verticale e chiamato \"Active Format Description\" (AFD) che permette a monitor e televisori (e anche ai convertitori usati nella catena video) di determinare le proporzioni del segnale in ingresso e determinare se necessiti di conversione. I televisori domestici sono in grado di adeguare la visualizzazione alla trasmissione ricevuta (Si veda la specifica ITU-R BT.1119-1 - Wide-Screen signalling for broadcasting). Anche il segnale trasportato da cavi SCART usa una linea di stato per identificare il materiale in 16:9.\nIn ogni caso, chi si occupa di riprese televisive deve sempre considerare le diverse forme di visualizzazione del materiale prodotto. \u00c8 prassi comune mantenere tutte le informazioni necessarie di azione e di informazione (come scritte e titoli grafici) all'interno dell'area centrale che viene mantenuta anche in caso di taglio dei bordi laterali \"(safe area)\".\nAspetti della produzione televisiva.\nTelecamere.\nNell'ambito della produzione televisiva, le telecamere di classe professionale, da diversi anni da questa parte, sono normalmente in grado di riprendere in entrambi i formati, anche se ovviamente i sensori e le ottiche sono ottimizzate per il formato 16:9. Qualche limitazione esiste per le telecamere di generazione pi\u00f9 vecchia che non montano sensori 16:9.\nLe telecamere in alta definizione dispongono sempre di un'uscita sottoconvertita su cui \u00e8 disponibile il segnale a definizione standard, il quale \u00e8 selezionabile sia in 16:9 anamorfico che in 4:3 con taglio dei bordi, oppure letterbox.\nCineprese.\nLa pellicola Super 16 mm era usata frequentemente nelle produzioni destinate alla televisione. Il Super 16\u00a0mm richiede pellicola monoperforata e usa tutta l'area disponibile al di fuori della perforazione. Per via del basso costo e della qualit\u00e0 delle riprese, era un sistema vantaggioso per eseguire riprese destinate a produzioni di alto livello a un costo inferiore alle apparecchiature televisive, tenendo conto che il negativo non viene stampato ma telecinemato.\nIl bordo non perforato della pellicola, normalmente destinato alla traccia audio che qui non \u00e8 prevista, permette di ottenere un proporzioni di 1,66:1, molto simile al 16:9 (1,78:1). La qualit\u00e0 delle riprese \u00e8 sufficiente anche per una stampa in 35\u00a0mm destinata alla proiezione cinematografica.\nTelecinema.\nIl formato video all'uscita da un telecinema \u00e8 selezionabile secondo le esigenze di produzione. In modalit\u00e0 Pan &amp; Scan, \u00e8 anche possibile scegliere di volta in volta quale parte dei bordi sacrificare.\nMixer video.\nTutti i mixer video in produzione posso operare indifferentemente con qualsiasi proporzioni desiderato, posto che questo sia identico per tutti i segnali in ingresso e in uscita.\nI mixer video pi\u00f9 sofisticati sono in grado di operare automaticamente conversioni di formato e di gestire segnali sia in 4:3 che in 16:9, programmando in anticipo il tipo di conversione richiesta.\nTrasporto e visualizzazione del segnale.\nL'interfaccia SDI permette il trasporto di segnali di entrambi i formati.\nIn effetti, nella versione pi\u00f9 diffusa, a , non c'\u00e8 alcuna differenza pratica tra un segnale in 4:3 e uno in 16:9, a parte le proporzioni dei pixel. Mixer video, matrici e videoregistratori/video server sono quindi in grado di gestire agevolmente entrambe le proporzioni senza problemi. Naturalmente, \u00e8 da considerare il fatto che i segnali non vengono convertiti ma instradati cos\u00ec come sono, per cui una serie di clip in uscita da un videoserver dovr\u00e0 comprendere solo immagini di un solo formato per evitare problemi di visualizzazione.\nIn particolare, come mostrato nelle immagini seguenti, un'immagine nativa in 16:9 pu\u00f2 essere visualizzata su monitor convenzionali in 4:3 sia in modalit\u00e0 anamorfica che letterbox. Nel primo caso l'immagine appare deformata verticalmente, nel secondo le proporzioni sono corrette ma una parte del monitor non viene utilizzata.\nLa modalit\u00e0 \"letterbox\" non va confusa con il \"finto 16:9\" (vedi sotto) che \u00e8 invece un segnale in 4:3: nel primo caso, infatti, si utilizza semplicemente una porzione minore del monitor senza intervenire sul segnale.\nI multiviewer in uso negli studi sono configurabili per visualizzare agevolmente segnali di entrambi i formati.\nDal momento che l'effetto pillarbox dovuto alla conversione di un segnale 4:3 in 16:9 \u00e8 molto fastidioso alla vista, molte emittenti, fra cui principalmente Sky Sport, riempiono le bande laterali con motivi grafici, in modo da utilizzare comunque tutta la larghezza dello schermo a disposizione.\nProporzioni in fotografia.\nUn formato comune in fotografia \u00e8 il 3:2 (o 1,5:1) del formato 24\u00d736 su pellicola 35\u00a0mm. Questo rapporto \u00e8 usato anche dalla maggior parte delle reflex digitali.\nUn altro formato molto comune \u00e8 il 4:3, utilizzato dagli apparecchi conformi al sistema Quattro Terzi della Olympus e da quasi la totalit\u00e0 delle fotocamere digitali compatte, bench\u00e9 quelle pi\u00f9 sofisticate possano produrre immagini con formati pi\u00f9 panoramici.\nIl sistema APS prevede tre diversi formati:\nLe macchine a medio e grande formato offrono una certa variet\u00e0 di formati, di solito indicati con le dimensioni del negativo in centimetri: 6\u00d76, 6\u00d77, 6\u00d79 e 9\u00d712 sono tra i pi\u00f9 comunemente usati."}
{"id": "2285535", "revid": "226458", "url": "https://it.wikipedia.org/wiki?curid=2285535", "title": "Eszterg\u00e1lyhorv\u00e1ti", "text": "Eszterg\u00e1lyhorv\u00e1ti \u00e8 un comune dell'Ungheria di 452 abitanti (dati 2001). \u00c8 situato nella provincia di Zala."}
{"id": "2285536", "revid": "300067", "url": "https://it.wikipedia.org/wiki?curid=2285536", "title": "C.J. Bruton", "text": "\u00c8 il figlio di Cal Bruton."}
{"id": "2285546", "revid": "300067", "url": "https://it.wikipedia.org/wiki?curid=2285546", "title": "John Rillie", "text": ""}
{"id": "2285551", "revid": "1543377", "url": "https://it.wikipedia.org/wiki?curid=2285551", "title": "Gran Premio del Presidente Medici", "text": "Il Gran Premio del Presidente Medici (ufficialmente \"Gran Pr\u00eamio Presidente Medici\") fu una gara di Formula 1 non valida per il campionato del mondo che si disput\u00f2 il 3 febbraio 1974 sull'Autodromo Emilio Medici di Brasilia.\nLa gara venne vinta dal pilota brasiliano Emerson Fittipaldi su McLaren-Ford Cosworth; per il vincitore si tratt\u00f2 del terzo successo, in una gara di F1, non valida quale prova del campionato mondiale. Ha preceduto sul traguardo il sudafricano Jody Scheckter su Tyrrell-Ford Cosworth, e l'italiano Arturo Merzario su Iso Marlboro-Ford Cosworth.\nVigilia.\nAspetti tecnici.\nLa gara fu evento inaugurale del nuovo autodromo costruito nella capitale brasiliana, Brasilia, e dedicato all'allora Presidente del Brasile, Em\u00edlio Garrastazu M\u00e9dici. Il tracciato era lungo circa cinque kilometri e mezzo, e disponeva di strutture molto moderne, tanto da essere considerato al livello del modernissimo Paul Ricard, se non superiore, dagli stessi piloti. Brasilia aveva ospitato diverse gare, disputate per\u00f2 su circuiti cittadini. La volont\u00e0 di ospitare eventi di livello pi\u00f9 importante port\u00f2 alla decisione di creare un tracciato permanente.\nNei giorni seguenti al Gran Premio del Brasile la Hesketh aveva testato, con ottimi risultati, sul tracciato di Interlagos, la propria nuova vettura, costruita in proprio, che avrebbe sostituito la March utilizzata fino a quel momento. La rottura di una cella del combustibile non consent\u00ec alla scuderia britannica di portare all'esordio la nuova monoposto.\nAspetti sportivi.\nLa gara si tenne la settimana successiva al Gran Premio del Brasile, valido quale prova del Campionato mondiale, vinto dal pilota locale Emerson Fittipaldi, su McLaren. La gara venne dedicata al presidente Medici, cos\u00ec come il circuito che essa inaugurava. Rappresenta l'ultima gara di F1, non valida quale prova del campionato mondiale, a essersi disputata nel continente Americano.\nPiloti e team.\nTra le scuderie di punta solo Ferrari e Lotus non presero parte alla gara. Rispetto alla lista di piloti impiegati nelle prime due gara della stagione, l'unica novit\u00e0 fu la presenza del pilota locale Wilson Fittipaldi, fratello di Emerson, che prese il posto di Richard Robarts alla Brabham. Wilson aveva disputato il mondiale di F1 1973 proprio con la scuderia britannica.\nI seguenti piloti e costruttori vennero iscritti alla gara:\nQualifiche.\nResoconto.\nLe qualifiche si tenero con tempo incerto, e diversi scrosci di pioggia che colpirono il tracciato. Carlos Reutemann ottenne la \"pole position\", prevalendo su Emerson Fittipaldi, staccato di 9 centesimi. In seconda fila chiusero Jody Scheckter e l'altro brasiliano Carlos Pace. Nei primi quattro posti si qualificarono vetture di quattro costruttori diversi. Fu deludente Hunt, che chiuse staccato di oltre sei secondi dal tempo del \"poleman\", ma il pilota britannico della Hesketh fu penalizzato da grossi problemi al cambio.\nRisultati.\nNella sessione di qualifica si \u00e8 avuta questa situazione: \nClassifica.\nResoconto.\nCarlos Reutemann, partito dalla \"pole position\", mantenne per diversi giri il comando della gara, fino al giro 12, quando la rottura di un pistone del motore lo costrinse all'abbandono. Prese cos\u00ec il comando Emerson Fittipaldi, che lo mantenne fino al termine della gara. Jody Scheckter perse molti giri alle spalle di Arturo Merzario; una volta passato, il sudafricano non fu pi\u00f9 in grado di avvicinarsi al brasiliano. La Tyrrell presentava anche dei problemi di bilanciamento, che penalizzavano anche il rendimento degli pneumatici.\nJochen Mass chiuse quarto, mentre Carlos Pace, l'altro pilota della Surtees, fu penalizzato dalla necessit\u00e0 di ben due \"pit stop\". Hans-Joachim Stuck abbandon\u00f2 invece per la rottura dell'alettone posteriore.\nRisultati.\nI risultati del gran premio sono i seguenti:"}
{"id": "2285555", "revid": "50014", "url": "https://it.wikipedia.org/wiki?curid=2285555", "title": "Istituto Giuseppe Franchetti", "text": ""}
{"id": "2285563", "revid": "287204", "url": "https://it.wikipedia.org/wiki?curid=2285563", "title": "Peronospora destructor", "text": "La peronospora della cipolla (\"Peronospora destructor\") \u00e8 un organismo simile a un fungo, oggi classificato tra i protisti. Esso \u00e8 un parassita obbligato, caratterizzato da micelio non settato. Produce due tipi di spore: oospore di origine sessuale e sporangi di origine agamica prodotti in sporangiofori che emergono dagli stomi delle piante infette. Gli sporangiofori hanno rami primari e rami secondari e sterigmi ricurvi. Gli sporangi, sub-ialini e piriformi, sono caratterizzati da parete sottile, con una papilla all'estremit\u00e0 distale e misurano 18-30 x 40-70 \u00b5m. Le oospore, con parete ispessita e di forma sferica hanno un diametro di 40 \u201345 \u00b5m.\nL'organismo provoca una grave malattia della cipolla e di altre liliacee del genere \"Allium\", sulle quali pu\u00f2 causare gravi danni alla produzione di bulbi.\nSintomatologia e identificazione.\nLa peronospora della cipolla si manifesta sulla parte epigea della pianta, colpendo foglie e scapi fiorali. In genere i sintomi iniziano a manifestarsi sulle foglie pi\u00f9 vecchie, sulle quali compaiono macchie allungate, longitudinali, di dimensioni variabili e, se osservate di primo mattino, di colore violetto per la presenza degli sporangi formatisi di notte. Nel corso della giornata, gli sporangi vengono liberati e dispersi nell'aria, ma sulle foglie rimane una patina grigio\u00a0\u2013 biancastra costituita dagli sporangiofori. In condizioni ambientali idonee nuovi sporangi vengono prodotti e il ciclo si ripete. Successivamente, le foglie colpite ingialliscono, disseccano all'apice e tendono a piegarsi verso terra andando incontro a marcescenza. Se si instaurano condizioni siccitose la malattia rallenta e la pianta pu\u00f2 emettere nuove foglie ed apparentemente riprendersi; ma non appena le condizioni tornano ideali, l'organismo riprende la sua attivit\u00e0. Sui tessuti colpiti si possono osservare colonizzazioni da parte di patogeni secondari, in particolare \"Alternaria\" spp. e \"Stemphylium botryosum\".\nLe infezioni possono aversi anche sui peduncoli fiorali con successiva morte dell'infiorescenza.\nLe piante infette deperiscono; la riduzione dell'apparato fotosintetizzante, che pu\u00f2 essere completamente distrutto in 4-5 settimane, si ripercuote sui bulbi che rimangono piccoli e di scarsa qualit\u00e0, mentre la produzione di seme diminuisce per la morte delle infiorescenze. Gravi attacchi possono portare a perdite di produzione del 60\u00a0\u2013 75%; nel caso delle cipolle da insalata si sono registrate perdite anche del 100% dei bulbi.\nBiologia ed epidemiologia.\nIl patogeno pu\u00f2 sopravvivere come micelio nei bulbi (che costituiscono la fonte di inoculo pi\u00f9 importante), nei semi, sui residui colturali e su specie spontanee del genere Allium spp; come oospora pu\u00f2 conservarsi nel terreno per 5 anni.\nLa formazione degli sporangi avviene di notte, prevalentemente tra le 2 e le 6 con umidit\u00e0 relativa superiore al 95% e temperature comprese tra 4 e 24 \u00b0C (ottimali 12-13 \u00b0C). Gli sporangi, prodotti sulle foglie lesionate, verranno per\u00f2 rilasciati solo al mattino con un picco tra le 7 e le 9, quando le foglie iniziano ad asciugare e l'umidit\u00e0 relativa si riduce. Le ore pi\u00f9 sfavorevoli al rilascio sono quelle notturne, in cui l'aria \u00e8 satura di umidit\u00e0.\nLa germinazione e la penetrazione fogliare degli sporangi \u00e8 ottimale a temperature comprese tra 10 e 13 \u00b0C, (ma pu\u00f2 comunque avvenire a temperature comprese tra 6 e 27 \u00b0C), umidit\u00e0 relativa elevata e bagnatura fogliare (almeno 3-6 ore), in quanto gli sporangi possono germinare soltanto in un velo d'acqua.\nIn condizioni ambientali adatte, l'organismo emette un tubulo germinativo che penetra attraverso gli stomi e si espande negli spazi intercellulari assorbendo il contenuto citoplasmatico delle cellule vegetali. \nIl ciclo infettivo del patogeno \u00e8 caratterizzato da un periodo di latenza relativamente lungo (9-16 giorni) seguito da un breve periodo (1-2 giorni) in cui si ha la sporulazione. Durante la fase di latenza non ci sono sintomi visibili che possano permettere l'identificazione della presenza del patogeno. In condizioni ottimali si possono avere 3-4 cicli infettivi nell'arco di 45 giorni.\nLotta.\nLa lotta contro questa avversit\u00e0 si avvale di accorgimenti agronomici oltre che di interventi di tipo chimico. La fase fenologica pi\u00f9 suscettibile alla malattia \u00e8 quella di 4- 5 foglie, fase in cui i controlli devono essere pi\u00f9 frequenti ed accurati.\nLotta agronomica.\nCome per la maggior parte delle avversit\u00e0 dei vegetali la prevenzione e le tecniche agronomiche di difesa giocano un ruolo fondamentale per limitare la gravit\u00e0 della malattia. Nel caso di \"Peronospora destructor\" \u00e8 consigliabile:\nLotta chimica.\nGli interventi chimici vengono eseguiti nei periodi pi\u00f9 favorevoli per lo sviluppo della malattia (piogge ripetute e umidit\u00e0 relativa elevata), mediante irrorazioni ripetute ogni 7 - 14 giorni in relazione alla persistenza del prodotto e all'andamento climatico. I principi attivi impiegabili contro questa avversit\u00e0 sono:\n\u00c8 opportuno tener presente che la forma e la presenza di sostanze cerose sulle foglie delle liliacee rendono difficoltosa l'applicazione di fungicidi che tendono a scivolare via prima di aver esplicato un'azione efficace. \u00c8 quindi necessario prestare attenzione alla formulazione del fitofarmaco ed in particolare alla presenza di adesivanti e bagnanti.\nPer evitare l'insorgere di fenomeni di resistenza \u00e8 inoltre raccomandabile alternare i principi attivi impiegati.\nI modelli previsionali.\nL'applicazione di fungicidi per la lotta verso \"Peronospora destructor\" viene spesso effettuata in via preventiva, con maggiori rischi di impatto ambientale, di sviluppo di resistenze da parte del patogeno e maggiori costi per il produttore. Sono quindi stati sviluppati modelli previsionali informatici volti a stabilire il momento ottimale per l'avvio di un'infezione e quindi per l'applicazione del fungicida. Tali modelli si basano sulle condizioni ambientali di temperatura e umidit\u00e0 relativa idonee per lo sviluppo della malattia.\nIl primo modello di forecasting per la peronospora della cipolla \u00e8 stato DOWNCAST, basato sulle condizioni necessarie per la sporulazione e l'infezione e sviluppato in Canada. Tale modello, applicato in Nuova Zelanda, permise di ridurre l'applicazione di fungicidi del 40%.\nSuccessivamente in Italia \u00e8 stato sviluppato il modello ONIMIL, mentre il modello DOWNCAST ha subito alcune modifiche da parte di altri ricercatori. Nonostante le migliorie apportate, studi condotti in Inghilterra e in Germania rilevarono che il modello non si adattava bene alle condizioni climatiche di quelle zone, perci\u00f2 in Inghilterra fu sviluppato il modello MILIONCAST.\nNonostante le ulteriori innovazioni per\u00f2, non sempre l'utilizzo di questi modelli consente ancora un grado ottimale di previsione dell'infezione."}
{"id": "2285564", "revid": "76963", "url": "https://it.wikipedia.org/wiki?curid=2285564", "title": "Philip Michael", "text": "Carriera.\nPhilip Michael \u00e8 conosciuto principalmente per il suo ruolo di Pepper nel film \"Mamma Mia!\" e per la soap opera irlandese \"Fair City\" nel quale interpreta il ruolo di Joshua Udenze.\nHa studiato arti drammatiche presso l'Italia Conti Academy ed oltre al cinema ed alla televisione, ha anche lavorato in diverse produzioni teatrali."}
{"id": "2285566", "revid": "112638236", "url": "https://it.wikipedia.org/wiki?curid=2285566", "title": "Storage aspect ratio", "text": "Lo storage aspect ratio (SAR) indica il rapporto tra i pixel orizzontali e verticali formula_1 memorizzati in un file video.\nDefinisce dunque la proporzione con cui l'immagine viene memorizzata.\nAssieme al \"pixel aspect ratio\" (PAR) ed al \"display aspect ratio\" (DAR) definisce il formato complessivo di memorizzazione e visualizzazione di un filmato che pu\u00f2 essere rappresentato dalla seguente formula:\nformula_2\nNon sempre tale rapporto \u00e8 pari a 1: il caso tipo \u00e8 quello del DVD PAL dove le immagini vengono memorizzate con la risoluzione di 720 \u00d7 576 pixel. In questo caso lo storage aspect ratio dell'immagine memorizzata sar\u00e0 di 1,250 (720 / 576 = 1,250).\nQuando l'immagine di partenza ha un \"display aspect ratio\" diverso dallo \"storage aspect ratio\" occorre ricorrere alla compressione anamorfica. Nel caso di un filmato \"widescreen\" formato 16:9 (DAR = 1,778) memorizzandolo in un DVD (SAR = 1,250) in formato anamorfico avremo un pixel aspect ratio di 1,422 (1,778 / 1,250 = 1,422)."}
{"id": "2285569", "revid": "838137", "url": "https://it.wikipedia.org/wiki?curid=2285569", "title": "Spurio Nauzio Rutilo", "text": "Biografia.\n\u00c8 menzionato per la prima volta da Dionigi di Alicarnasso nel 493 a.C. come uno dei giovani patrizi pi\u00f9 in vista durante la secessione della plebe.\nNel 488 a.C. fu eletto console con Sesto Furio Medullino Fuso, proprio nell'anno in cui Coriolano guid\u00f2 l'esercito dei Volsci contro Roma."}
{"id": "2285570", "revid": "132266", "url": "https://it.wikipedia.org/wiki?curid=2285570", "title": "Accordi di Villa Madama", "text": ""}
{"id": "2285575", "revid": "599013", "url": "https://it.wikipedia.org/wiki?curid=2285575", "title": "Francisco Carlos Martins Vidal", "text": "Carriera.\nClub.\nNel 1983 debutt\u00f2 in campionato con la maglia del Ponte Preta, squadra con cui disput\u00f2 47 partite, segnando 20 gol ed imponendosi tra i migliori marcatori del Copa Brasil 1986; nel 1988 pass\u00f2 al Coritiba, dove rimase fino al 1991; dopo un'ottima stagione al Botafogo, si trasfer\u00ec prima al Bragantino e poi al Remo prima di ritirarsi con la maglia della Portuguesa.\nNazionale.\nCon la Nazionale di calcio del Brasile ha giocato durante ."}
{"id": "2285578", "revid": "2056951", "url": "https://it.wikipedia.org/wiki?curid=2285578", "title": "Lotta sulla spiaggia", "text": "La lotta sulla spiaggia () \u00e8 uno stile internazionale di lotta sportiva nato per unire le diverse forme di combattimento praticate sulla sabbia attraverso un singolo regolamento.\nIl bagaglio tecnico \u00e8 simile a quello della lotta libera, ma a differenza di quest'ultima non \u00e8 possibile lottare a terra. La competizione avviene sulla spiaggia, o meno frequentemente in strutture indoor appositamente attrezzate. Il campo di gara \u00e8 formato da un cerchio (la sabbia sostituisce il tappeto) dal diametro di sei metri. L'abbigliamento \u00e8 ridotto ad un costume da bagno (o pantaloncini corti estivi) e non sono presenti le scarpe. Le categorie di peso ufficiali sono quattro : -85\u00a0kg, +85\u00a0kg per il settore maschile e -70\u00a0kg, +70\u00a0kg per quello femminile.\nGestione della lotta sulla spiaggia.\nL'intento della federazione internazionale FILA Wrestling \u00e8 quello di promuovere e diffondere la lotta anche al di fuori delle palestre, sfruttando un ambiente di gara naturale e molto popolato.\nIl beach wrestling \u00e8 stato incluso con grande successo fra le discipline presenti agli Asian beach games, manifestazione sportiva nata nel 2008. La lotta sulla spiaggia \u00e8 stata inserita fra le discipline presenti nei Giochi olimpici giovanili di e nei Giochi del Mediterraneo sulla spiaggia."}
{"id": "2285583", "revid": "119851068", "url": "https://it.wikipedia.org/wiki?curid=2285583", "title": "Chic\u00e3o", "text": ""}
{"id": "2285591", "revid": "132266", "url": "https://it.wikipedia.org/wiki?curid=2285591", "title": "Adigezia", "text": ""}
{"id": "2285593", "revid": "124123", "url": "https://it.wikipedia.org/wiki?curid=2285593", "title": "Luana Trap\u00e8", "text": "Biografia.\nLa sua esperienza artistica ha inizio negli anni ottanta. In essa disegno, immagine e scrittura sono strettamente collegati. Espone, fra l'altro, al Palazzo dei Diamanti a Ferrara e al Palazzo delle Esposizioni a Roma.\nNel 1994 scrive il suo primo romanzo - \"Never more, Jugoslavia\" - rimasto inedito ma selezionato al Premio Italo Calvino.\nI suoi scritti si basano su storie vere tratte da testimonianze dirette, come in \"Quel giorno fatidico\" (un fatto della Resistenza restituito dalla viva voce dei superstiti)e in \"Delia B.\"; o da ricerche d'archivio, come nel caso del romanzo \"Il cappotto bianco\".\nHa condiviso con Joyce Lussu ideali e intenti; con lei ha scritto il dialogo filosofico \"Sulla civetteria\" (Voland, 1998).\n\u00c8 collaboratrice delle Riviste \"Nuova Prosa\" e \"Nostro luned\u00ec\".\nVive a Fermo, nelle Marche.\nOpere.\nRacconti.\nL'autrice ha pubblicato racconti in:"}
{"id": "2285594", "revid": "128096", "url": "https://it.wikipedia.org/wiki?curid=2285594", "title": "Malgosia Bela", "text": ""}
{"id": "2285595", "revid": "599013", "url": "https://it.wikipedia.org/wiki?curid=2285595", "title": "Tonho", "text": "Carriera.\nClub.\nDebutt\u00f2 durante il III Copa Brasil con la maglia dell'Internacional, giocando poi per gli arcirivali del Gr\u00eamio, con i quali vinse una Coppa Libertadores e una Coppa Intercontinentale, nel 1983.\nNazionale.\nCon la Nazionale di calcio del Brasile ha giocato durante ."}
{"id": "2285597", "revid": "123201870", "url": "https://it.wikipedia.org/wiki?curid=2285597", "title": "Oronzo Tiso", "text": "La vita e le opere.\nNacque a Lecce da don Domenico Tiso e Teresa Manfredi. \nTra il 1746 e il 1749 soggiorn\u00f2 a Napoli, dove studi\u00f2 diritto canonico e si form\u00f2 artisticamente nella scuola di Francesco De Mura.\nGli inizi.\nTornato a Lecce nel 1752, fu ordinato sacerdote e nella sua qualit\u00e0 di mansionario della cattedrale s\u2019impegn\u00f2 nella decorazione del Duomo di Lecce (1757-1758), realizzando i dipinti dell'area presbiteriale:\ne la tela per il terzo altare a sinistra:\nNella citt\u00e0 salentina il Tiso ebbe modo di conoscere, anche solo in forma mediata, gli sviluppi della pittura veneziana: i suoi teleri infatti, nell'uso dei colori e nelle audaci prospettive, mostrano una certa influenza dell'arte lagunare (Tiepolo, in particolare).\nLe tele a Casarano.\nSecondo alcuni studiosi a Casarano si troverebbero un gran numero di tele del Tiso, dipinte subito dopo quelle custodite nella cattedrale di Lecce. Tali dipinti, realizzati negli anni '70 del Settecento per la chiesa matrice, per la cappella San Pietro e per la chiesa dell'Immacolata, sarebbero stati quelli della consacrazione per l'artista pugliese, tanto da procurargli poi commissioni in tutto il Salento.\nNella chiesa parrocchiale (Matrice) dipinse:\nNella chiesa dell'Immacolata:\nNella cappella di San Pietro:\nI dipinti di Uggiano la Chiesa.\nIn particolare il Tiso realizz\u00f2 per la chiesa parrocchiale di Santa Maria Maddalena a Uggiano la Chiesa una serie di tele nell'area presbiteriale:\ne otto tele con \"Storie della Maddalena\":\nAltre opere.\nAltri dipinti a lui attribuiti sono:"}
{"id": "2285598", "revid": "287204", "url": "https://it.wikipedia.org/wiki?curid=2285598", "title": "Down Under Classic 2008", "text": "La Down Under Classic 2008, terza edizione della corsa ed apertura ufficiale del Tour Down Under 2008, si svolse il 20 gennaio 2008, per un percorso totale di 50\u00a0km a Glenelg, Australia. Fu vinto dal tedesco Andr\u00e9 Greipel, alla prima vittoria nella corsa."}
{"id": "2285608", "revid": "339392", "url": "https://it.wikipedia.org/wiki?curid=2285608", "title": "Instructional Design", "text": ""}
{"id": "2285610", "revid": "183114", "url": "https://it.wikipedia.org/wiki?curid=2285610", "title": "Esasillabo", "text": ""}
{"id": "2285611", "revid": "599013", "url": "https://it.wikipedia.org/wiki?curid=2285611", "title": "Aaron Olson", "text": ""}
{"id": "2285613", "revid": "123217984", "url": "https://it.wikipedia.org/wiki?curid=2285613", "title": "Computational Linguistics", "text": "Computational Linguistics, edito da The MIT Press per la Association for Computational Linguistics (ACL), \u00e8 una rivista scientifica nel campo della linguistica computazionale. La rivista \u00e8 trimestrale e include articoli, \"squib\" e recensioni di libri. Dal 2007, Robert Dale \u00e8 il caporedattore.\nLa rivista fu fondata con il nome di \"American Journal of Computational Linguistics\" nel 1974 da David Hays e fu pubblicata originariamente solo come microfiche fino al 1978. Nel 1984 la rivista fu quindi rinominata \"Computational Linguistics\".\nRedazione.\nCaporedattori:\nManaging Editor:\nEditor associati:\nBooks editor:\nSquibs and Discussions editor:"}
{"id": "2285618", "revid": "1409041", "url": "https://it.wikipedia.org/wiki?curid=2285618", "title": "Stadio della Meinau", "text": "Lo stadio della Meinau (IPA , in francese \"Stade de la Meinau\") \u00e8 un impianto sportivo di Strasburgo, in Francia.\nStoria.\nIniziato a costruire nel 1906 fu inaugurato nel 1914 e ristrutturato nel 2001. Ospita le gare casalinghe del RC Strasburgo.\nA livello internazionale ha ospitato alcune gare del e del , oltre alla finale della Coppa delle Coppe 1987-1988."}
{"id": "2285625", "revid": "214509", "url": "https://it.wikipedia.org/wiki?curid=2285625", "title": "Stemmer", "text": ""}
{"id": "2285626", "revid": "12290", "url": "https://it.wikipedia.org/wiki?curid=2285626", "title": "August Gorman", "text": ""}
{"id": "2285628", "revid": "767487", "url": "https://it.wikipedia.org/wiki?curid=2285628", "title": "Io, due figlie, tre valigie", "text": "Io, due figlie, tre valigie (\"Oscar\") \u00e8 un film del 1967 diretto da \u00c9douard Molinaro. Si tratta di uno dei maggiori successi di Louis de Fun\u00e8s.\nNel 1991 fu realizzato un remake con il titolo \"Oscar - Un fidanzato per due figlie\", diretto da John Landis e interpretato da Sylvester Stallone e Ornella Muti.\nTrama.\nChristian Martin, un modesto ragioniere in una grande azienda di propriet\u00e0 di Bertrand Barnier, sorprende il suo capo, presentandosi di mattina presto presso la sua casa e chiedendo di lui per un aumento del 100% del suo salario. Martin spiega che \u00e8 sul punto di proporsi a una ragazza e non vuole chiederla in sposa, avendo lo stipendio di un umile contabile.\nDopo il rifiuto di Barnier, Martin gli confessa di aver rubato pi\u00f9 di sessanta milioni di franchi con la falsificazione di documenti contabili. Quando Barnier minaccia di riferire il tutto alla polizia, Martin fa notare che, come conseguenza della frode Barnier ha ora presentato false dichiarazioni del reddito all'ufficio delle imposte; questo \u00e8 un reato molto grave. Barnier non ha altra scelta che cedere ed accetta il ricatto di Martin e lo nomina vicepresidente della ditta.\nA questo punto Martin rivela che la giovane donna che ha intenzione di sposare \u00e8 la figlia di Barnier. Al fine di recuperare i suoi sessanta milioni di franchi, Barnier chiede a Martin di restituire il denaro rubato, cos\u00ec che lo possa dare alla figlia come regalo di nozze. Barnier viene a sapere che Martin ha convertito la somma di denaro in gioielli e che questi sono in una banca. Martin si rifiuta di consegnare i gioielli senza un documento firmato da Barnier, dove si conferma che Barnier dar\u00e0 tutti i gioielli alla figlia come regalo di nozze. Barnier accetta e Martin lascia la casa per la banca.\nDopo che Martin se ne \u00e8 andato, Barnier riesce a parlare con sua figlia Colette. Senza menzionare Martin, le dice che lui \u00e8 contrario al suo matrimonio e questo induce Colette a piangere. Su consiglio della cameriera Bernadette, Colette mente al padre e gli dice che lei \u00e8 incinta. Sentendo questo, Barnier decide di approvare il matrimonio e di dare i sessanta milioni di franchi in gioielli a Colette come regalo di nozze.\nDopo il discorso di Barnier con Colette, in casa Barnier arriva una certa Jacqueline Bouillotte che chiede di vedere il padrone e gli racconta che lei \u00e8 innamorata di Christian Martin e che gli ha mentito dicendogli che era figlia di Barnier. Barnier si rende conto che questo significa che Martin non \u00e8 innamorato di sua figlia Colette. \u00c8 anche chiaro che non sar\u00e0 in grado di riavere i suoi sessanta milioni di franchi, fino a che sua figlia non si sposer\u00e0.\nAl confronto Colette, Barnier scopre che lei \u00e8 innamorata di Oscar l'autista. In quel preciso momento Martin torna dalla banca e consegna a Barnier i gioielli, contenuti in una valigia nera. Solo a quel punto Martin scopre che Jacqueline si trova nella casa e che gli ha mentito riguardo all'essere la figlia di Barnier; questo fatto li porta a discutere animatamente ed alla fine a rompere il fidanzamento.\nNel frattempo Barnier scopre che Oscar aveva lasciato il paese a causa di una delusione d'amore e di essersi aggregato ad una spedizione polare di sei anni. Barnier dice a Martin che gli dar\u00e0 di nuovo la valigia con i gioielli se sposer\u00e0 Colette. Martin esita e Barnier cerca un nuovo pretendente: Philippe Dubois, il suo massaggiatore personale.\nContemporaneamente Bernadette, la cameriera di Colette, d\u00e0 le dimissioni immediate e prepara frettolosamente la sua valigia; vuole lasciare il lavoro perch\u00e9 sta per sposare il barone Honor\u00e9 de la Butini\u00e8re, l'ex fidanzato di Colette. Prima di lasciare la casa, Bernadette posa la sua valigia piena di vestiti e prende accidentalmente la valigia contenente i sessanta milioni di franchi in gioielli.\nBarnier cerca di convincere il suo massaggiatore a sposare la figlia Colette, promettendo di dargli la valigia piena di gioielli come regalo di nozze. Invece Barnier ha quasi un infarto quando apre la valigia e trova i vestiti al posto dei gioielli.\nA questo punto torna Martin torna dalla banca e dice a Barnier che, mentre stavano discutendo per dare i gioielli a Colette come regalo di nozze, lui aveva nascosto un pezzo di carta tra i documenti. Quando Barnier aveva firmato l'accordo, aveva anche firmato un documento in cui Martin aveva potere di firma. Questo ha permesso a Martin di spostare altri sessanta milioni di franchi dal conto corrente di Barnier. Martin offre questa seconda somma rubata in cambio dei gioielli.\nBarnier d\u00e0 a Martin la valigia con i gioielli, pensando che sia la valigia piena di vestiti. Ma all'insaputa di tutti il nuovo autista personale di Bernadette era tornato con la valigia di gioielli e l'aveva scambiata con la valigia di vestiti. Barnier, pensando di aver dato a Martin i vestiti, si inventa l'indirizzo di Jacqueline, il vero amore di Martin, e lo manda per la sua strada.\nDopo un'altra serie di errori comici, Barnier si ritrova di nuovo con la valigia di Bernadette piena di vestiti. Dopo una divertente conversazione telefonica con il Barone, il nuovo marito di Bernadette, Barnier recupera la valigia piena di gioielli, poich\u00e9 Martin gliela riporta, dopo aver scoperto che l'indirizzo che Barnier gli aveva dato per Jacqueline era sbagliato. Barnier, contento di aver finalmente recuperato la valigia piena di gioielli, confessa di essersi inventato l'indirizzo per sbarazzarsi di Martin e gli dice che Jacqueline si trova nel suo ufficio.\nIn quel momento alla porta si presenta una certa signora Charlotte: \u00e8 stata inviata da un'agenzia per sostituire Bernadette come cameriera personale di Colette. Charlotte dice a Barnier che quando era pi\u00f9 giovane ha lavorato per la famiglia Barnier e che ha una figlia che ora \u00e8 fidanzata con un certo Christian Martin. Barnier si rende conto che la giovane donna in discussione \u00e8 Jacqueline; a quel punto Charlotte rivela che Jacqueline \u00e8 in realt\u00e0 figlia di Barnier. Barnier ha bisogno di diversi minuti per riprendersi dallo shock, mentre torna anche Oscar, il fidanzato di Colette e tutto sembra finire bene.\nMentre tutti si congratulano a vicenda, Bernadette si accorge che c'\u00e8 stato un errore e ritorna per scambiare le valigie. Non volendo disturbare nessuno, scambia nuovamente le valigie senza farsi vedere da nessuno. Successivamente Barnier chiede a Martin di aprire la valigia ormai famosa, pensando che contenga i gioielli per darli alle sue due figlie come regalo di nozze, ma gli viene un colpo apoplettico nel vedere che \u00e8 piena di vestiti. Allora tutti partono, chi in auto, chi in moto e chi in bicicletta per trovare Bernadette e recuperare la valigia di gioielli, una volta per tutte.\nCritica.\nBasato sulla commedia teatrale intitolata \"Oscar\", molto popolare e che \u00e8 andata in scena con oltre 600 spettacoli a Parigi (interpretata a pi\u00f9 riprese Louis de Fun\u00e8s, nel 1959, 1961, 1971 e 1972), il film \u00e8 un buon esempio del tipo di farsa comica che ha sempre deliziato il pubblico francese. Anche se la trama in certi punti \u00e8 complicata, il film \u00e8 ben scritto e offre alcuni momenti brillanti.\nLa vicenda ruota intorno a una valigia contenente gioielli preziosi che per una serie di equivoci passa da una persona all'altra. Il ritmo sostenuto da vari colpi di scena rimane alto, i dialoghi sono veloci e de Fun\u00e8s trova in Claude Rich (gi\u00e0 suo partner in \"La legge del pi\u00f9 furbo\") e Claude Gensac (spesso sua moglie in altri film) due formidabili spalle. La pellicola \u00e8 un notevole esempio di quello che i francesi definiscono \"teatro filmato\".\nIl punto di forza della pellicola \u00e8 l'interpretazione di de Fun\u00e8s, che qui dimostra oltre ogni dubbio perch\u00e9 sia valutato come uno dei pi\u00f9 grandi geni comici francesi. Il comico dalla frenetica faccia \u00e8 nel suo elemento in una parte che, guarda caso, sembra stata scritta esclusivamente per lui. Il film \u00e8 diretto da \u00c9douard Molinaro, forse pi\u00f9 noto per il suo successivo adattamento cinematografico di un'altra commedia francese di successo, \"La cage aux folles\" \u2013 in Italia intitolata \"Il vizietto\" (1978), con Ugo Tognazzi e Michel Serrault.\nGli esterni della casa mostrata nel film sono stati girati in \"location\" alla Villa Stein a Vaucresson nei pressi di Parigi, anche se gli interni sono puramente decorativi e non collegati a quest'opera architettonica di Le Corbusier.\nIl remake americano \u00e8 stato realizzato nel 1991: \"Oscar\", diretto da John Landis, con Sylvester Stallone nel ruolo di Louis de Fun\u00e8s. La pellicola \u00e8 stata un flop nelle sale.\""}
{"id": "2285630", "revid": "214509", "url": "https://it.wikipedia.org/wiki?curid=2285630", "title": "Corpora", "text": ""}
{"id": "2285632", "revid": "121837", "url": "https://it.wikipedia.org/wiki?curid=2285632", "title": "Novoide", "text": ""}
{"id": "2285633", "revid": "287204", "url": "https://it.wikipedia.org/wiki?curid=2285633", "title": "Sant'Eligio (Nanni di Banco)", "text": "La statua di Sant'Eligio di Nanni di Banco fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Maniscalchi e risale al 1417-1421 circa, collocata \"in situ\" nel 1422 circa. \u00c8 in marmo apuano ed \u00e8 alta 240\u00a0cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nSant'Eligio era patrono dei maniscalchi e degli Orafi, che per l'occasione si associarono nell'impresa. Non si ha documentazione ufficiale circa l'autografia di Nanni di Banco, cos\u00ec come per le altre statue che egli cur\u00f2 per Orsanmichele (i \"Quattro Santi Coronati\" e il \"San Filippo\"), ma la critica \u00e8 unanime nell'attribuzione anche grazie alle indicazioni dell'Anonimo Magliabechiano e di Giorgio Vasari. La datazione resta per\u00f2 discussa e controversa. Elementi stilistici del tabernacolo sembrano rilevare un'influenza da parte del vicino rilievo di \"San Giorgio che uccide il drago\" di Donatello, che \u00e8 del 1417. Quindi si ipotizza una realizzazione immediatamente successiva, interrotta dalla morte di Nanni nel 1421; si immagina che poi il tabernacolo sia stato montato dalla sua bottega nell'anno successivo, per alcune disarmonie nell'assemblaggio della statua e della nicchia.\nIl pastorale del vescovo Eligio fu rifatto e rubato pi\u00f9 volte, finch\u00e9 si decise di lasciarlo senza. La statua originale venne rimossa dall'esterno nel 1988 e restaurata dall'Opificio delle pietre dure nel 1990. In quell'occasione non venne effettuato il calco in gesso poich\u00e9 ne esisteva gi\u00e0 uno nella Gipsoteca dell'Istituto d'Arte di Firenze. La copia, tratta dal gesso, venne ricollocata all'esterno nel 1996.\nDescrizione.\nIl santo \u00e8 ritratto come un giovane con la mitra e gli abiti vescovili, che regge nella mano sinistra un libro chiuso e nella destra teneva un pastorale. Raffinata \u00e8 la leggera riduzione di proporzioni nella testa e nella parte superiore del corpo, che d\u00e0 alla statua, quando vista dal basso, uno slancio e una levatura di maggior impatto.\nLa figura \u00e8 impostata a un goticismo complessivo, con alcune citazioni classiciste come la testa del santo che ricorda i ritratti imperiali di Adriano. Il tipo di panneggio e altri decorativismi sembrano rivelare un'influenza da parte di Ghiberti, in particolare del suo \"San Giovanni Battista\", sempre a Orsanmichele.\nIn occasione del restauro vennero scoperte tracce dell'antica doratura nei capelli e in alcune decorazioni della veste, che era decorata anche da azzurro oltremare.\nIl tabernacolo \u00e8 ornato da due rilievi: in basso il \"Miracolo del cavallo risanato\", che mostra la bottega di un maniscalco dove una zampa accidentalmente tagliata in fase di ferratura a un cavallo viene miracolosamente ricongiunta al corpo dell'animale, ed \u00e8 caratterizzato da una matura tecnica a \"stiacciato\"; in alto un \"Cristo benedicente\", eseguito con una tecnica simile."}
{"id": "2285637", "revid": "76963", "url": "https://it.wikipedia.org/wiki?curid=2285637", "title": "Molly Sims", "text": "Carriera.\nMolly Sims abbandona gli studi universitari nel 1993 per intraprendere la carriera di modella grazie ad un contratto ottenuto con l'agenzia di moda NEXT Model Management. Dopo essere stata la testimonial per il marchio Old Navy, la Sims ottiene una discreta popolarit\u00e0 che le permette di comparire su \"Sports Illustrated\" \"Swimsuit Issue\" nel 2000, 2001, 2002, 2004 e 2006, e di sfilare per Victoria's Secret ed Emanuel Ungaro.\nDopo aver condotto la trasmissione di MTV \"House of Style\", prendendo il posto di Cindy Crawford, Molly Sims ha poi intrapreso anche la carriera da attrice. La Sims ha infatti interpretato il ruolo di Delinda Deline nella serie televisiva \"Las vegas\" ed ha recitato in diversi film come \"Starsky &amp; Hutch\", \"Gli scaldapanchina\", \"Yes Man\" e \"Fired Up! - Ragazzi pon pon\"."}
{"id": "2285639", "revid": "110157", "url": "https://it.wikipedia.org/wiki?curid=2285639", "title": "BbPress", "text": "bbPress \u00e8 una piattaforma per forum sviluppata dai creatori di WordPress.\nbbPress \u00e8 legato allo sviluppo di WordPress.\nCaratteristiche.\nPer funzionare, bbPress richiede PHP 5.2.4 o superiore e MySQL 5.0 o superiore. Inoltre, per poter usufruire dei permalink SEO-friendly (inclusi nativamente anche in WordPress) \u00e8 necessario disporre, nel server web, del mod_rewrite e del supporto ai file .htaccess."}
{"id": "2285644", "revid": "36426", "url": "https://it.wikipedia.org/wiki?curid=2285644", "title": "Arte dei Maniscalchi", "text": ""}
{"id": "2285651", "revid": "124123", "url": "https://it.wikipedia.org/wiki?curid=2285651", "title": "Camillo Campana", "text": "Note biografiche.\nNel 1939 ottiene la licenza di disegnatore tecnico all'ITIS \"Paleocapa\" di Bergamo.\nCampana apre il suo atelier a Bergamo nel 1940, nella Torre di via Tassis in Citt\u00e0 Alta, lavorandovi fino al 1987. Nel dopoguerra si iscrive all'Accademia Carrara, ma si dedica poi a restauri a Milano (Pinacoteca di Brera) e a Roma, sotto la direzione di Mauro Pellicioli.\nNel 1952 si occupa di pittura muralista a Modena, acquisendo un diploma di Capo d'Arte per la decorazione pittorica murale e plastica all'Istituto Statale d'Arte \"A. Venturi\" di Modena.\nNel 1953 ottiene il diploma dell'Accademia Carrara, diretta da Achille Funi, di cui \u00e8 allievo nei corsi di pittura.\nDal 1954 al 1978 insegna educazione artistica nelle scuole medie statali.\nProduzione artistica.\nCamillo Campana vive la sua vita a Bergamo (gallerie Lorenzelli e Dossi) e ne rappresenta un'autoctona espressione artistica. In ogni caso non si estranea dal dibattito artistico e culturale italiano, prendendo anzi parte alla VI Quadriennale Nazionale d'Arte di Roma, oltre che seguendo le gallerie di Milano e la periodica Biennale di Venezia. \nLa pittura rappresenta per Campana la rappresentazione dell'esistenza di una sconvolgente corporeit\u00e0 cromatica, quale passionalit\u00e0 di irradiazioni provenienti dall'inconscio.\nLe prime opere di Campana, tra gli anni quaranta e cinquanta, si richiamano all'espressionismo, in aperta polemica con verismo e realismo. Le sue raffigurazione di paesaggi e figure sono accentuate con colori sempre pi\u00f9 vivaci. Campana deforma le figure attraverso macchie (\"taches\") colorate, e introduce vibrazioni che riproducono le tensioni psicologiche dei soggetti.\nNel 1958 distrugge gran parte della sua produzione figurativa, e dagli anni sessanta si avvicina al movimento dell'arte informale. Nel 1961 conosce presso la galleria Lorenzelli di Bergamo lo svizzero G\u00e9rard Ernest Schneider, portatore di un espressionismo astratto ed informale, e trasforma la sua opera pittorica e grafica con crom\u00ece smaglianti. Campana diviene sempre pi\u00f9 ben disposto verso l'uso di tecniche inconsuete e nuovi materiali. Realizza composizioni in materie plastiche, collage con sovrastampe, composizioni in sottile tubolare al neon.\nNel 1958 \u00e8 anche protagonista di \"La tela\", cortometraggio di Domenico Lucchetti che ne documenta il passaggio dal figurativo all'informale. La pellicola, presentata al Festival di Montecatini del 1959, ottiene la Coppa FEDIC per la migliore fotografia.\nDagli anni settanta Campana si concentra sempre pi\u00f9 sul colore, anche grazie agli effetti fluorescenti garantiti dall'esposizione alla luce della lampada di Wood, fino a giungere negli anni ottanta ad opere caratterizzate da una forte irradiazione di colore.\nTra le sculture di Camillo Campana si ricordano \"Scultura di luce\" (1968), \"Luce fluorescente\" (1968), \"Forme in plexiglas\" (1974), esposte alla mostra della Grafica Gutenberg di Gorle."}
{"id": "2285652", "revid": "36426", "url": "https://it.wikipedia.org/wiki?curid=2285652", "title": "Arti Minori", "text": ""}
{"id": "2285653", "revid": "36426", "url": "https://it.wikipedia.org/wiki?curid=2285653", "title": "Arti Maggiori", "text": ""}
{"id": "2285655", "revid": "36426", "url": "https://it.wikipedia.org/wiki?curid=2285655", "title": "Tribunale di Mercatanzia", "text": ""}
{"id": "2285656", "revid": "36426", "url": "https://it.wikipedia.org/wiki?curid=2285656", "title": "I primi due secoli della storia di Firenze", "text": ""}
{"id": "2285658", "revid": "1842072", "url": "https://it.wikipedia.org/wiki?curid=2285658", "title": "Video anamorfico", "text": "Il video anamorfico \u00e8 una particolare utilizzo del video che proietta su uno schermo un'immagine in un particolare formato anamorfico.\nDescrizione.\nQuando il formato di una pellicola cinematografica \u00e8 diverso dal formato di visualizzazione, l'immagine dovrebbe essere memorizzata in formato Letterbox, cio\u00e8 verrebbe sfruttata tutta la larghezza del video inserendo due bande nere sopra e sotto. \nIn tal caso, una parte della pellicola non verrebbe utilizzata (le bande nere). Usando la compressione anamorfica, l'immagine viene compressa in larghezza mantenendo inalterata l'altezza: in questo modo si sfrutta l'intera dimensione della pellicola con il risultato di una migliore qualit\u00e0 del filmato.\nCaratteristiche tecniche.\nIl formato di memorizzazione dei DVD \u00e8 720 x 576 Pixel (SAR = 1,250 5:4).\nLa proporzione del Widescreen \u00e8 (DAR = 1,778)\nPer sfruttare al meglio la capacit\u00e0 di memorizzazione del DVD, il video viene dunque memorizzato in formato anamorfico con PAR = 1,422 (1,778 / 1,250) comprimendolo in larghezza.\nDurante la visione, l'immagine viene riportata alle sue proporzioni originali e pu\u00f2 essere visualizzata in:"}
{"id": "2285661", "revid": "599013", "url": "https://it.wikipedia.org/wiki?curid=2285661", "title": "Stadio nazionale di Jamor", "text": "Lo stadio nazionale di Jamor () \u00e8 un impianto calcistico di Oeiras, in Portogallo; amministrativamente \u00e8 ubicato nel valle del Jamor del comune di Oeiras, nelle immediate vicinanze della capitale Lisbona.\nDi propriet\u00e0 della Federcalcio portoghese, ospita attualmente le gare della nazionale e le finali della Coppa del Portogallo oltre che gli incontri casalinghi del Belenenses SAD.\nStoria.\nLo stadio \u00e8 frutto dello sforzo compiuto dalla propaganda dell'allora dittatore Ant\u00f3nio Salazar, fondatore in Portogallo di un regime di stampo fascista chiamato Estado Novo (\"Nuovo Stato\"), di dar vita a nuove opere monumentali (sulla falsariga di quelle, per esempio, dello stadio olimpico di Berlino) dove promuovere la pratica sportiva, ma anche per creare spazi per manifestazioni celebrative ispirate al clima e ai valori politici della dittatura.\nConcepito come opera \u00abdi grande effetto scenico\u00bb lo stadio, perfettamente allineato ai punti cardinali con le due curve opposte rispettivamente a nord e a sud e la tribuna orientale lasciata aperta per permettere anche l'ingresso a raso, si inserisce armonicamente all'interno del parco sportivo di Jamor, quartiere della cittadina di Oeiras, circa 10 chilometri dal centro di Lisbona e, pur mantenendo un aspetto monumentale in linea con i dettami del regime, riesce a coniugare \u00abl'aspetto da anfiteatro da antica Grecia\u00bb a una linea architettonica moderna e funzionale.\nL'impianto fu ultimato nel 1944 e inaugurato il 10 giugno di quello stesso anno con una celebrazione propagandistica alla presenza di Salazar.\nGi\u00e0 dal 1946 il nuovo stadio, denominato \"nazionale\", ospit\u00f2 la finale della Coppa di Portogallo: la prima fu il 30 giugno di quell'anno, quando in finale giunsero due club di Lisbona, lo Sporting e l'Atl\u00e9tico; da allora, solo in cinque occasioni la finale di Coppa ebbe una sede diversa (quattro volte a Porto, allo Stadio das Antas, e in un caso in uno stadio di Lisbona, l'Alvalade, impianto di casa dello Sporting fino al 2003).\nLo stadio \u00e8 di propriet\u00e0 della federazione calcistica portoghese, e la prima manifestazione internazionale a esservi ospitata fu l'edizione del 1950 della Coppa Latina, i cui incontri si tennero tutti in tale impianto; un anno prima, il 3 maggio 1949, lo Stadio Nazionale era stato il teatro dell'ultima partita del Grande Torino: su invito dei dirigenti del Benfica, che avevano deciso di organizzare un incontro in omaggio al loro capitano Francisco Ferreira, il Torino si rec\u00f2 in Portogallo per disputare un incontro amichevole contro la squadra di Lisbona; la partita termin\u00f2 4-3 per i lusitani e, al ritorno della squadra in Italia, l'aereo su cui viaggiava si schiant\u00f2 sulla collina di Superga, sopra Torino, causando la morte di tutti i giocatori e degli accompagnatori.\nNel 4 settembre 1955 entr\u00f2 nella storia essendo lo stadio che ospit\u00f2 la prima partita di sempre della Coppa dei Campioni e pi\u00f9 in generale primo incontro di sempre delle competizioni Union of European Football Associations (UEFA) per club. La partita fu tra la terza classificata dell'ultima Primeira Divis\u00e3o, lo e i campioni jugoslavi del e termin\u00f2 3-3.\nNel 1967 lo stadio fu la sede della finale di Coppa dei Campioni tra gli scozzesi del Celtic e gli italiani dell'Inter.\nIn campo per l'Inter, sconfitta 1-2 dalla formazione britannica, giocava quel giorno Sandro Mazzola, figlio di Valentino che 18 anni prima aveva disputato l'incontro con il Benfica.\nBench\u00e9 in passato sia stato utilizzato pi\u00f9 o meno regolarmente dalla selezione portoghese quando disputava le sue gare interne a Lisbona e nonostante il suo status ufficiale, tuttora, di stadio nazionale, l'impianto \u00e8 penalizzato dall'assenza di copertura per qualsiasi ordine di posti, cosa che ha recentemente indotto la federazione a organizzare alcuni incontri internazionali di rilievo in altri impianti cittadini, come per esempio il moderno e nuovo Stadio da Luz di 2004, di propriet\u00e0 del Benfica.\nIl 25 settembre 2007 lo stadio ospit\u00f2 anche un concerto dei Police, nel corso del loro \"Reunion Tour\"."}
{"id": "2285665", "revid": "767487", "url": "https://it.wikipedia.org/wiki?curid=2285665", "title": "Tony Rampton", "text": ""}
{"id": "2285673", "revid": "1573940", "url": "https://it.wikipedia.org/wiki?curid=2285673", "title": "Suddivisione amministrativa del Jilin", "text": "La suddivisione amministrativa del Jilin \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). :"}
{"id": "2285682", "revid": "122903130", "url": "https://it.wikipedia.org/wiki?curid=2285682", "title": "Craig Bradshaw", "text": ""}
{"id": "2285684", "revid": "1318658", "url": "https://it.wikipedia.org/wiki?curid=2285684", "title": "Manifestazione di Dio", "text": "La Manifestazione di Dio indica, nella Fede bah\u00e1'\u00ed, il prescelto da Dio che in altre religioni \u00e8 chiamato normalmente Profeta: negli scritti bah\u00e1'\u00ed sono usati alternativamente i termini \"Manifestazione di Dio, Profeta\" e \"Messaggero di Dio\", con lo stesso significato.\nL'uomo pu\u00f2 avere accesso alla volont\u00e0 e alla luce di Dio attraverso i Suoi messaggeri. Fra questi si annoverano Mos\u00e9, Buddha, Ges\u00f9, Muhammad e Bah\u00e1'u'll\u00e1h.\nEssi sono come specchi perfetti che riflettono la luce di Dio e portano il Suo messaggio all'umanit\u00e0 in proporzione alle capacit\u00e0 ricettive degli uomini.\nEcco cosa dice Bah\u00e1'u'll\u00e1h di questi messaggeri: \u00abCiascuno di loro \u00e8 uno specchio di Dio, che non riflette altro che la Sua persona, la Sua belt\u00e0, la Sua potenza e la Sua gloria [...] Questi specchi si succederanno per l'eternit\u00e0 e continueranno a riflettere la luce dell'Antico dei Giorni\u00bb.\nGli insegnamenti portati dai messaggeri di Dio aiutano l'uomo a riconoscere la Sua volont\u00e0 e i Suoi attributi, come l'amore, la compassione, la forza e la giustizia.\n\u00abDio, il Creatore dice: Non v'\u00e8 differenza alcuna fra i Latori del Mio Messaggio, hanno tutti un solo scopo; il loro segreto \u00e8 lo stesso segreto\u00bb.\nLa Manifestazione di Dio o Intermediario tra Dio e l'uomo, \u00e8 il personaggio che manifesta nella realt\u00e0 umana gli attributi del divino per favorire il progresso e lo sviluppo morale e civile dell'umanit\u00e0.\nCome un specchio che riflette gli attributi di Dio nel mondo fisico, la Manifestazione di Dio costituisce per gli uomini il principale mezzo per la conoscenza di Dio.\nL'avvento delle Manifestazioni di Dio \u00e8 direttamente legato al concetto bahai di \"rivelazione progressiva\".\nIntermediari.\nDio nella Fede bahai, \u00e8 considerato il creatore di tutte le cose dell'universo, inaccessibile direttamente, esprime la propria volont\u00e0 nelle varie epoche storiche con modalit\u00e0 adeguate a ogni singola epoca e attraverso dei messaggeri, le Manifestazioni, relativamente alle esigenze delle epoche stesse.\nEsprimendo la volont\u00e0 di Dio, le Manifestazioni creano la religione.\nIl concetto bahai di Manifestazione di Dio (specchio tra Dio e l'umanit\u00e0) considera sia la natura umana del Messaggero sia quella divina allorquando esprime la volont\u00e0 di Dio: la manifestazione di Dio \u00e8 come uno specchio perfetto che esemplifica gli attributi di Dio nel mondo fisico.\nLe Manifestazioni di Dio sono, per la Fede bahai, esseri speciali che hanno un rapporto unico con Dio, essendone al tempo stesso i messaggeri sulla terra e gli strumenti della rivelazione divina.\nCostituiscono, al tempo stesso, il \"ponte\" che unisce i vari cicli evolutivi della societ\u00e0 umana.\nFinalit\u00e0.\nLe finalit\u00e0 della Manifestazione di Dio sono educare l'umanit\u00e0 e \"richiamarla verso l'unico vero Dio\".\nLe Manifestazioni di Dio sono come dei medici \"il cui compito \u00e8 quello di curare il benessere del mondo e dei suoi popoli e, per mezzo dello spirito dell'unicit\u00e0, guarire le malattie di una umanit\u00e0 divisa\".\nSono come medici che, in epoche diverse utilizzano rimedi diversi, adatti all'epoca in cui operano. Le Manifestazioni, essendo espressione dello stesso Dio, danno insegnamenti e leggi adeguate all'epoca in cui appaiono e quindi non contraddittorie ma evolutive rispetto a quelle delle Manifestazioni precedenti, secondo il principio della \"rivelazione progressiva\"; \"con parole differenti tutte le Manifestazioni Divine hanno condotto sulla via di Dio i loro seguaci\". "}
{"id": "2285687", "revid": "2075211", "url": "https://it.wikipedia.org/wiki?curid=2285687", "title": "Neymar", "text": "Paragonato a Pel\u00e9, \u00e8 considerato uno dei migliori calciatori al mondo. Soprannominato \"O Ney\" dai tifosi brasiliani per l'assonanza con \"O Rei\", soprannome di Pel\u00e9, \u00e8 cresciuto nel Santos, con il quale dal 2009 al 2013 ha vinto tre campionati Paulisti, una Coppa del Brasile, una Coppa Libertadores e una Recopa Sudamericana. Nel 2013 si trasferisce al Barcellona, dove conquista una Supercoppa spagnola, due campionati spagnoli, tre Coppe del Re, una Champions League, una Supercoppa UEFA e un Mondiale per club; insieme a Lionel Messi e Luis Su\u00e1rez ha fatto parte del tridente (chiamato \"MSN\" dalle iniziali dei cognomi) pi\u00f9 prolifico della storia del club e del calcio spagnolo con 364 reti all'attivo. Dal 2017 milita nel Paris Saint-Germain, che lo ha acquistato per la cifra record di 222 milioni di euro, rendendolo il calciatore pi\u00f9 costoso di sempre. Con quest'ultimo si \u00e8 aggiudicato tre campionati francesi, due Supercoppe francesi, tre Coppe francesi e due Coppe di Lega francesi. \nCon la nazionale brasiliana ha partecipato a due edizioni della Copa Am\u00e9rica (2011, 2015 e 2021) e a due della Coppa del mondo FIFA (2014 e 2018). Nel 2016, alle Olimpiadi di Rio, ha trascinato la nazionale al primo oro olimpico della sua storia; inoltre ha vinto la FIFA Confederations Cup 2013 giocata in casa. Vanta, inoltre, un secondo posto nella Copa Am\u00e9rica 2021 e nelle Olimpiadi 2012 di Londra. \nPi\u00f9 volte candidato al Pallone d'oro, a livello individuale ha vinto nel 2011 e nel 2012 il premio di calciatore sudamericano dell'anno, assegnato dal quotidiano \"El Pa\u00eds\". Ha inoltre conquistato la Bola de Ouro 2011, dopo essere stato nominato nella miglior squadra della Bola de Prata, e il FIFA Pusk\u00e1s Award 2011 per il miglior gol dell'anno, realizzato contro il Flamengo. \u00c8 stato anche inserito per due volte nel FIFA FIFPro World XI, nel 2015 e nel 2017.\nBiografia.\n\u00c8 nato a Mogi das Cruzes, nello stato di San Paolo, da Neymar Santos Sr. e Nadine da Silva. Ha ereditato il nome dal padre, ex calciatore che divenne il consulente di Neymar quando il suo talento cominci\u00f2 a crescere. Crescendo, Neymar si \u00e8 avvicinato allo street soccer.\nLa famiglia, dopo essersi trasferita a S\u00e3o Vicente nel 1992, si trasfer\u00ec a Santos nel 2003 e Neymar si aggreg\u00f2 all'omonima societ\u00e0 calcistica. Grazie al successo calcistico di Neymar con le giovanili del Santos, la famiglia acquista la loro prima propriet\u00e0. A 15 anni il calciatore guadagnava 10\u00a0000 reais al mese e a 16 ne guadagnava 25\u00a0000. L'anno seguente firma il suo primo contratto da professionista con il Santos, ottenendo anche le prime sponsorizzazioni. Il 24 agosto 2011 Neymar diventa padre di Davi Lucca, avuto dalla sua ex fidanzata Caroline Dantas. Nel 2012 guadagnava 6,4 milioni di euro all'anno tra stipendio e sponsor.\nCinema.\nNel 2017 compare in un cameo nel film \"xXx - Il ritorno di Xander Cage\", in cui interpreta se stesso. Compare anche in due episodi della terza stagione de \"La casa di carta\", in cui interpreta un monaco brasiliano emigrato in Italia.\nMusica.\nNeymar ha partecipato a diversi progetti musicali, tra cui: una versione live di \"Balada\" con Gusttavo Lima; una versione live di \"Ai se eu te pego!\" con Michel Tel\u00f3; il ruolo di co-protagonista nel video musicale di \"Eu quero tchu, eu quero tcha\" con Jo\u00e3o Lucas &amp; Marcelo; il mixtape \"Neymar Jr. Mixtape\", contenente canzoni di vari artisti, selezionate dallo stesso Neymar, che rappresentano il suo stile di gioco.\nCaratteristiche tecniche.\nTalento precoce, molto abile nei calci di punizione, Neymar \u00e8 dotato di un'eccellente tecnica individuale, grande abilit\u00e0 nel dribbling e velocit\u00e0; ottimo colpitore di testa e realizzatore, ambidestro, pu\u00f2 giocare sia da seconda punta che da ala.\nCarriera.\nClub.\nSantos.\n2003-2009: giovanili e il debutto.\nNeymar, dopo i primissimi calci dati nella , comincia a giocare per il Santos all'et\u00e0 di 11 anni e, pur essendo molto giovane, viene trattato come un \"gioiello\" dai suoi vari allenatori. Gi\u00e0 da adolescente aveva i fari dei media puntati addosso e cominci\u00f2 a disputare amichevoli con giocatori gi\u00e0 professionisti da diverso tempo. Nelle giovanili del club conosce Ganso, e sin dall'et\u00e0 di 13 anni \u00e8 paragonato a Robinho.\nA 14 anni viene chiamato dal a fare uno stage in Spagna. L'asso brasiliano resta nel centro giovanile del Real Madrid per un paio di settimane, passa i test ed \u00e8 registrato dai \"Blancos\", che gli fanno anche firmare un pre-contratto. La dirigenza del Santos, temendo di perdere il calciatore a parametro zero, gli offr\u00ec 1 milione di reais (circa 300\u00a0000 euro) per farlo restare e farlo diventare un calciatore professionista. I dirigenti del Real Madrid, pensando che non valesse la pena sborsare quella cifra per un ragazzino di 14 anni, decisero di lasciar perdere la trattativa: Neymar sarebbe stato inserito gi\u00e0 nelle giovanili per giocare qualche incontro sul finale di stagione, ma la societ\u00e0 madrilena non volle pagare un contributo di circa 60\u00a0000 euro da versare a Wagner Ribeiro, agente di Neymar che l'aveva accompagnato in Spagna per concludere la trattativa.\nDiventato un nome noto gi\u00e0 in et\u00e0 giovanissima, Neymar \u00e8 stato spesso al centro di trattative che lo avrebbero portato in Europa, ma diverse societ\u00e0 hanno preferito non procedere all'ingaggio, temendo che potesse non diventare un grande giocatore. Lo acquista, allora, il Santos. Entra stabilmente in prima squadra a partire dal Paulistao 2009, dove esordisce il 7 marzo, all'et\u00e0 di 17 anni, contro l' (match vinto 1-2), subentrando al 59' al posto di Mauricio Molina. Alla sua seconda presenza, gi\u00e0 schierato titolare, segna il suo primo gol con la maglia del Santos contro il (3-0). L'11 aprile, nella semifinale del Paulistao, segna il gol decisivo nella vittoria per 2-1 contro il . Il 10 maggio seguente esordisce nel campionato brasiliano giocando contro il (1-1) e il 21 giugno 2009 contro l' realizza il primo gol nel Brasileirao nella partita persa 3-2. Il 7 novembre realizza una doppietta nella partita vinta 3-1 contro il N\u00e1utico. Si ripete ancora con 2 gol il 22 novembre nel match contro il Coritiba conclusosi 4-0.\n2010-2012: l'affermazione mondiale.\nNella stagione 2010 Neymar e il suo Santos vincono la Coppa del Brasile, battendo in finale il 2-0 in casa e 1-2 fuori, cos\u00ec come il campionato Paulista 2010, dopo una cavalcata che ha portato alla fine della prima fase il Santos a +10 dal . Il 18 aprile segna due gol in semifinale contro il San Paolo (3-0). Nella finale contro il Santo Andr\u00e9 ottiene la vittoria del torneo (doppio 2-3 in favore dei bianconeri). Alla fine della competizione Neymar \u00e8 il capocannoniere con 11 gol e viene anche eletto miglior giocatore del torneo.\nLa sua prima doppietta in campionato arriva il 7 novembre, nella gara esterna giocata contro l'Atl\u00e9tico Mineiro (2-2). Il 21 novembre segna 3 gol in sette minuti nel secondo tempo, di cui uno su rigore, contribuendo alla vittoria per 4-1 contro il .\nIl 16 febbraio 2011 esordisce in Coppa Libertadores nella partita pareggiata contro il (0-0). Il 7 aprile realizza contro il , in una partita persa 3-2, la sua prima rete nelle competizioni internazionali e in Coppa Libertadores. Il 15 maggio segna nella finale del campionato Paulista il gol vittoria contro il , portando alla vittoria il suo Santos.\nIl 2 giugno segna nella semifinale di ritorno della Libertadores contro il Cerro Porte\u00f1o finita 3-3 e il Santos conquista la finale dopo il successo dell'andata per 1-0. Il 22 giugno segna uno dei gol decisivi per la conquista della Libertadores. Il 28 luglio, dopo aver partecipato con il Brasile alla Copa Am\u00e9rica, Neymar torna in campo con la maglia del Santos e realizza una doppietta contro il Flamengo (4-5 per i rossoneri il risultato finale), partita valida per il campionato brasiliano: il primo dei suoi due gol vincer\u00e0 poi il FIFA Pusk\u00e1s Award 2011 come miglior gol dell'anno.\nIl 29 ottobre, alla 32\u00aa giornata di campionato, realizza la sua prima quaterna contro l'Atl\u00e9tico Paranaense (4-2). Il 6 dicembre riceve il premio Bola de Ouro come miglior calciatore del campionato brasiliano. Il 14 dicembre 2011 gioca per la prima volta nella Coppa del mondo per club FIFA, dove alla prima partita (in semifinale) contro il realizza il gol dell'1-0 che porter\u00e0 poi alla vittoria del Santos per 3-1, conquistando la finale, dove poi viene sconfitto dal Barcellona per 4-0. Conclude la sua terza stagione con 47 presenze e 24 gol.\nA fine stagione Neymar risulta essere il calciatore che ha subito pi\u00f9 falli (150) durante il campionato.\nDopo aver vinto il titolo di calciatore sudamericano dell'anno, si classifica al decimo posto nella classifica del Pallone d'oro FIFA 2011.\nIl 10 febbraio, nella sfida esterna vinta per 4-1 contro il Botafogo, realizza una tripletta. Il 7 marzo segna tre gol nella sfida di Coppa Libertadores vinta per 3-1 contro l'. Il 30 marzo seguente, nella partita di campionato Paulista contro il Guaratinguet\u00e1, realizza una tripletta (5-0). Il 26 aprile, nella partita di Coppa Libertadores contro il Bolivar, al 31' del secondo tempo, mentre si prepara alla battuta del calcio d'angolo, viene colpito al volto dai tifosi della squadra avversaria che gli lanciano una pietra. Il 29 aprile nella semifinale di campionato Paulista contro il San Paolo, realizza tre gol che portano, grazie alla vittoria per 3-1, la sua squadra in finale; con questa tripletta raggiunge i 100 gol con la maglia del Santos. Il 6 maggio successivo realizza una doppietta nella finale di andata del Paulistao contro il (3-0).\nDopo la sconfitta per 2-1 all'andata, nella partita di ritorno degli ottavi di finale di Coppa Libertadores realizza una doppietta contro il Bolivar: la partita finisce 8-0 per il Santos. Segna altri due gol nella gara di ritorno il 13 maggio della finale contro il Guarani, la partita termina 4-2 per il Santos che si aggiudica il titolo, il terzo consecutivo. Dopo la sconfitta per 1-0 in casa, il 21 giugno segna un gol nella gara di ritorno di Coppa Libertadores contro il Corinthians, la partita finisce 1-1 e quindi il Santos viene eliminato in semifinale.\nIl 27 settembre realizza la rete iniziale nel 2-0 contro la , che vale la prima Recopa Sudamericana nella storia del Santos (l'andata si era conclusa sul 2-2). Il 3 novembre realizza una tripletta nella sfida vinta 4-0 contro il . Il 31 dicembre vince il Pallone d'oro sudamericano per il secondo anno di fila.\nBarcellona.\nIl 3 giugno 2013 viene ufficializzato il suo passaggio al per una cifra non rivelata, ma quantificata in 57,1 milioni di euro. Tuttavia, nel gennaio del 2014 viene reso noto che la Procura di Madrid ha iniziato ad indagare sul reale costo dell'operazione che ha portato Neymar al Barcellona. In seguito agli sviluppi dell'inchiesta, il 23 gennaio 2014 il presidente Sandro Rosell si dimette dalla sua carica. Il giorno seguente, viene rivelato che il trasferimento \u00e8 costato complessivamente 88,2 milioni di euro, con i genitori di Neymar che confermano di aver ricevuto una cifra pari a 40 milioni di euro. Nelle settimane successive il Barcellona e il nuovo presidente Bartomeu (ex vicepresidente) vengono indagati per evasione fiscale.\nNeymar debutta in gare ufficiali al 63' della prima partita di campionato contro il , e realizza il primo gol con la nuova maglia al secondo match ufficiale, il 21 agosto, nell'andata della Supercoppa spagnola contro l', fissando il punteggio sull'1-1 finale. Una settimana pi\u00f9 tardi, grazie allo 0-0 del Camp Nou, il Barcellona vince il trofeo, il primo per Neymar in maglia blaugrana. Il 18 settembre debutta in Champions League contro l'. Il 24 settembre segna il suo primo gol in campionato contro la (4-1). L'11 dicembre sigla una tripletta nel 6-1 contro il .\nIl 17 maggio 2015, grazie alla vittoria esterna per 1-0 contro l'Atl\u00e9tico Madrid, conquista con i colori blaugrana il suo primo campionato spagnolo. Il 30 maggio vince la sua prima Coppa del Re, grazie al 3-1 contro l'Athletic Bilbao. Il 6 giugno segna il gol del definitivo 3-1 ai danni della che consente al Barcellona di conquistare la Champions League e quindi il relativo \"treble\". Neymar vince anche la classifica marcatori con 10 reti (a pari merito con Lionel Messi e Cristiano Ronaldo). Conclude la stagione con 39 gol in 51 partite totali. Inoltre, l'attacco formato insieme a Messi e Luis Su\u00e1rez diventa con 122 reti il pi\u00f9 prolifico nella storia del calcio spagnolo.\nLa stagione successiva inizia con la sconfitta in Supercoppa di Spagna e la vittoria della Supercoppa UEFA, ma Neymar \u00e8 costretto a saltare entrambe le partite per una parotite.\nContribuisce invece alla conquista della Coppa del mondo per club, per poi vincere nuovamente il campionato e la Coppa del Re. Il cammino in Champions League si interrompe, invece, ai quarti di finale. Nell'annata 2016-2017, l'ultima in maglia blaugrana, conquista la Supercoppa di Spagna e la Coppa del Re, chiudendo il campionato al secondo posto. In Champions League esce sempre ai quarti di finale, raggiunti per\u00f2 dopo uno storico ottavo di finale contro il Paris Saint-Germain: dopo aver perso la gara di andata a Parigi per 4-0, infatti, Neymar contribuisce con una doppietta e un assist decisivo nel finale alla clamorosa vittoria per 6-1 del Barcellona che sancisce la pi\u00f9 grande rimonta nella storia della Champions League e di tutte le altre competizioni europee: nessuna squadra prima era mai riuscita a passare il turno dopo aver perso per quattro reti di scarto la partita di andata.\nCon il Barcellona, Neymar ha totalizzato 105 reti in 186 partite.\nParis Saint-Germain.\nIl 3 agosto 2017, dopo settimane di speculazioni giornalistiche e nonostante avesse esteso il proprio contratto con il Barcellona fino al 2021, Neymar viene ingaggiato dal . In un primo momento, la Liga aveva bloccato il trasferimento del giocatore, ritenendo che il pagamento dei 222 milioni di euro previsti dalla clausola rescissoria violasse le norme del fair play finanziario; l'affare \u00e8 comunque andato in porto nelle ore successive. La cifra pagata per esercitare la suddetta clausola rende il trasferimento del brasiliano il pi\u00f9 oneroso nella storia del calcio, superando quello di Paul Pogba dell'anno precedente. Neymar eredita dal neo compagno di squadra Javier Pastore la maglia numero 10.\nEsordisce in Ligue 1 il 13 agosto contro il Guingamp, andando anche a segno nel 3-0 finale. Il 20 agosto, in occasione del match contro il Tolosa (terminato 6-2 per i parigini) sigla la sua prima doppietta con il PSG. Il 13 settembre fa il suo esordio con la nuova maglia anche in Champions League, segnando il gol che apre il 5-0 inflitto agli scozzesi del Celtic. Conclude la fase a gironi della massima competizione continentale con 6 gol e 4 assist. Il 17 gennaio 2018 realizza 4 gol nella gara di Ligue 1 contro il Digione, finita 8-0 per i parigini. Il 25 febbraio, nella gara di campionato contro il Marsiglia, riporta una frattura al quinto metatarso del piede destro che lo costringe a tre mesi di stop. A fine stagione colleziona complessivamente 30 presenze e 28 gol in tutte le competizioni, vincendo la Ligue 1, la Coppa di Francia e la Coppa di Lega francese.\nLa stagione 2018-2019 si apre con la conquista della Supercoppa di Francia ai danni del il 4 agosto 2018 (4-0). Esordisce con il il 12 agosto, contribuendo con una rete alla vittoria per 3-0. Il 3 ottobre realizza una tripletta in Champions League nel 6-1 inflitto alla . Nel gennaio 2019 riporta una nuova lesione al quinto metatarso destro, che lo costringe a stare fuori per quasi tre mesi. Torna in campo nel finale di stagione che vede i parigini vincere un'altra Ligue 1. A livello personale chiude l'annata con 28 presenze e 23 reti in tutte le competizioni.\nNell'estate 2019 il rapporto tra Neymar e il Paris Saint-Germain \u00e8 messo a dura prova dalla volont\u00e0 del giocatore di lasciare il club francese per tornare al Barcellona. Rimasto a Parigi a causa del mancato accordo per il suo trasferimento, fa il suo esordio stagionale il 14 settembre in Ligue 1 decidendo la partita contro lo (1-0). Conclude la stagione 2019-2020 in Ligue 1 con 15 partite giocate, 13 goal e 6 assist. Il 24 luglio, in finale di Coppa di Francia, segna la rete decisiva contro il Saint-Etienne. Il Paris Saint-Germain conquista per la quarta volta nella sua storia il \"treble\" nazionale, vincendo anche la Coupe de la Ligue (sconfiggendo ai rigori l'Olympique Lione). In Champions League, i parigini superano il proprio girone da imbattuti e vincendo cinque partite su sei; dopo aver superato gli ottavi ai danni del Borussia Dortmund (anche grazie a due gol di Neymar stesso), alla ripresa della competizione dopo la pausa dovuta alla pandemia COVID-19 il Paris Saint-Germain supera entrambe le sorprese del torneo, l'italiana Atalanta ai quarti e il RB Leipzig in semifinale, e raggiunge la prima finale di Champions League della sua storia. L'epilogo sar\u00e0 per\u00f2 amaro, poich\u00e9 a trionfare sar\u00e0 il Bayern Monaco. In totale, la stagione di Neymar si conclude con 26 partite giocate e 18 gol realizzati.\nIl 9 dicembre 2020 segna una tripletta nell'ultima partita del girone di Champions League contro il , diventando il primo calciatore ad aver segnato 20 reti in Champions League per due club differenti.\nL'8 maggio 2021 prolunga il suo contratto, in scadenza nel 2022, fino al 30 giugno 2025; il nuovo accordo, secondo alcune indiscrezioni dei media francesi, prevederebbe uno stipendio di circa 36 milioni a stagione.\nNazionale.\nNazionali giovanili.\nNel 2009 partecipa al Mondiale Under-17, esordendo il 24 ottobre con un gol contro il nella sfida vinta 3-2. La terza ed ultima partita del torneo \u00e8 persa 1-0 contro la , che in seguito vincer\u00e0 il titolo.\nNel 2011 debutta nel disputando il primo incontro del Sudamericano di categoria contro il Paraguay, mettendo a segno quattro gol. In seguito va a segno anche contro Colombia, Cile (doppietta), e Uruguay (6-0), partita che sancisce la vittoria finale dei verdeoro anche grazie a due gol di Neymar. A fine torneo vince la classifica marcatori con 9 gol.\nNazionale maggiore e olimpica.\nNeymar viene convocato per la prima volta in nazionale maggiore dal nuovo CT Mano Menezes il 10 agosto 2010, all'et\u00e0 di diciotto anni, in occasione di un'amichevole giocata contro gli al New Meadowlands Stadium. In tale partita mette a segno anche il suo primo gol con la maglia della \"Sele\u00e7\u00e3o\", di testa, al 27'. Il 27 marzo 2011 realizza la sua prima doppietta in nazionale che consente al Brasile di imporsi per 2-0 sulla . Le ottime prestazioni offerte sul campo gli consentono di entrare nella lista dei 22 giocatori convocati da Menezes per la Copa Am\u00e9rica 2011, svoltasi in Argentina, con il numero 11 sulle spalle.\nEsordisce il 3 luglio 2011 nella partita contro il pareggiata 0-0 a La Plata. Dopo il 2-2 maturato dall'incontro contro il a C\u00f3rdoba, il 13 luglio firma la sua prima doppietta in un match ufficiale in nazionale maggiore contro l', battuto per 4-2. Il 17 luglio, nella partita valida per i quarti di finale della Copa Am\u00e9rica, dopo che i tempi supplementari si erano chiusi sullo 0-0, i rigori si rivelano fatali, e il Brasile viene eliminato dalla competizione per 2-0 per mano del Paraguay.\nViene convocato anche in occasione del Supercl\u00e1sico de las Am\u00e9ricas 2011, competizione vinta tra andata e ritorno (2-0 complessivo per la nazionale verdeoro), grazie anche ad una rete di Neymar segnata il 28 settembre contro l' a Bel\u00e9m.\nIl 6 luglio seguente, viene convocato per disputare le Olimpiadi di Londra 2012. Indossa la maglia numero 11. Il 26 luglio esordisce nella prima partita del Brasile nel girone C, segnando il terzo gol contro l' (3-2). Il Brasile batte anche (3-1) e (3-2), e in entrambi i match Neymar firma una rete, prima di essere sconfitto nella finale di Wembley contro il 2-1.\nIl 14 maggio, viene inserito dal CT Luiz Felipe Scolari nella lista dei 23 convocati per la FIFA Confederations Cup 2013, che si \u00e8 svolta in Brasile dal 15 al 30 giugno 2013. In questa competizione, decide di indossare la maglia numero 10. Il 15 giugno, nella prima partita del torneo contro il (3-0), segna il suo primo gol in questa competizione. Segna anche contro (2-0) e Italia (4-2). Il Brasile sconfigge anche l' (2-1) e in finale, il 30 giugno, vince il titolo battendo 3-0 la Spagna, grazie a 2 gol di Fred e ad uno suo. Con 4 gol si aggiudica la scarpa di bronzo e viene eletto miglior giocatore della competizione.\nConvocato per il Mondiale 2014, nella partita d'esordio segna una doppietta contro la Croazia (3-1). Nella terza partita del girone, vinta 4-1 contro il , mette a segno un'altra doppietta. Nel vittorioso quarto di finale contro la subisce una frattura trasversale della terza vertebra lombare dopo un intervento falloso di Zuniga. Il conseguente stop tra le 4 e le 6 settimane mette fine al suo Mondiale, costringendolo a saltare la semifinale contro la , conclusasi con la sconfitta per 7-1 della \"Sele\u00e7ao\".\nNella Copa Am\u00e9rica 2015 debutta dal primo minuto di Brasile-, vinta 2-1 grazie ad un suo gol e un suo assist. Nella partita successiva persa 1-0 contro la Colombia viene prima ammonito per aver segnato un gol di mano e poi a tempo scaduto scatena una rissa in campo rimediando l'espulsione insieme a Carlos Bacca, ottenendo dal tribunale della CONMEBOL quattro giornate di squalifica.\nViene convocato per le Olimpiadi di Rio de Janeiro 2016: per Neymar \u00e8 la seconda Olimpiade dopo l'argento conquistato a Londra 2012, e questa volta \u00e8 il capitano della squadra. Nelle prime due partite il Brasile pareggia 0-0 sia con il Sudafrica che con l'Iraq, e Neymar inizia ad essere criticato dai tifosi. Nell'ultima partita della fase a gironi, la nazionale verdeoro batte nettamente la Danimarca (4-0) e accede ai quarti, superando il proprio gruppo da imbattuta. Il Brasile affronta la Colombia ai quarti di finale, vincendo 2-0: Neymar sigla la prima rete del match. In semifinale realizza una doppietta contro l'Honduras, marcando il primo (e il pi\u00f9 veloce nella storia delle olimpiadi, dopo soli 15 secondi) e l'ultimo gol dell'incontro nel 6-0 finale. In finale il Brasile affronta la Germania: Neymar porta in vantaggio i suoi su punizione, ma i tedeschi pareggiano; si va ai calci di rigore, dove Neymar s'incarica dell'ultimo tiro dagli undici metri, realizzandolo e consegnando al Brasile il primo oro olimpico nella sua storia.\nIl 13 novembre 2015, sotto la guida del nuovo commissario tecnico Tite, per il Brasile iniziano le partite di qualificazione al Mondiale di Russia 2018: dopo essere rimasto a secco nelle prime tre partite contro (1-1), (3-0) e (2-2), ritrova l'appuntamento con il gol contro (3-0), (2-1) e (in occasione della quale apre le marcature e confeziona due assist per i compagni Felipe Luis e Gabriel Jesus per il definitivo 5-0). Durante la partita, inoltre, una violenta gomitata riportata nel secondo tempo lo costringe ad abbandonare il terreno di gioco coperto di sangue, con un'evidente ferita al sopracciglio. Rientrer\u00e0 comunque in tempo per la partita giocata il 10 novembre contro l'Argentina a Belo Horizonte, finita 3-0 per la \"Sele\u00e7\u00e3o\", e durante la quale segna il suo 50\u00ba gol con la maglia della nazionale, diventando il quarto miglior marcatore di sempre nella storia del Brasile, dopo Rom\u00e1rio (55 gol), Ronaldo (62) e Pel\u00e9 (77).\nViene convocato dal CT Tite per i Mondiali 2018, in cui, durante la fase a gironi, sigla il definitivo 2-0 nella vittoria contro la Costa Rica e serve da calcio d'angolo l'assist a Thiago Silva per il definitivo 2-0 contro la Serbia. Negli ottavi di finale contro il Messico apre le marcature e serve l'assist a Firmino per il definitivo 2-0. Il Mondiale del Brasile, per\u00f2, si conclude ai quarti di finale con la sconfitta contro il Belgio, partita in cui Neymar non riesce ad incidere e viene anzi criticato per le eccessive scenate dei falli subiti.\nL'anno successivo, a causa di un infortunio alla caviglia, non partecipa alla Copa Am\u00e9rica giocata in casa, e poi vinta dai verdeoro.\nIl 10 ottobre 2019, in occasione dell'amichevole pareggiata per 1-1 contro il Senegal, gioca la 100\u00aa partita con la maglia \"verdeoro\", divenendo il calciatore pi\u00f9 giovane della storia del Brasile a tagliare tale traguardo.\nStatistiche.\nPresenze e reti nei club.\nTra club, nazionale maggiore e nazionali giovanili (inclusa la nazionale olimpica), Neymar ha disputato 677 partite segnando 421 reti, alla media di 0,62 gol a partita.\n\"Statistiche aggiornate al 26 febbraio 2022.\""}
{"id": "2285688", "revid": "2730", "url": "https://it.wikipedia.org/wiki?curid=2285688", "title": "Nuovo Regno di Granada", "text": "Il Nuovo Regno di Granada (spagnolo: \"Nuevo Reino de Granada\") fu un gruppo di provincie coloniali spagnole situate nell'America del Sud settentrionale nel XVI secolo, governate dalla \"audiencia\" di Bogot\u00e0. Inizialmente parte del vicereame del Per\u00f9, il regno divent\u00f2 parte del vicereame della Nuova Granada nel 1717, e ne divent\u00f2 parte permanente nel 1739. Il regno cess\u00f2 di esistere formalmente con la fine del vicereame nel 1819 e con la creazione della Repubblica della Colombia.\nStoria.\nAntefatti.\nNel 1514, gli spagnoli costruirono i primi insediamenti sulla costa dell'attuale Colombia. Con Santa Marta (fondata il 29 luglio 1525 dal \"conquistador\" Rodrigo de Bastidas) e Cartagena (fondata nel 1533), gli spagnoli iniziarono a controllare la costa e si prepararono a estendere la colonia nell'entroterra. A partire dal 1536, il \"conquistador\" Gonzalo Jim\u00e9nez de Quesada esplor\u00f2 le zone collinari della regione e segu\u00ec il fiume Magdalena fino a raggiungere la cordigliera orientale. Le milizie sconfissero la gente Muisca e fondarono la citt\u00e0 di Santa F\u00e9 de Bogot\u00e1 nel 1538 circa, chiamando la regione \"El nuevo reino de Granada\", in onore dell'ultima regione iberica a essere integrata nel regno spagnolo con la \"reconquista\". Quesada perse il controllo della provincia quando Carlo V, Imperatore del Sacro Romano Impero, concesse le nuove terre al \"conquistador\" rivale Sebasti\u00e1n de Belalc\u00e1zar nel 1540, che era entrato nella regione passando per la regione corrispondente all'attuale Ecuador, diventando governatore di Popay\u00e1n.\nLa colonia.\nLa vittoria di Belalc\u00e1zar mise la regione al servizio del vicereame del Per\u00f9. A causa della distanza da Lima e da Santo Domingo, la corona spagnola cap\u00ec che la zona recentemente colonizzata aveva bisogno di un proprio governo, cos\u00ec che giunse l'ordine di creare una \"audiencia\" a Santa F\u00e9 de Bogot\u00e1 nel 1549. Inizialmente l\"audiencia\" aveva il potere esecutivo, ma si rivel\u00f2 inefficace. Nonostante che diversi ispettori reali (\"visitadores\") venissero mandati per migliorare la sua funzione, le prestazioni non migliorarono, quindi il potere esecutivo venne messo nelle mani di un solo ufficiale, il \"presidente\" dell\"audiencia\", che divent\u00f2 anche governatore e capitano generale nel 1564. Per questa ragione, la regione venne chiamata anche \"presidencia\". Con questi due uffici il presidente controllava il governo civile e il comando militare del Regno. La giurisdizione dell\"audiencia\" defin\u00ec i confini del nuovo regno.\nFunzioni e territorio dell\"audiencia\".\nLa legge VIII (\"Audiencia reale e Cancelleria di Santa Fe nel Nuovo Regno di Granada\") del titolo XV (\"delle Audiencias reali e Cancellerie delle Indie\") del Libro II di \"Recopilaci\u00f3n de Leyes de las Indias\" del 1680 - che compila il decreto del 17 luglio 1549; 10 maggio 1554; e 1\u00ba agosto 1572 - descrive i limiti e le funzioni della \"Audiencia\".\nL'allora governatore-presidente era dipendente in qualche modo dal Vicer\u00e9 del Per\u00f9 a Lima negli affari amministrativi, ma la lentezza delle comunicazioni tra le due capitali port\u00f2 alla creazione del vicereame della Nuova Granada nel 1717 (e la sua riformazione nel 1739 dopo una breve interruzione), sotto i re Borboni. Il governatore-presidente di Bogot\u00e1 divent\u00f2 il vicer\u00e9 della nuova entit\u00e0 politica.\nCitt\u00e0 principali.\nLe citt\u00e0 maggiori nel regno, secondo il censimento del 1791, erano:"}
{"id": "2285689", "revid": "287204", "url": "https://it.wikipedia.org/wiki?curid=2285689", "title": "San Filippo (Nanni di Banco)", "text": "La statua di San Filippo di Nanni di Banco fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Calzolai e risale al 1410-1412 circa. \u00c8 in marmo apuano ed \u00e8 alta 250 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nSan Filippo Apostolo era patrono dei calzolai, che commissionarono a Nanni di Banco la statua per decorare la loro nicchia in Orsanmichele. Non si conoscono documenti ufficiali, ma tutte le fonti storiche concordano l'attribuzione allo scultore, mentre pi\u00f9 incerta \u00e8 la datazione. Le valutazioni stilistiche hanno come termini di confronto le altre due statue dell'autore per Orsanmichele: i \"Quattro Santi Coronati\" e il \"Sant'Eligio\". Tra queste tre i \"Quattro Santi\" sono pi\u00f9 classici, \"Sant'Eligio\" \u00e8 pi\u00f9 goticheggiante e \"San Filippo\" pare essere una via di mezzo. La critica ha alternativamente messo come punto di partenza o di arrivo il classicismo o il goticismo nell'evoluzione stilistica dell'autore, ma solo pi\u00f9 recentemente, in base a varie considerazioni, si \u00e8 giunti a una certa concordia nel datare il \"San Filippo\" come intervallo durante la creazione del gruppo dei \"Quattro Santi\", databile al 1410-1412. Da ci\u00f2 ne derivano anche i discussi rapporti con il \"San Marco\" di Donatello, collocato agli anni immediatamente successivi e influenzato dal \"San Filippo\", anzich\u00e9 viceversa. \nLa statua venne tolta dal tabernacolo nel 1992 e restaurata a cura dell'Opificio delle Pietre Dure; in quell'occasione venne predisposta una copia che fu ricollocata nel tabernacolo nel 1996, mentre l'originale veniva posto nel Museo.\nDescrizione.\nIl santo \u00e8 ritratto come un giovane vestito di un abito con cinta e di un mantello, i cui lembi sono tenuti dalle mani che non impugnano alcuno oggetto. Avvalorando le precoci ipotesi di datazione la statua sarebbe una delle pi\u00f9 antiche a rievocare un personaggio togato all'antica. L'ancheggiamento \u00e8 un elemento gotico, ma il risultato si avvicina molto alle coeve opere di Donatello, in particolare al \"San Marco\": ma se quest'ultima statua \u00e8 pi\u00f9 espressiva, il lavoro scultoreo \u00e8 pi\u00f9 grafico e fermato alla superficie, mentre nell'opera di Nanni di Banco, nonostante un'impostazione pi\u00f9 statica, si ha una fisicit\u00e0 pi\u00f9 stabile e una lavorazione a tutto tondo. \nDurante il restauro vennero trovate evidenti tracce di doratura sull'orlo pieghettato delle vesti e sui calzari.\nIl rilievo nella cuspide del tabernacolo sembra pi\u00f9 gotico, privo della tecnica a \"stiacciato\" che si riscontra per esempio nei rilievi del tabernacolo del \"Sant'Eligio\". "}
{"id": "2285690", "revid": "47767", "url": "https://it.wikipedia.org/wiki?curid=2285690", "title": "San Filippo Apostolo", "text": ""}
{"id": "2285692", "revid": "697352", "url": "https://it.wikipedia.org/wiki?curid=2285692", "title": "Chiesa di San Filippo", "text": ""}
{"id": "2285699", "revid": "185138", "url": "https://it.wikipedia.org/wiki?curid=2285699", "title": "Qucs", "text": ""}
{"id": "2285706", "revid": "767487", "url": "https://it.wikipedia.org/wiki?curid=2285706", "title": "Il sogno di Jerome", "text": "Il sogno di Jerome (\"Like Mike 2: Streetball\") \u00e8 un film del 2006 diretto da David Nelson.\nTrama.\nIl film parla di un ragazzo con il sogno di giocare a basket 3 contro 3 ad alti livelli che lo porter\u00e0 a giocare una squadra professionista"}
{"id": "2285707", "revid": "36426", "url": "https://it.wikipedia.org/wiki?curid=2285707", "title": "Marmo apuano", "text": ""}
{"id": "2285714", "revid": "486946", "url": "https://it.wikipedia.org/wiki?curid=2285714", "title": "Pietro Lepoldo di Lorena", "text": ""}
{"id": "2285718", "revid": "599013", "url": "https://it.wikipedia.org/wiki?curid=2285718", "title": "Anchorman", "text": "Anchorman (al femminile anchorwoman) \u00e8 un termine della lingua inglese che indica un conduttore televisivo (generalmente un giornalista o un telecronista) dotato di grande carisma. Il termine \"anchor\" (\u201c\u00e0ncora\u201d) indica la capacit\u00e0 del conduttore di coordinare i vari giornalisti che si alternano in video durante la trasmissione. Per esempio, nella conduzione di un telegiornale, l\"'anchorman\" tiene collegato ogni momento del programma, gestendo personalmente il passaggio dalle notizie politiche alla cronaca nera e, da questa, all'economia e poi allo sport. Spesso interviene tra un servizio e l'altro con commenti personali, anche estemporanei.\nStoria.\nIl termine venne coniato nel 1952 da Sig Mickelson, direttore delle notizie della rete CBS. Nel 1951 Mickelson, trentasettenne, era approdato dalla \"CBS Radio\" alla \"CBS Television\". L'informazione giornalistica televisiva era, all'epoca, ancora allo stato embrionale. Nel 1952 erano previste le elezioni presidenziali e tutti gli americani avrebbero seguito la campagna elettorale. Per la prima volta, inoltre, i congressi (\"convention\") dei due partiti sarebbero andati in onda su tutto il territorio nazionale, dall'Atlantico al Pacifico, in diretta tv. \nMickelson scommise sulla campagna elettorale come l'evento che avrebbe lanciato l'informazione televisiva negli Stati Uniti.\nPer gli eventi di portata nazionale non esisteva un modello gi\u00e0 collaudato. L'unico precedente cui fare riferimento era la copertura dell'informazione durante la seconda guerra mondiale. Le reti radiofoniche statunitensi avevano inviato un cronista in ciascun teatro di guerra. Le redazioni raccoglievano i loro servizi e poi li mettevano in onda durante il giornale radio.\nMickelson utilizz\u00f2 i 14 giornalisti a sua disposizione in maniera differente. Decise che un caposervizio, chiamato da lui anchorman, avrebbe coordinato tutti i corrispondenti dalle principali citt\u00e0. Inaspettatamente, nessuno tra i principali giornalisti della CBS fu disposto ad accettare questo nuovo ruolo. Mickelson scelse allora un corrispondente locale, Walter Cronkite, che aveva all'epoca 34 anni e lavorava alla CBS da appena due anni.\nI congressi partitici del 1952 segnarono, come Mickelson aveva previsto, il sorpasso dell'informazione televisiva su quella radiofonica. Walter Cronkite dimostr\u00f2 di aver capito perfettamente il compito assegnatogli, ripagando Mickelson della sua fiducia. Cronkite, che era collegato in tempo reale con diverse sedi sparse su tutto il territorio nazionale, doveva \"convertire\" nella forma di notizie le comunicazioni verbali che gli giungevano in cuffia in ogni momento. Il giovane giornalista si rivel\u00f2 particolarmente adatto al compito grazie alla sua abilit\u00e0 nell'intervenire in diretta video anche in assenza di notizie scritte.\nFino ad allora i giornalisti che lavoravano in studio avevano fatto principalmente una cosa: leggere (anche le interviste erano spesso basate su domande scritte).\nL'imperturbabilit\u00e0 e la padronanza di s\u00e9 che Cronkite mostr\u00f2 al pubblico, anche mentre comunicava notizie giuntegli all'ultimo minuto, fecero di lui la prima star degli anchorman televisivi."}
{"id": "2285722", "revid": "484362", "url": "https://it.wikipedia.org/wiki?curid=2285722", "title": "Messaggero di Dio (Bahai)", "text": ""}
{"id": "2285730", "revid": "767487", "url": "https://it.wikipedia.org/wiki?curid=2285730", "title": "Orle (Sesana)", "text": "Orle (in sloveno Orlek) \u00e8 un paese della Slovenia, frazione del comune di Sesana.\nLa localit\u00e0 che si trova a 346 metri s.l.m. e confina direttamente con l'Italia, \u00e8 situata a 3 chilometri dal capoluogo comunale.\nA sud-est dell'insediamento, subito a nord della foresta di Gropada (\"Gropajska gmajna\"), ci sono i resti della vecchia polveriera di Orle (\"Stara Orle\u0161ka smodni\u0161nica\").\nUn percorso ciclabile la collega con Trebiciano e Opicina in Italia.\nGeografia fisica.\nRappresentato in parte nella carta IGM al 25.000: 40A-II-SE"}
{"id": "2285738", "revid": "1543377", "url": "https://it.wikipedia.org/wiki?curid=2285738", "title": "Occhio alla spesa", "text": "Occhio alla spesa \u00e8 stata una trasmissione che \u00e8 andata in onda dal 2003 al 2013 su Rai 1. \nIl programma \u00e8 stato realizzato nelle sue varie edizioni Rai nello Studio 4 del Centro di Produzione RAI di Saxa Rubra a Roma, fatta eccezione per l'ultima, tenuta nello studio 4 del centro produzione TV RAI Dear.\nI giochi.\nLa trasmissione ha all'interno il gioco dell'orto, dove ci sono tre concorrenti in diretta telefonica che devono trovare il prodotto oggetto della trasmissione e se uno di essi lo trova vince 250 euro di spesa. Sono celebri gli stacchetti musicali di Tullio Maronno, musicologo esperto in cha cha cha. Durante la settimana del Terremoto dell'Aquila il gioco dell'orto \u00e8 stato sospeso.\nEdizioni.\n2009-2010.\nIn questa edizione il gioco dell'orto \u00e8 stato chiuso e il programma usa immagini riprese da vecchie trasmissioni per le sue rubriche.\n2010-2011.\nIn questa edizione le vecchie immagini sono state scartate e Tullio Maronno \u00e8 stato costretto ad abbandonare il programma. Lo studio \u00e8 stato rimodernato e la trasmissione \u00e8 divenuta . Grande successo ha avuto la rubrica dove 10 inviati in tutta Italia comunicano i prezzi del prodotto del giorno. Inoltre in questa edizione non vi \u00e8 pi\u00f9 la puntata del sabato.\n2011-2012.\nLa trasmissione torna a settembre 2011 con lo stesso conduttore ma non ottiene il successo degli anni precedenti. In questa edizione la trasmissione viene realizzata dallo studio 4 del CPTV Dear Nomentano.\n2012-2013.\nIl 1\u00ba giugno 2012 \u00e8 andata in onda l'ultima puntata del programma, sostituito poi da settembre con Uno Mattina Occhio alla spesa (divenuto poi Unomattina Verde), rubrica di Uno Mattina condotta sempre da Alessandro Di Pietro dal luned\u00ec al venerd\u00ec, ma dalle ore 10:00 alle ore 10:25. La rubrica per\u00f2 ha chiuso il 4 aprile 2013 la sua stagione in anticipo per il licenziamento a effetto immediato del conduttore, messo in atto per pubblicit\u00e0 occulta durante la stagione 2011-2012."}
{"id": "2285743", "revid": "287204", "url": "https://it.wikipedia.org/wiki?curid=2285743", "title": "Ottica non lineare", "text": "L'ottica non lineare \u00e8 il campo di studio dell'ottica che si occupa del comportamento della luce in mezzi non lineari, cio\u00e8 quei mezzi in cui il vettore polarizzazione P \u00e8 legato al vettore del campo elettrico E da una relazione non lineare. \nL'ottica non lineare nasce con lo sviluppo dei laser: un comportamento non lineare, infatti, pu\u00f2 essere osservato soprattutto in presenza di alte intensit\u00e0 del campo elettrico, come nel caso dei fasci laser a impulsi ad alta intensit\u00e0, in cui entrano in gioco i termini di ordine pi\u00f9 elevato al primo nello sviluppo in serie della costante dielettrica del materiale.\nFormulazione elettromagnetica dell'interazione non-lineare.\nPer descrivere l'origine dei termini non lineari nell'interazione elettromagnetica, facciamo comparire la polarizzazione \"P\" nelle equazioni di Maxwell:\nAssumendo la carica indotta per polarizzazione dal campo \"E\" piccola e che il mezzo sia non conduttivo, si ottiene:\nIn ottica lineare il termine a destra dell'uguale pu\u00f2 essere raccolto grazie alla relazione formula_3 dando conto, cos\u00ec, dell'indice di rifrazione del mezzo considerato. In realt\u00e0 anche nel caso dell'ottica lineare sarebbe necessario tener in considerazione l'anisotropia del mezzo e la sua memoria, cosa che porta a descrivere la suscettibilit\u00e0 formula_4 sotto forma di tensore e ad esprimere la relazione che lega la polarizzazione e il campo elettrico sotto forma di integrale di convoluzione nel tempo.\nIn ogni caso, tralasciando questi aspetti, si pu\u00f2 scrivere la polarizzazione formula_5 come somma di termini lineari e non:\nLimitandosi a considerare il termine quadratico, si osserva che sostituendo formula_7 nella equazione delle onde si origina un termine che oscilla alla frequenza doppia rispetto a quella iniziale.\nQuesti effetti del secondo ordine diventano importanti quando l'intensit\u00e0 del campo incidente modifica la risposta naturale di tipo elastico alla perturbazione che l'atomo avrebbe se l'intensit\u00e0 incidente fosse molto pi\u00f9 piccola di quella del campo atomico. In generale il campo perturbante, ad esempio un fascio laser, genera in un singolo atomo un decentramento fra i baricentri della nuvola elettronica (-) e del nucleo (+). Questo decentramento \u00e8 per lo pi\u00f9 dovuto alla deformazione della nuvola elettronica rispetto alla sua configurazione naturale, anche se il campo incidente tende ad agire anche sul nucleo in modo opposto. Tuttavia, essendo questo molto pi\u00f9 pesante della nuvola elettronica, tale effetto pu\u00f2 essere considerato secondario.\nSe si considera come soglia un decimo del campo atomico (formula_8) si ottengono intensit\u00e0 (formula_9) significative di 1011 W\u00b7cm2.\nPer comprendere nel dettaglio questa descrizione si consideri l'equazione delle forze che agiscono su un elettrone in un atomo sottoposto a un campo esterno incidente:\ndove \"eE\" \u00e8 la forza esercitata dal campo esterno, \"dV/dx\" quella dovuta al potenziale atomico in cui l'elettrone \u00e8 immerso e l'ultimo termine tiene conto di una forza modellizzabile tramite l'attrito viscoso che consente all'elettrone di mantenersi in orbita intorno al nucleo anche in assenza di forze esterne.\nIl potenziale dell'atomo in condizioni non perturbative (campo incidente piccolo) \u00e8 di tipo armonico. Ci\u00f2 deriva dallo sviluppo in serie della forza che agisce in condizioni di riposo sull'elettrone immerso nel potenziale: \"Friposo=kx\".\nSostituendo nell'equazione delle forze, si ottiene:\ndove \"\u03c90\" \u00e8 la pulsazione di risonanza ovvero il primo livello energetico disponibile in termini quantistici.\nNel caso di piccoli campi incidenti e sotto le ipotesi di\nsi ottiene \ndove \"N\" \u00e8 la densit\u00e0 dei dipoli nel mezzo. Dalle ultime due espressioni si ricava l'indice di rifrazione del mezzo come somma di un termine puramente reale \"n'\" che da conto della variazione indotta sulla fase del campo incidente e di uno puramente immaginario di modulo \"n' '\" che descrive le variazioni di ampiezza.\nSe ora si considera l'ipotesi in cui il potenziale \u00e8 perturbato dal campo incidente esso non \u00e8 pi\u00f9 di tipo armonico, ma \u00e8 soggetto alla presenza di un termine cubico:\nA causa del termine antisimmetrico la forma del potenziale \u00e8 sbilanciata. Di conseguenza l'elettrone si trova pi\u00f9 spesso da una parte piuttosto che dall'altra rispetto al nucleo, ci\u00f2 comporta che il suo andamento non \u00e8 pi\u00f9 armonico.\nSostituendo la nuova forma del potenziale nell'equazione delle forze si pu\u00f2 studiare il nuovo sistema tramite un approccio perturbazionale. Supponiamo che la nuova soluzione sia esprimibile come somma di termini di cui uno perturbativo:\ndove \"x(1)(t)\" \u00e8 la soluzione nel caso di piccoli campi incidenti e quindi di potenziali armonici. L'equazione delle forze agenti sull'elettrone diventa:\nOra, sotto l'ipotesi che \"x(2)\u00abx(1)\" (approccio perturbativo) il termine \"x(2)\" a destra dell'equazione e trascurabile e rimane il solo termine \"x(1)\" gi\u00e0 noto perch\u00e9 soluzione del caso imperturbato.\nSi osserva che a causa dell'esponente quadratico a destra dell'equazione, la soluzione x(2) osciller\u00e0 a una frequenza \"2\u03c9\"."}
{"id": "2285749", "revid": "287204", "url": "https://it.wikipedia.org/wiki?curid=2285749", "title": "Down Under Classic 2007", "text": "La Down Under Classic 2007, seconda edizione della corsa ed apertura ufficiale del Tour Down Under 2007, si svolse il 16 gennaio 2007, per un percorso totale di 50\u00a0km attorno alla cittadita di Adelaide, Australia. Fu vinto dall'australiano Mark Renshaw, alla prima vittoria nella corsa."}
{"id": "2285750", "revid": "767487", "url": "https://it.wikipedia.org/wiki?curid=2285750", "title": "Cruel Restaurant", "text": " \u00e8 un film del 2008, diretto da K\u00f4ji Kawano. Fa parte del V-Cinema, essendo uscito direttamente in home video.\nTrama.\nIl ristorante di Lin, una donna dallo sguardo innocente, riscuote un ottimo successo grazie alla specialit\u00e0 della casa, i ravioli Tougen. In seguito alla scoperta di una mano mozzata e a una serie di persone che sono scomparse nella zona, la polizia inizia a indagare, sospettando del cuoco Chin. Inoltre una donna sospetta che la sorella scomparsa sia stata uccisa nel ristorante di Lin, e una giornalista decide di indagare per conto proprio. Tutte queste persone credono che nel ristorante si facciano a pezzi i cadaveri.\nDopo che alcune persone sono state uccise nel ristorante davanti ai suoi occhi, Lin ha ripetuti incubi in cui vede se stessa mozzare teste e fare a pezzi le persone. Con il passare del tempo Goro, uno dei poliziotti che indaga sul caso, si convince che nel ristorante di Lin si usi carne umana. Goro \u00e8 per\u00f2 convinto anche dell'innocenza di Lin, e le sue attenzioni si rivolgono a Chin, che inizia a comportarsi in maniera strana.\nDopo altre orribili morti, Goro e Lin scoprono finalmente il colpevole: \u00e8 Chin, che ha ucciso tutti coloro che cercavano il segreto dei ravioli Tougen per difendere Lin e l'onore del ristorante. Dopo aver detto questo, Chin impazzisce completamente e tenta di stuprare Lin, ma non ci riesce e si uccide.\nGoro, rimasto solo con Lin, scopre finalmente il vero segreto dei ravioli Tougen. Svegliandosi, vede infatti Lin nuda distesa sul tavolo, che si infila i ravioli nella vagina e quindi li espelle. Assaggiati i ravioli, Goro li trova squisiti e Lin gli dice che \u00e8 anche per merito suo, e che adesso \u00e8 lui il guardiano dei ravioli Tougen."}
{"id": "2285753", "revid": "599013", "url": "https://it.wikipedia.org/wiki?curid=2285753", "title": "Ademir Roque Kaefer", "text": "Carriera.\nClub.\nDurante la sua carriera (1978-1995) ha giocato per Toledo, Racing Club (Argentina), Matsubara, Santo Andr\u00e9 e Cruzeiro. Ha vinto quattro Campionato Ga\u00facho (1981, 1982, 1983, 1984), tre Campionato Mineiro (1987, 1990, 1994), una Copa do Brasil (1993) e una Supercopa Sudamericana (1991).\nNazionale.\nCon la Nazionale di calcio del Brasile ha giocato durante e ."}
{"id": "2285760", "revid": "1543377", "url": "https://it.wikipedia.org/wiki?curid=2285760", "title": "Hausa (popolo)", "text": "Gli hausa o haussa sono un gruppo etnico di religione islamica sunnita e che parla la lingua hausa, stanziato in massima parte in Nigeria (55 milioni) ma presente anche nel Niger (10 milioni) e negli Stati limitrofi.\nStoria.\nGli hausa costituirono le loro prime entit\u00e0 statuali autonome nell'ambito dell'antico impero di Kanem-Bornu, che fior\u00ec nel basso Medioevo. Nello stesso periodo si assistette all'islamizzazione di questa popolazione, avvenuta attraverso l'opera di predicazione di nomadi arabi e in particolare delle confraternite della Qadiriyya. Fu cos\u00ec che il loro regno si trasform\u00f2 ben presto in sultanato. Il sovrano degli hausa, che pose la sua sede a Zinder gi\u00e0 nel XVI secolo, inizi\u00f2 ben presto ad esercitare un'importante influenza non solo politica ma anche religiosa in tutta l'area, seconda solo a quella detenuta dal sultano di Sokoto.\nTra il XVIII e il XIX secolo gli hausa assursero a grande prosperit\u00e0 economica grazie all'imponente commercio di oro e schiavi, sicch\u00e9 i francesi riconobbero al Sultano la sovranit\u00e0 esclusiva sull'intero Niger, di fatto per\u00f2 limitata con l'inclusione dello stesso Niger nell'Africa Occidentale Francese (1898). Con l'indipendenza del Niger (1960), gli hausa non riuscirono ad ottenere che Zinder fosse proclamata capitale al posto di Niamey e sembrarono perdere il proprio predominio sul territorio a tutto vantaggio di altre etn\u00ece pi\u00f9 occidentali, principalmente djerma e songhai.\nTuttavia il sultano premette per raggiungere una notevole autonomia interna e, ottenuto anche l'appoggio dei francesi, riusc\u00ec a consolidare il proprio indiscusso potere locale nel nuovo stato indipendente. Ci\u00f2 \u00e8 dimostrato anche dal fatto che le continue vicissitudini e colpi di stato che nel corso del tempo si verificarono in Niger a livello di governo centrale non scalfirono mai l'autonomia del sultano e della sua gente.\nOrganizzazione sociale e politica.\nGli hausa sono organizzati in una struttura sociale piramidale molto rigida e regolata rigorosamente da norme religiose. Al vertice della gerarchia politica c'\u00e8 il sultano Mustafa Ahmed, ventitreesimo sultano degli hausa e sovrano assoluto di Zinder. Egli risiede nel palazzo sultanale di Zinder. Di notevole importanza sono considerate le udienze private che il sultano \u00e8 tenuto ad assicurare a ogni suddito almeno una volta l'anno. In tali udienze viene chiesto il consiglio del sultano anche su questioni spicciole di vita privata, come ad esempio la gestione economica della casa o la preparazione di un matrimonio. Tra le feste principali di questo popolo da segnalare la tradizionale corrida di fine ramadan, curiosamente non molto dissimile da quelle tipiche di Spagna.\nCultura.\nRacconti.\nSegue un elenco di racconti popolari tipici della cultura hausa"}
{"id": "2285761", "revid": "22802351", "url": "https://it.wikipedia.org/wiki?curid=2285761", "title": "Olivia Newton John", "text": ""}
{"id": "2285768", "revid": "339392", "url": "https://it.wikipedia.org/wiki?curid=2285768", "title": "Liquigas-Bianchi", "text": ""}
{"id": "2285771", "revid": "2084998", "url": "https://it.wikipedia.org/wiki?curid=2285771", "title": "Hogsback", "text": "Hogsback \u00e8 una cittadina del Sudafrica situata nella municipalit\u00e0 locale di Raymond Mhlaba, nella municipalit\u00e0 distrettuale di Amatole della Provincia del Capo Orientale. \nHogsback \u00e8 situata ai pendii del gruppo montuoso di Amatole Mountains.\nL'area \u00e8 caratterizzata da grandi foreste allo stato indigeno, dove le acque dei fiumi che arrivano a valle creano delle bellissime cascate.\nAlcuni fiumi sono stati ripopolati di trote per aumentare il flusso turistico con la pratica della pesca.\nLa cittadina si trova a 30\u00a0km da Alice e a 22\u00a0km da Fort Beaufort."}
{"id": "2285772", "revid": "287204", "url": "https://it.wikipedia.org/wiki?curid=2285772", "title": "Down Under Classic 2006", "text": "La Down Under Classic 2006, prima edizione della corsa ed apertura ufficiale del Tour Down Under 2006, si svolse il 17 gennaio 2006, per un percorso totale di 50\u00a0km attorno alla cittadita di Adelaide, Australia. Fu vinto dall'australiano Robbie McEwen, alla prima vittoria nella corsa."}
{"id": "2285774", "revid": "184755", "url": "https://it.wikipedia.org/wiki?curid=2285774", "title": "Quattro Santi Coronati (Nanni di Banco)", "text": "Il gruppo dei Quattro Santi Coronati di Nanni di Banco fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionato dall'Arte dei Maestri di Pietra e Legname e risale al 1409 circa-1416/17. \u00c8 in marmo apuano ed \u00e8 composto da quattro figure; la pi\u00f9 alta misura 203 cm. Oggi si trova conservato all'interno del Museo di Orsanmichele, mentre all'esterno \u00e8 sostituito da una copia.\nStoria.\nI Quattro santi coronati (Casorio, Claudio, Sempronio e Nicostrato) furono quattro martiri del tempo di Diocleziano. Essi erano tradizionalmente scultori che si rifiutarono di erigere una statua al dio Esculapio per l'imperatore, a causa della loro fede cristiana, e per questo vennero perseguitati. Il loro ruolo di protettori della categoria di scultori e architetti \u00e8 testimoniato dal rilievo alla base del tabernacolo, dove i Quattro Santi sono raffigurati alle prese con opere di costruzione, di falegnameria, di calcolo architettonico e di scultura.\nPer quest'opera, come per le altre due di Nanni di Banco in Orsanmichele (\"San Filippo\" e \"Sant'Eligio\"), non ci sono pervenuti i documenti di allogagione, ma tutte le fonti concordano nell'attribuzione. Pi\u00f9 controversa \u00e8 la datazione: il loro carattere classicista \u00e8 stato di volta in volta messo come punto di partenza o punto di arrivo dell'esperienza di Nanni di Banco, ma oggi gli studi, sulla base di documenti inediti e di approfondita osservazione dei dettagli, tendono a collocare il gruppo nel periodo della prima maturit\u00e0 artistica dell'autore, tra il 1409 e comunque non oltre il 1416/1417.\nVasari racconta un curioso episodio riguardo alla creazione delle statue, con un aiuto da parte di Donatello: \nIn realt\u00e0 si \u00e8 scoperto che la storia dev'essere una mistificazione vasariana, poich\u00e9 le due statue che dovrebbero essere state avvicinate da Donatello in realt\u00e0 sono scolpite in un blocco unico di marmo.\nIl gruppo venne rimosso nel 1999 e restaurato dall'Opificio delle Pietre Dure nel 2001. In quell'occasione vennero tolti i residui della patina scura di fine Settecento/inizio Ottocento, che era stata stesa sulle statue marmoree della serie di Orsanmichele per farle sembrare tutte di bronzo e dare quindi uniformit\u00e0 visiva all'insieme.\nDescrizione e stile.\nL'opera fu una vera prova di virtuosismo per la difficolt\u00e0 di mettere quattro figure in una nicchia creata per ospitarne una. Lo scultore ne rimpicciol\u00ec leggermente le dimensioni e cre\u00f2 una disposizione a semicerchio, accompagnando in questo modo lo spazio semicilindrico della nicchia, con riferimenti e giochi di sguardi tra le figure, come in una reale conversazione. La composizione ebbe molta influenza sull'arte del tempo, come nel cerchio degli apostoli attorno a Cristo nell'affresco del \"Tributo\" di Masaccio alla Cappella Brancacci. \nLe statue vennero ricavate da tre soli blocchi di marmo, con le due di destra composte in un unico blocco e caratterizzate dalla maggiore sofisticatezza delle pose e da un pi\u00f9 accentuato naturalismo nei gesti. La ricca volumetria plastica dei corpi \u00e8 accentuata dal ricco panneggio all'antica, secondo una moda nata proprio nel primo decennio del Quattrocento a Firenze e che ha in quest'opera uno degli esempi pi\u00f9 antichi. \nLe figure sono pervase da una forte componente anticheggiante, che caratterizza le pose solenni, l'abbigliamento e la volumetria dei corpi e delle teste, ispirate ai ritratti imperiali romani. \nRispetto alle opere coeve di Donatello (come il \"San Giorgio\" di poco posteriore, sempre in una nicchia di Orsanmichele) le statue di Nanni di Banco sono caratterizzate da una solenne staticit\u00e0, prive di quell'energia trattenuta ma ben vibile che \u00e8 tipica dei lavori del collega e amico. Con la loro nobile austerit\u00e0, i santi di Nanni di Banco esprimono la ritrovata dignit\u00e0 dell'individuo tramite la lezione dell'antico, coronando il severo ideale civile dell'umanesimo fiorentino di stampo trecentesco."}
{"id": "2285775", "revid": "36426", "url": "https://it.wikipedia.org/wiki?curid=2285775", "title": "Quattro santi coronati", "text": ""}
{"id": "2285777", "revid": "1086846", "url": "https://it.wikipedia.org/wiki?curid=2285777", "title": "Unione Sportiva Cagliari 1966-1967", "text": "Questa voce raccoglie le informazioni riguardanti l'Unione Sportiva Cagliari nelle competizioni ufficiali della stagione 1966-1967.\nStagione.\nManlio Scopigno \u00e8 ii nuovo allenatore del Cagliari.\nGigi Riva vince la classifica dei marcatori del torneo, davanti a Sandro Mazzola con 17 reti.\nIn Coppa Italia isolani subito fuori al primo turno, battuti dall'Arezzo 1-0."}
{"id": "2285778", "revid": "36426", "url": "https://it.wikipedia.org/wiki?curid=2285778", "title": "Quattro Coronati", "text": ""}
{"id": "2285780", "revid": "729019", "url": "https://it.wikipedia.org/wiki?curid=2285780", "title": "Lanoe Hawker", "text": "Biografia.\nNacque a Longparish (Hampshire) il 30 dicembre 1890, all'interno di una famiglia di solide tradizioni militari, figlio di H.C. Hawker. Dopo aver frequentato la Stubbington House School di Stubbington, all'et\u00e0 di undici anni entr\u00f2 nel Royal Navy College di Dartmouth, ma pur brillando nello sport non si distinse particolarmente negli studi e pass\u00f2 quindi a frequentare la Royal Military Academy di Woolwich nel febbraio 1910, per essere poi assegnato ai Royal Engineers, in qualit\u00e0 di allievo ufficiale, il 20 luglio 1911. Nell'estate del 1910 guard\u00f2 un film dove si vedeva in volo un Wright Flyer, e dopo aver volato come passeggero su di un aereo a Bournemouth si iscrisse alla scuola di volo Deperdussin di Hendon, conseguendo il brevetto di pilota a proprie spese. Promosso primo tenente nell'ottobre 1913, fu trasferito in servizio presso il porto di Cork assegnato alla 33\u00aa Compagnia da fortezza. La sua richiesta di passaggio al Royal Flying Corps fu accolta nel 1914, e il 1 agosto di quell'anno, a guerra gi\u00e0 iniziata, entr\u00f2 in servizio presso la Flight D della Central Flying School di Upavon.\nNel mese di ottobre fu mandato a Ostenda, in Belgio, come capitano del No. 6 Squadron del RFC, volando a bordo di velivoli Farman MF.7. L'8 ottobre esegu\u00ec la sua prima missione a bordo di un BE.2a volando come osservatore, insieme al capitano A.C.E. Marsh, per segnalare la posizione raggiunta dalle armate tedesche in avanzata.\nNel 1915 lo Squadron fu riequipaggiato con velivoli B.E.2c, eseguendo missioni di ricognizione, e il 22 aprile fu insignito della Distinguished Service Order per aver attaccato con tre bombe da 20 lb lanciate dal velivolo un hangar di Zeppelin tedeschi a Gontrode. In quella occasione us\u00f2 un pallone da osservazione nemico come scudo al fuoco contraereo proveniente da terra. Durante la seconda battaglia di Ypres rimase ferito ad un piede a causa del fuoco contraereo e dovette essere trasportato da e per il velivolo, rifiutando di essere messo a terra finch\u00e9 non cess\u00f2 la battaglia. Rientrato al reparto dopo il periodo di convalescenza trov\u00f2 lo squadron dotato di alcuni aerei da caccia biposto Royal Aircraft Factory F.E.2 e monoposto Bristol Scout. Gli fu assegnato in dotazione uno di questi ultimi, armato con una mitragliatrice Lewis da 7,7\u00a0mm, e come meccanico trov\u00f2 Ernest Elton.\nNel No. 6 Squadron prest\u00f2 servizio con il capitano Louis Strange, e i due elaborarono insieme molti accorgimenti che furono adottati in servizio come il supporto per la mitragliatrice Lewis che consentiva di sparare obliquamente, il sistema per l'avanzamento durante l'uso del nastro per mitragliatrici Prideaux, la pratica per ricoprire con un rivestimento in tessuto la punta delle eliche, l'uso di stivali foderati di pelliccia in volo..\nVittorie aeree.\nConsegu\u00ec la sua prima vittoria il 21 giugno 1915 abbattendo su Poelcapelle un DFW C.I mentre volava su un Bristol Scout, e nel pomeriggio del 25 luglio successivo consegu\u00ec una doppietta abbattendo due Albatros C.I, uno su Passchendaele e uno a sud-est di Zillebeke sempre volando su un velivolo Bristol. Per questa impresa fu insignito della Victoria Cross, la pi\u00f9 alta onorificenza inglese.\nIl 2 agosto and\u00f2 in volo su di un FE2b conseguendo una nuova vittoria su Wulverghem (Heuvelland), e l'11 agosto, sempre volando su FE2b consegu\u00ec un'altra doppietta abbattendo un Aviatik C.I su Houthem e un Fokker E tra Lilla e Roubaix. La settima vittoria la ottenne il 7 settembre abbattendo un aereo nemico su Bixschoote.\nPromosso maggiore all'inizio del 1916 fu posto al comando della prima squadriglia di caccia monoposto dell'RFC, il No. 24 Squadron, di stanza sull'aeroporto di Hounslow Heath, ed equipaggiato con gli Airco DH.2. Dopo due incidenti mortali il nuovo velivolo, caratterizzato da una mitragliatrice Lewis installata anteriormente e da un motore rotativo, installato posteriormente all'abitacolo del pilota ed azionante un'elica spingente, non godeva di una buona reputazione. Al suo arrivo al reparto contribu\u00ec alla definitiva messa a punto dell'aereo e poi nel febbraio 1916 port\u00f2 lo squadron a Bertangles, sul fronte della Somme, per contrastare i Fokker Eindecker delle Fliegertruppe tedesche che stavano dominando sul fronte occidentale, in vista dell'offensiva inglese in quel settore prevista nel mese di luglio. Il suo spirito aggressivo consent\u00ec allo squadron di conseguire 70 vittorie, con la perdita di 12 aerei e 21 piloti uccisi, tra il 30 giugno e la fine del mese di novembre. A partire dalla met\u00e0 del 1916 il comando del Royal Flying Corps viet\u00f2 ai comandanti di squadron di partecipare ai combattimenti, ma lui continu\u00f2 a fare frequenti missioni di pattugliamento offensivo e voli di ricognizione, in particolare sui campi di battaglia della Somme.\nAlle ore 13.00 del 23 novembre decoll\u00f2 da campo d'aviazione di Bertangles a bordo del DH-2 (serial No. 5964) appartenente alla Flight A, insieme al comandante della squadriglia, capitano J.O. Andrews e al tenente Robert Saundby. Giunti sopra Achiet i tre aerei avvistarono dei velivoli tedeschi in volo a quota inferiore ed egli si gett\u00f2 in picchiata per impegnarli, subito seguito dagli altri due piloti inglesi. Impegn\u00f2 combattimento con un caccia Albatros D.II, appartenente alla Jasta 2, al comando del tenente Manfred von Richthofen, ma rimasto a corto di carburante abbandon\u00f2 il combattimento tentando di dirigersi verso le linee alleate. Fu brevemente inseguito dal caccia tedesco che spar\u00f2 un'ultima raffica in quanto gli si incepparono le armi, ma l'ultimo proiettile sparato colp\u00ec il pilota inglese alla testa uccidendolo all'istante. Il DH-2 precipit\u00f2 da una quota di 300\u00a0m, toccando il suolo a 200\u00a0m ad est della fattoria \"Luisenhof\", appena a sud di Bapaume, sulla via Flers. Il relitto fu raggiunto da alcuni granatieri tedeschi che estrassero il corpo del pilota, seppellendolo poi a 230\u00a0m ad est della fattoria.\nIl maggiore Lanoe George Hawker \u00e8 commemorato presso l'Arras Flying Services Memorial all'interno del Cimitero di guerra inglese di Arras, in cui sono ricordati i nomi di 34.592 ufficiali, sottufficiali e soldati deceduti sul fronte occidentale nelle prima guerra mondiale, e le cui tombe sono ignote.\nLa Victoria Cross originale di Hawker and\u00f2 perduta quando i beni della famiglia Hawker furono abbandonati in seguito alla caduta della Francia nel maggio-giugno 1940. Al loro ritorno dopo la seconda guerra mondiale, gli eredi scoprirono che tutti i loro beni, tra cui la VC, erano stati rubati. Una copia dell'onorificenze fu consegnata al fratello il 3 febbraio 1960, ed attualmente \u00e8 esposta presso il Royal Air Force Museum di Hendon.\nHawker era cugino di Arthur Bagot, ufficiale della Royal Navy durante la prima guerra mondiale e decorato con la Albert Medal.\nUna finestra (disegnata da Francis Skeat) commemorativa del maggiore Hawker fu installata nella chiesa di St. Nicholas, a Longparish, nel 1967. Una copia della finestra \u00e8 esposta presso il Museum of Army Flying di Middle Wallop."}
{"id": "2285793", "revid": "149485", "url": "https://it.wikipedia.org/wiki?curid=2285793", "title": "Judo ai XIII Giochi del Mediterraneo", "text": "I tornei di judo ai XIII Giochi del Mediterraneo si sono svolti dal 21 al 24 giugno 1997 presso i padiglioni della Fiera del Levante a Bari, in Italia. Il programma delle prove era diviso in 7 categorie maschili (, -65\u00a0kg, -71\u00a0kg, -78\u00a0kg, -86\u00a0kg, -95\u00a0kg e +95\u00a0kg) e 7 femminili (-48\u00a0kg, -52\u00a0kg, -56\u00a0kg, -61\u00a0kg, -66\u00a0kg, -72\u00a0kg e +72\u00a0kg).\nIn questa edizione ha fatto il suo esordio tra le discipline dei \"Giochi\", la categoria femminile.\nSulle 14 medaglie disponibili, gli atleti italiani, ne hanno conquistate 12.\nCalendario.\nLe gare di judo si sono tenute dal 21 al 24 giugno.\nIl peso si \u00e8 svolto dalle 9.00 fino alle 10.00.\nI turni preliminari erano iniziati verso 15.00, su due tatami, e le finali su un unico tatami si disputano alle ore 18.00."}
{"id": "2285794", "revid": "1305772", "url": "https://it.wikipedia.org/wiki?curid=2285794", "title": "Sinadole", "text": "Sinadole (in sloveno Senadole, in tedesco \"Sinadole\" o \"Sinadolle\") \u00e8 un paese della Slovenia, frazione del comune di Divaccia.&lt;br&gt;\nLa localit\u00e0, che si trova a 473.5 metri s.l.m. ed a 18.5 chilometri dal confine italiano, \u00e8 situata sul Carso.\nDurante il dominio asburgico fu comune autonomo.\nDopo la prima guerra mondiale pass\u00f2, come tutta la Venezia Giulia, al Regno d'Italia, inquadrato nella Provincia di Trieste, finch\u00e9 nel 1926 fu soppresso e aggregato a Senosecchia. Successivamente il territorio pass\u00f2 alla Jugoslavia e quindi alla Slovenia.\nAlture principali.\nMonte Cipollazzo (\"\u010cebulovica\"), mt 643"}
{"id": "2285796", "revid": "767487", "url": "https://it.wikipedia.org/wiki?curid=2285796", "title": "Jair Picerni", "text": "Carriera.\nClub.\nHa giocato come terzino destro per Nacional (SP), Palmeiras, Comercial, Ponte Preta e Guarani, totalizzando 69 presenze nel campionato di calcio brasiliano. Si \u00e8 ritirato dall'attivit\u00e0 agonistica nel 1978.\nAllenatore.\nAllena dal 1980, quando poco tempo dopo il suo ritiro dal mondo del calcio giocato, si sedette sulla panchina del Ponte Preta. Ha vinto il campionato di calcio brasiliano 1987 con lo Sport di Recife, primo ed unico titolo nazionale del club in pi\u00f9 di 100 anni di storia; nel 1999 vinse il Campeonato Brasileiro S\u00e9rie B con il Gama di Brasilia, impresa ripetuta nel 2003 con il Palmeiras."}
{"id": "2285800", "revid": "1543377", "url": "https://it.wikipedia.org/wiki?curid=2285800", "title": "Cladonia crispata", "text": "Cladonia crispata (Ach.) Flot. (1839), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"crispatus\" che significa \"increspato, venato, ondulato\", per la forma dentata dei podezi.\nCaratteristiche fisiche.\nIl tallo ha una cortex di consistenza liscia e continua. I podezi sono a forma di calice, pi\u00f9 o meno visibilmente dentati, di piccole dimensioni e completamente assenti nella var. \"cetrariiformis\" (Del.) Vain. I calici delle ramificazioni sono perforati e gli apoteci hanno uno spiccato colore bruno. Proprio quest'ultimo carattere rende difficile il riconoscimento di questa specie ad un occhio non esperto.\nIl fotobionte \u00e8 principalmente un'alga verde delle Trentepohlia.\nHabitat.\nPreferisce climi che vanno dal montano di tipo boreale al subalpino o subartico. Rinvenuto prevalentemente su suolo, in spazi aperti e in aree a substrato siliceo; raramente su legni marcescenti. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 da ritenersi cosmopolita ed \u00e8 stata rinvenuta nelle seguenti localit\u00e0: \nIn Italia \u00e8 presente, ma estremamente rara, in tutto il Trentino-Alto Adige e la Valle d'Aosta, nell'arco alpino piemontese, nella Lombardia settentrionale, nella parte settentrionale e orientale del Veneto, nelle zone alpine friulane e in poche localit\u00e0 dell'Umbria al confine meridionale con il Lazio.\nTassonomia.\nQuesta specie viene ascritta dai lichenologi alla sezione Perviae; a tutto il 2008 sono state identificate le seguenti forme, sottospecie e variet\u00e0:"}
{"id": "2285803", "revid": "36426", "url": "https://it.wikipedia.org/wiki?curid=2285803", "title": "Torre della Cacciarella", "text": "La Torre della Cacciarella \u00e8 una torre costiera situata nel comune di Monte Argentario, lungo il tratto costiero occidentale del promontorio dell'Argentario.\nStoria.\nLa torre fu costruita poco dopo la met\u00e0 del Cinquecento dagli Spagnoli, quando ormai l'intero territorio apparteneva allo Stato dei Presidii.\nPoco dopo la sua costruzione, la struttura difensiva costiera sub\u00ec un tentativo di assalto condotto dal pirata Aydin Rais, che per\u00f2 venne contenuto dalle guarnigioni che vi prestavano servizio.\nLa struttura conserv\u00f2 praticamente intatti gli originari elementi architettonici fino all'Ottocento, epoca in cui furono effettuati alcuni interventi di ristrutturazione, che culminarono nel 1825 con la costruzione di una cappella annessa e di un'altra struttura con funzioni di avvistamento. Il complesso difensivo venne abbandonato alla fine del medesimo secolo a seguito della sua dismissione.\nDescrizione.\nLa Torre della Cacciarella sorge in posizione dominante su un promontorio che domina l'omonima cala sottostante, all'interno di una vasta propriet\u00e0 privata.\nLa struttura difensiva costiera, parzialmente crollata a seguito del lungo periodo di degrado conseguente al suo abbandono, conserva unicamente l'originario basamento a scarpa a sezione quadrata, con mura massicce rivestite in pietra, ove si apre al pian terreno un'apertura ad arco tondo, preceduta da una coppia di gradini, che in passato costituiva un accesso secondario alla torre. L'ingresso principale si trovava infatti al piano rialzato ed era raggiungibile attraverso una perduta rampa di scale che culminava con un ponte levatoio.\nAttorno al rudere, sono presenti resti di cortine murarie che cingevano originariamente la torre costiera."}
{"id": "2285806", "revid": "2069609", "url": "https://it.wikipedia.org/wiki?curid=2285806", "title": "Pista di ghiaccio", "text": "Una pista di ghiaccio \u00e8 uno spazio delimitato da una recinzione, il cui fondo consiste in uno spesso strato di ghiaccio. \nDescrizione.\nUna pista pu\u00f2 trovarsi sia in un palazzetto chiuso, condizionato per mantenere continuamente il ghiaccio, sia all'aperto, dove il ghiaccio viene mantenuto grazie all'impianto frigorifero sottostante. \nGrazie all'installazione di queste piste di ghiaccio mobili nei centri commerciali e nelle piazze cittadine, gli sport sul ghiaccio attraggono un numero sempre maggiore di appassionati. Esistono anche piste naturali, in localit\u00e0 dove il freddo \u00e8 intenso (laghi e fiumi ghiacciati).\nInstallazione di una pista di ghiaccio.\nUna pista di ghiaccio \u00e8 una superficie, spesso recintata, in cui si genera e si mantiene uno strato di ghiaccio in modo artificiale, ossia con l'aiuto di un impianto di raffreddamento.\nIl primo requisito \u00e8 disporre di suolo pianeggiante, solido e livellato. Il suolo viene ricoperto con una cosiddetta copertura frigorifera, costituita da una rete di tubazioni collegate tra loro in un circuito. La copertura frigorifera \u00e8 collegata a collettori principali che si trovano ad uno o ad entrambi i lati della pista. A loro volta, i collettori sono collegati ad una pompa d'acqua, a un serbatoio (chiamato polmone o buffertank) e infine all'impianto di raffreddamento. Tale insieme forma un circuito chiuso che \u00e8 la base della pista.\nIl circuito si riempie con una miscela di acqua e liquido anti-congelante (monoetilenglicole o polipropilenglicole), e si avvia l'impianto di raffreddamento. La pompa fa circolare continuamente il liquido lungo le tubazioni ed il buffertank espelle l'aria che altrimenti resterebbe bloccata nel circuito. L'impianto di raffreddamento genera l'abbassamento della temperatura del liquido fino a portarla a -8 o -10 \u00b0C. Successivamente con una manichetta si spruzza sui tubi della copertura frigorifera l'acqua, che si cristallizza immediatamente. Il procedimento si ripete varie volte, e a poco a poco si forma lo strato di ghiaccio. Lo spessore ideale va da 6 a 8 cm."}
{"id": "2285819", "revid": "1442080", "url": "https://it.wikipedia.org/wiki?curid=2285819", "title": "Troy Perkins", "text": "Carriera.\nClub.\nPerkins ha giocato al calcio nella University of South Florida e University of Evansville. Ha giocato anche nella PDL con i Cape Cod Crusaders nel 2002 e nel 2003.\nNel 2003, uscito dal college, non \u00e8 stato scelto al draft. Ha comunque firmato un contratto di sviluppo con il D.C. United. Gli \u00e8 stata data la possibilit\u00e0 di dimostrare il suo valore dopo che Nick Rimando e Doug Warren hanno perso il loro posto da titolare. Perkins ha cos\u00ec giocato sedici partite da titolare, nelle quali ha avuto una media gol subiti di 1.62 a partita. Nonostante le buone prestazioni, per il DC United \u00e8 stato un periodo difficile e Rimando ha ripreso il posto da titolare, giocando anche i play-off.\nNel campionato 2006, Perkins \u00e8 stato il portiere titolare della squadra e ha giocato in trenta delle trentadue gare disputate. \u00c8 stato nominato anche portiere dell'anno della Major League Soccer, oltre che nella squadra dell'anno.\nPerkins ha poi terminato il campionato successivo con la media reti subite di 1.10 a partita, otto rigori parati e sedici vittorie per il suo club.\nA dicembre 2007, Perkins ha firmato per il V\u00e5lerenga. Per sostituirlo, il 12 dicembre 2007, il DC United ha ingaggiato Zach Wells.\nIl 20 dicembre, Perkins ha superato le visite mediche per la squadra norvegese e ha firmato un contratto quinquennale. Il trasferimento \u00e8 entrato nella storia del club, in quanto Perkins \u00e8 diventato il primo calciatore del continente americano a firmare per il V\u00e5lerenga. Dopo un inizio traballante, ha mostrato tutte le sue qualit\u00e0 e si \u00e8 affermato come uno dei pi\u00f9 solidi portieri della Tippeligaen.\nIl 13 gennaio 2010, \u00e8 tornato al D.C. United. L'anno seguente, \u00e8 passato ai Portland Timbers. Nell'agosto 2012 viene acquistato dall'Impact de Montr\u00e9al.\nIl 13 gennaio 2015, ha firmato con i Seattle Sounders.\nNazionale.\nPerkins ha debuttato nella Nazionale degli il 24 gennaio 2009, in un'amichevole contro la , vinta per tre a due."}
{"id": "2285820", "revid": "470747", "url": "https://it.wikipedia.org/wiki?curid=2285820", "title": "Marsilio X", "text": ""}
{"id": "2285822", "revid": "164044", "url": "https://it.wikipedia.org/wiki?curid=2285822", "title": "Neymar da Silva", "text": ""}
{"id": "2285825", "revid": "123371311", "url": "https://it.wikipedia.org/wiki?curid=2285825", "title": "Patrick O'Neal", "text": "Biografia.\nO'Neal nacque ad Ocala, in Florida, da Martha e Coke Wisdom O'Neal. Si laure\u00f2 alla University of Florida a Gainesville. Durante la Seconda guerra mondiale, diresse alcuni film mentre serviva nella United States Air Force. Dopo la sua esperienza militare, si trasfer\u00ec a New York e studi\u00f2 recitazione all'Actor's Studio e alla Neighborhood Playhouse.\nCarriera.\nO'Neal fu una popolare star della TV statunitense per quattro decenni, a partire dagli anni cinquanta. Nei primi anni sessanta lavor\u00f2 a Broadway nel ruolo del reverendo Lawrence Shannon in \"La notte dell'iguana\" di Tennessee Williams, per cui ricevette positive recensioni dalla critica, ma nel 1964 non riusc\u00ec ad essere scritturato per la versione cinematografica della pi\u00e8ce diretta da John Huston, e il suo ruolo and\u00f2 invece a Richard Burton. O'Neal appearve in diversi popolari film del decennio, come il western \"Alvarez Kelly\" (1966) e il bellico \"Ardenne '44, un inferno\" (1968), e nel 1970 ebbe il ruolo principale in \"Lettera al Kremlino\" di John Huston, in cui interpret\u00f2 Charles Rone, l'impassibile agente di un'organizzazione spionistica statunitense che viene coinvolto nella caccia a una lettera spedita dagli americani al Kremlino. Nel 1975 partecip\u00f2 al fantascientifico \"La fabbrica delle mogli\".\nVita privata.\nO'Neal spos\u00f2 nel 1956 l'attrice Cynthia Baxter, dalla quale ebbe due figli, Maximilian e Fitzjohn.\nAssieme alla moglie e al fratello Michael, O'Neal \u00e8 stato proprietario di alcuni famosi locali newyorkesi, incluso il ristorante \"O'Neal's\" (conosciuto anche come \"O'Neal's Balloon\") a Manhattan, il \"Ginger Man\" e il \"Landmark Tavern\".\nMalato di cancro e tubercolosi, l'attore mor\u00ec il 9 settembre 1994 per complicazioni respiratorie al Saint Vincent's Catholic Medical Center a New York."}
{"id": "2285826", "revid": "1632387", "url": "https://it.wikipedia.org/wiki?curid=2285826", "title": "Curdi", "text": "I curdi () sono un gruppo etnico iranico originario dell'Asia occidentale. Geograficamente, la zona prevalentemente montuosa nota come Kurdistan, comprende gran parte della Turchia sud-orientale, l'Iran nord-occidentale, l'Iraq settentrionale e la Siria settentrionale. Comunit\u00e0 sparse di etnia curda vivono anche in Anatolia centrale e nel Khorasan. Inoltre, nel corso degli ultimi decenni, un vasto numero di curdi si \u00e8 stabilito nelle principali citt\u00e0 della Turchia occidentale (in particolare ad Istanbul), nonch\u00e9 in Europa occidentale, principalmente in Germania e in Scandinavia. Numericamente, si stima che i curdi siano compresi tra 30 e i 45 milioni di individui e che quindi costituiscano uno dei pi\u00f9 grandi gruppi etnici privi di unit\u00e0 nazionale.\nParlano principalmente le lingue curde e zazaki che appartengono al ramo delle lingue iraniane occidentali della famiglia indo-europea, da loro chiamata \"M\u00e0da\". Per quanto riguarda la religione, la maggior parte dei curdi pratica il ramo sciafeita dell'Islam sunnita. In Anatolia centrale, parte della comunit\u00e0 zaza pratica l'alevismo, mentre in Iraq e in Iran vivono numerose comunit\u00e0 praticanti lo yarsanesimo e lo yazidismo.\nIn seguito alla prima guerra mondiale e alla sconfitta dell'Impero ottomano, i vittoriosi alleati occidentali avevano previsto uno stato curdo nel Trattato di S\u00e8vres del 1920. Tuttavia questa promessa fu annullata tre anni dopo, quando il Trattato di Losanna fiss\u00f2 i confini della moderna Turchia e non previde tale disposizione, lasciando ai curdi lo status di minoranza nei rispettivi paesi. Questo fatto ha portato a numerose rivendicazioni nazionaliste sfociate in varie ribellioni e attivit\u00e0 di guerriglia e in seguito anche a sistematici genocidi (in particolare in Iraq).\nPopolazione.\nIl numero di curdi che vivono nel sud-ovest asiatico \u00e8 stimato in quasi 30 milioni, ai quali si aggiungono i curdi che vivono in Europa. I curdi comprendono dal 18% al 20% della popolazione in Turchia, probabilmente fino al 25%; 15-20% in Iraq; 10% in Iran; il 9% in Siria e l'1,3% in Armenia.\nIn tutti questi Paesi, con l'eccezione dell'Iran, i curdi formano il secondo maggiore gruppo etnico.\nI curdi rappresentano il quarto gruppo etnico pi\u00f9 grande del Medio Oriente dopo arabi, persiani e turchi.\nIl numero totale di curdi nel 1991 \u00e8 stato stimato in 22,5 milioni, con il 48% di essi che vive in Turchia, il 18% in Iraq, il 24% in Iran e il 4% in Siria. L'emigrazione nel corso degli ultimi decenni ha portato ad una popolazione di quasi 1,5 milioni di curdi nei paesi occidentali, di cui circa la met\u00e0 in Germania.\nUn caso speciale sono le popolazioni curde in Transcaucasia e in Asia centrale, sfollate l\u00ec soprattutto al tempo dell'Impero russo, che hanno subito sviluppi indipendenti per pi\u00f9 di un secolo e hanno sviluppato un'identit\u00e0 etnica a s\u00e9 stante. La popolazione di questi gruppi \u00e8 stata stimata in quasi 400.000 nel 1990.\nLingua.\nLa lingua curda appartiene al sottogruppo nord-occidentale delle lingue iraniche, le quali a loro volta appartengono alle Lingue indoarie, una branca della famiglia delle indoeuropee. Essa detiene lo status ufficiale di lingua nazionale in Iraq, accanto all'arabo; \u00e8 riconosciuta come lingua regionale in Iran e come lingua minoritaria in Armenia.\nL'arabo, il persiano e il turco rappresentano le lingue pi\u00f9 conosciute nelle regioni curde, a fianco del curdo.\nIl curdo \u00e8 parlato in tre principali varianti: il pehlewani, il kurmanji e il sorani (che in Iraq riveste il ruolo di lingua ufficiale).\nLe lingue appartenenti al ceppo zaza-gorani non sono linguisticamente appartenenti al continuum curdo.\nSecondo Mackenzie, sono poche le caratteristiche linguistiche comuni a tutti i dialetti curdi che non si trovino allo stesso tempo in altre lingue iraniche.\nCommentando le differenze tra i dialetti del curdo, Kreyenbroek chiarisce che in qualche modo kurmanji e sorani sono diversi l'uno dall'altro quanto l'inglese dal tedesco, dando l'esempio che kurmanji ha genere grammaticale e finali del caso, a differenza del sorani, e osservando che riferirsi a sorani e kurmanji come \"dialetti\" di una lingua \u00e8 supportato solo dalla \"loro origine comune (...) e dal fatto che questo uso riflette il senso di identit\u00e0 etnica e unit\u00e0 dei curdi\".\nReligione.\nLa religione pi\u00f9 diffusa tra i curdi \u00e8 l'Islam sunnita, praticato nella forma sciafeita. Parte dei curdi in Iran pratica l'Islam sciita.\nIn Turchia, parte della comunit\u00e0 zaza aderisce alla dottrina alevita.\nIn alcune zone del Kurdistan iracheno sono praticati culti sincretici noti nel loro insieme come Yazdanesimo.\nLa repressione dei curdi.\nIn Iran.\nA partire dal secondo dopoguerra e dalla proclamazione dell'effimera Repubblica di Mahabad, lo sci\u00e0 Reza Pahlavi dovette a lungo confrontarsi con la guerriglia dei curdi, guidati dalla famiglia Barzani, in particolare dallo sceicco Mustafa Barzani. Tale fenomeno dur\u00f2 fino al 1974, quando gli iracheni si riappacificarono (temporaneamente e apparentemente) con gli iraniani e ritirarono l'appoggio al leader della guerriglia.\nIl governo di Teheran ha esercitato una dura repressione nei confronti dei curdi iraniani. Il 14 settembre 1981 18 operai curdi furono uccisi in una fabbrica di mattoni nel villaggio di Sarougliamish. I curdi iraniani sono stati sottoposti a esecuzioni sommarie e torture; le donne, in particolare giovani vergini, hanno sub\u00ecto stupri e violenze. In generale, in Iran, abusi e omicidi istituzionalizzati hanno avuto particolare rilevanza: tutte le donne, ma in particolare quelle curde, sono molto poco tutelate dal governo di Teheran da ogni forma di molestie sessuali.\nIn Iraq.\nI curdi costituiscono circa un quinto della popolazione irachena. Essi si trovano in maggioranza nelle tre province dell'Iraq settentrionale che vanno a formare nell'insieme il Kurdistan iracheno. I curdi sono inoltre presenti a Kirkuk, Mosul, Khanaqin e Baghdad. Circa 300.000 curdi vivono nella capitale irachena, Baghdad, 50.000 nella citt\u00e0 di Mosul e circa 100.000 nell'Iraq meridionale. Dohuk \u00e8 la citt\u00e0 pi\u00f9 piccola, ed \u00e8 considerata la capitale del Badinan.\nIn Iraq si sono verificate ampie repressioni nei confronti dei curdi. La resistenza nei territori curdi \u00e8 stata infatti quella pi\u00f9 organizzata, e ci\u00f2 ha portato di conseguenza a deportazioni di massa, bombardamenti di villaggi e attacchi con armi chimiche.\nAllo scoppio della guerra tra Iran e Iraq, le autorit\u00e0 irachene ordinarono le deportazioni di migliaia di curdi in Iran. I deportati erano in maggioranza donne, vecchi e bambini, mentre i maschi venivano arrestati e imprigionati senza alcuna accusa.\nParecchie migliaia di curdi iracheni, negli anni sessanta, sono stati arrestati, uccisi, fatti sparire dalle forze di sicurezza o dai servizi segreti iracheni (ad es. 8.000 curdi \u201csparirono\u201d nel 1983 da Arbil e tutt'oggi di loro non si sa pi\u00f9 nulla). Nel 1985 altri 3.000 ragazzi curdi sono stati arrestati e torturati dalle forze di sicurezza irachene: sembra fossero stati catturati come ostaggi per obbligare i loro parenti \u201ca consegnarsi alle autorit\u00e0\u201d. Nel biennio 1987-1988 \u00e8 stata fatta la pi\u00f9 grande repressione nei confronti dei curdi: le circostanze in cui le autorit\u00e0 irachene usarono armi chimiche con migliaia di morti indicano un preciso disegno politico teso all'eliminazione dei curdi iracheni. Nel 1988 furono uccisi 5.000 curdi in soli due giorni a seguito di un attacco chimico.\nGli attacchi delle forze irachene sono continuati su tutta la zona abitata da curdi, che sono scappati in massa verso i confini turco e iraniano: nel 1988 le autorit\u00e0 turche confermarono di aver dato rifugio a 57.000 Curdi iracheni.\nTra la fine del 1988 e il 1990 centinaia di curdi sono stati uccisi sommariamente dopo essere stati convinti dalle autorit\u00e0 irachene a rientrare nel paese.\nIn Turchia.\nSecondo il CIA factbook, i curdi formerebbero approssimativamente il 18,3% della popolazione della Turchia (circa 14 milioni) nel 2008. La stima non comprende il popolo zaza che \u00e8 generalmente considerato curdo. Fonti curde invece sostengono che in Turchia ci siano fino a 25 milioni di curdi. Nel 1980, l'Ethnologue stim\u00f2 che il numero di persone che parlavano la lingua curda in Turchia era di circa 5 milioni, all'epoca la popolazione del paese si aggirava sui 44 milioni. Durante gli anni '30 e gli anni '40 del XX secolo, il governo mascher\u00f2 statisticamente la presenza dei curdi categorizzandoli come \"turchi di montagna\". Questa classificazione fu sostituita dal nuovo eufemismo dal 1980.\nNonostante la Turchia abbia approvato la Convenzione dell'Onu contro la tortura e quella del Consiglio d'Europa, la tortura in Turchia \u00e8 ancora diffusa, seppur moderatamente, verso gli oppositori politici e gli esponenti della comunit\u00e0 curda.\nIn Siria.\nI curdi sono il 5% della popolazione in Siria, per un totale di 0,6 milioni Questo fa di loro la pi\u00f9 grande minoranza etnica del paese. Sono concentrati prevalentemente nel nord e nel nord-est, anche se anche ad Aleppo e a Damasco sono presenti significative comunit\u00e0. \nI curdi siriani usano spesso parlare la loro lingua in pubblico, sempre che le persone presenti facciano altrettanto. Gli attivisti per i diritti umani dei curdi sono stati spesso maltrattati e perseguitati dal governo di Damasco.\nA partire dallo scoppio della guerra civile siriana, la maggior parte delle regioni a maggioranza curda in Siria sono state inglobate nell'Amministrazione autonoma della Siria del Nord-Est.\nIn Afghanistan.\nUna presenza curda, esplicitamente definita con tale termine, proveniente dal vicino Khorasan, dove il Safavide Sci\u00e0 Abbas esili\u00f2 migliaia di curdi, vive nelle terre afgane sin dal XVI secolo. Molti di quelli che furono esiliati si stabilirono definitivamente in Afghanistan, prendendo residenza a Herat e nelle altre citt\u00e0 dell'Afghanistan occidentale. Alcuni curdi ricoprono alte posizioni di governo all'interno dell'Afganistan, come Ali Mardan Khan che fu nominato governatore di Kabul nel 1641. I curdi affiancarono gli afghani durante le loro guerre contro l'impero di Safavidi, e nei conflitti seguenti con gli altri poteri regionali. Il numero dei curdi attualmente presenti in Afganistan \u00e8 difficile da calcolare, nonostante sia noto che si aggiri approssimativamente intorno ai 200.000. Rimane non chiarito fino a che punto la minoranza curda in Afganistan abbia mantenuto il linguaggio curdo.\nIn Armenia.\nAl comando dei turchi, miliziani curdi parteciparono attivamente al massacro di migliaia di giovani armeni durante il genocidio armeno. Fra gli anni trenta e gli ottanta del Novecento, l'Armenia faceva parte dell'Unione Sovietica, nella quale i curdi, come gli altri, erano riconosciuti con lo status di minoranza protetta. Ai curdi armeni fu permesso di avere un loro giornale sponsorizzato dallo stato e una radio che trasmetteva gli eventi culturali. Durante il conflitto in Nagorno Karabakh, molti curdi che non erano yazidi furono costretti a lasciare le loro case. Con la fine dell'Unione Sovietica, i curdi dell'Armenia furono spogliati di tutti i loro diritti culturali e la maggior parte di loro fugg\u00ec dalla Russia all'Europa Occidentale.\nIn Azerbaigian.\nNegli anni '20, le due aree abitate dai curdi di Jewanshir (capitale K'arva\u010d\u0323a\u1e59) e l'orientale Zangazur (capitale Lachin) furono combinate per formare il \"Kurdistan Rosso\", ossia l'Uezd del Kurdistan (7 luglio 1923-8 aprile 1929) seguito dall'Okrug del Kurdistan (30 maggio 1930-23 luglio 1930).\nIl periodo di esistenza di un'unit\u00e0 amministrativa curda fu breve e non and\u00f2 oltre il 1930.\nI curdi affrontarono di conseguenza molte misure repressive, comprese le deportazioni.\nCome conseguenza del conflitto in Nagorno Karabakh, molte aree curde furono distrutte e pi\u00f9 di 5.000 curdi furono deportati nel 1988."}
{"id": "2285828", "revid": "2174253", "url": "https://it.wikipedia.org/wiki?curid=2285828", "title": "Francesco Mancini (pittore 1679-1758)", "text": "Biografia.\nFu allievo di Carlo Cignani a Forl\u00ec e a Bologna e fu quindi introdotto alla scuola forlivese e alla pittura accademica sulle orme dei Carracci; echi di questa pittura si possono trovare nelle opere giovanili: gli affreschi della \"Libreria\", ossia l'aula magna, della \"Biblioteca Classense\" di Ravenna e quelli nella Cattedrale di San Feliciano a Foligno. A Forl\u00ec, di suo rimane \"L'allegoria del tempo e delle stagioni\", nel Palazzo Reggiani.\nSi trasfer\u00ec, con la raccomandazione del pittore Marcantonio Franceschini viceprincipe dell'\"Accademia Clementina\" di Bologna, a Roma dove entr\u00f2 in contatto col suo conterraneo Carlo Maratta; il contatto con l'opera pi\u00f9 matura del Maratta, e degli allievi del Maratta, rappresent\u00f2 una svolta nella sua pittura. Inoltre, collabor\u00f2 alle opere del Palazzo Convento di Marfra ed alla cattedrale di Evero grazie all'amico Agostino Masucci. Sono di questo periodo gli affreschi nel Palazzo del Quirinale, quelli nella Chiesa Nuova dei Filippini di Perugia (1730), quelli nella Chiesa di Santa Maria della Misericordia a Macerata (1736), a Sant'Angelo in Vado, Forl\u00ec e Rimini. Francesco Mancini venne stimato dai contemporanei come uno dei migliori pittori della sua epoca; venivano apprezzati soprattutto i toni chiari e luminosi delle sue pitture. Fu accolto fra i membri dell'Accademia di Francia a Roma (1732), della Congregazione dei Virtuosi al Pantheon di Roma (fra il 1743 e il 1745) e dell'Accademia di San Luca (1750-51).\nFra i suoi allievi vi furono Sebastiano Ceccarini, Domenico Corvi, Giovanni Battista Ronchelli, Niccol\u00f2 Lapiccola di Crotone e il canonico Giovanni Andrea Lazzarini.\nSua figlia Faustina sposa nel 1729 lo scultore Pietro Bracci."}
{"id": "2285834", "revid": "31886", "url": "https://it.wikipedia.org/wiki?curid=2285834", "title": "Gruppo quantico", "text": "In matematica e in fisica teorica sono chiamati gruppi quantistici certe algebre non commutative che sono comparse inizialmente nella teoria dei sistemi quantistici integrabili e che sono state formalizzate da Vladimir Drinfel'd e da Michio Jimbo. Di queste strutture non si conosce un'unica definizione onnicomprensiva.\nNell'approccio di Drinfeld i gruppi quantici si collegano ad algebre di Hopf che dipendono da un parametro ausiliario, che pu\u00f2 essere \"q\" o \"h\", che costituiscono algebre inviluppanti universali di una certa algebra di Lie, spesso di una algebra di Lie semisemplice o affine, quando \"q\" = 1 o \"h\" = 0. Degli oggetti distinti ma strettamente collegati, anch'essi chiamati gruppi quantistici, sono deformazioni dell'algebra delle funzioni sopra un gruppo algebrico semisemplice o sopra un gruppo di Lie compatto.\nDopo la scoperta dei gruppi quantistici \u00e8 diventato alla moda introdurre l'attributo \"quantico\" (in inglese \"quantum\") nelle denominazioni di una quantit\u00e0 di oggetti matematici, ad esempio piano quantico e grassmanniana quantica. Taluni di tali oggetti hanno solo collegamenti tenui con aspetti dei \"gruppi quantici\".\nSignificato intuitivo.\nLa scoperta dei gruppi quantistici fu del tutto inaspettata, in quanto riguarda strutture vicine ai gruppi compatti e alle algebre di Lie semisemplici che dato erano note come strutture \"rigide\", che non possono essere \"deformate\". Una delle idee di base per i gruppi quantici \u00e8 che qualche tipo di struttura in qualche modo equivalente, ma pi\u00f9 ricca delle suddette, come un'algebra di gruppo o un'algebra inviluppante universale, questa pu\u00f2 essere deformata in una struttura di specie un po' diversa. Pi\u00f9 precisamente la deformazione pu\u00f2 essere effettuata nell'ambito della categoria delle algebre di Hopf, strutture alle quali non si richiede di essere commutative o cocommutative. Si pu\u00f2 pensare che la struttura deformata sia un'algebra di funzioni sopra uno \"spazio non commutativo\", intendendo questo termine nello spirito della geometria non commutativa di Alain Connes. Questa intuizione, tuttavia, ha preso corpo quando particolari classi di gruppi quantici si erano gi\u00e0 rivelate di grande utilit\u00e0 nello studio dell'equazione di Yang-Baxter quantistica e nel metodo dello scattering quantistico inverso sviluppato dalla cosiddetta \"Scuola di Leningrado\" (Ljudvig Dmitrievi\u010d Faddeev, Leon Takhtajan, Evgenii Sklyanin, Nicolai Reshetikhin e altri) e nei lavori correlati della \"Scuola giapponese\". "}
{"id": "2285835", "revid": "1776051", "url": "https://it.wikipedia.org/wiki?curid=2285835", "title": "Made in Hong Kong (And in Various Other Places)", "text": "Made in Hong Kong (And in Various Other Places) \u00e8 un album del gruppo musicale finlandese Nightwish, pubblicato l'11 marzo 2009 e composto da un CD ed un DVD.\nIl CD contiene otto canzoni eseguite dal vivo durante il tour mondiale per \"Dark Passion Play\", pi\u00f9 due B-Side ed una demo di \"Cadence of Her Last Breath\". Il DVD invece contiene i video dei tre singoli, cio\u00e8 \"Amaranth\", \"Bye Bye Beautiful\" e \"The Islander\", pi\u00f9 una sorta di diario del tour, dal suo inizio fino ad Hong Kong."}
{"id": "2285836", "revid": "122294525", "url": "https://it.wikipedia.org/wiki?curid=2285836", "title": "Mirko Basaldella", "text": "Biografia.\nFratello di Afro e Dino Basaldella, studi\u00f2 al Liceo artistico di Venezia, all'Accademia di Firenze e alla Scuola dell'arte di Monza. \n&lt;br&gt;Lavor\u00f2 nello studio di Arturo Martini come allievo fino al 1933, quindi si trasfer\u00ec a Roma. Qui conobbe gli artisti della scuola romana quali: Scipione, Corrado Cagli (di cui spos\u00f2 la sorella Serena), Antonietta Rapha\u00ebl, Fazzini, Mazzacurati, Leoncillo.\nTenne la sua prima mostra nel 1935 alla Galleria La Cometa, galleria di propriet\u00e0 della contessa Mim\u00ec Pecci Blunt e nella quale erano direttori artistici Libero de Libero e un giovanissimo Corrado Cagli. Un viaggio a Parigi, compiuto nel 1937 assieme al fratello Afro, lo apr\u00ec ad una visione pi\u00f9 completa dell'arte uscendo dai confini della cultura mediterranea, assorbendo quella europea.\nNel 1935 si stabil\u00ec a Roma ed entr\u00f2 nel gruppo milanese di Corrente. A New York, presso la galleria Knoedler nel 1947 tenne una mostra che ripeter\u00e0 nei due anni successivi.\nTra il 1949 e il 1951 realizz\u00f2 i tre cancelli delle Fosse Ardeatine, imponente scultura in bronzo. Questa significativa esperienza indirizz\u00f2 Basaldella verso la ricerca di un nuovo modo di fare scultura, con strutture e materiali diversi da quelli tradizionalmente usati, tra cui cemento, reti metalliche, fili di ferro, materie plastiche. \nNegli anni successivi ci furono molte visitazioni della cultura orientale, dell'iconologia mitica, dei totem, dei reperti assiri, mesopotamici, ebraici e precolombiani. Il periodo che va dal 1953 al 1960 fu caratterizzato dall'utilizzo di lamine di rame e di ottone ritagliate. A questo periodo creativo risalgono la \"Fontana delle voci\" della Spezia e la serie dei \"Leoni di Damasco\" e delle \"Chimere\".\nNel 1957 fu chiamato a dirigere il \"Design work shop\" al \"Carpenter Center fot the Visual Arts\" della Harvard University di Cambridge nel Massachusetts, da qui la sua scultura viene orientata verso direzioni tecnologiche, meccanicistiche e verso stimolazioni fantastiche dell'artigianato sacrale dei pellerossa, alcuni temi obbligati della scultura vennero riportati in forme archeologiche.\nNel 1962 partecip\u00f2, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Present\u00f2 due sculture in bronzo del 1961: \"Totem\" e \"Motivo dentato\".\nNella seconda met\u00e0 degli anni sessanta si dedic\u00f2 ad una nuova serie di legni dipinti, gli ultimi bronzi e bronzetti nascono dalla capacit\u00e0 dello scultore di plasmare ogni tipo di materia, dai materiali di scarto ai mattoni, ai residui dei materiali d'incarto industriale. Infine ricompaiono anche i temi dichiaratamente figurativi ispirati alla tematica biblica degli anni trenta, carichi di raffinate memorie culturali.\nMirko Basaldella \u00e8 morto negli USA, a Cambridge, nel 1969.\nRiconoscimenti.\nNel 1958 l'Accademia dei Lincei gli ha conferito il Premio Feltrinelli per le Arti."}
{"id": "2285839", "revid": "57342", "url": "https://it.wikipedia.org/wiki?curid=2285839", "title": "Premio C\u00e9sar per il miglior documentario", "text": "Il premio C\u00e9sar per il miglior documentario (\"C\u00e9sar du meilleur film documentaire\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 2007.\nGi\u00e0 in precedenza, nell'edizione del 1995, era stato assegnato un C\u00e9sar per il miglior documentario (\"Meilleur film \u00e0 caract\u00e8re documentaire\"), ma non aveva avuto seguito.\nAlbo d'oro.\nI vincitori sono indicati in grassetto, a seguire gli altri candidati."}
{"id": "2285844", "revid": "36426", "url": "https://it.wikipedia.org/wiki?curid=2285844", "title": "Torre di Santa Liberata", "text": "La torre di Santa Liberata \u00e8 una torre costiera situata nel comune di Monte Argentario, lungo la costa settentrionale del promontorio dell'Argentario, non lontano dal porto di Santa Liberata.\nStoria.\nLa torre fu costruita dagli Spagnoli poco dopo la met\u00e0 del Cinquecento, quando l'intera zona apparteneva oramai allo Stato dei Presidii. Come luogo di ubicazione fu scelta un'area in cui sono venuti alla luce numerosi reperti e resti archeologici di epoca romana, tra i quali spiccano su tutti i Bagni di Domiziano.\nNel 1739 la struttura difensiva costiera venne ulteriormente armata, per aumentare la sicurezza sul canale che permetteva l'accesso all'interno della laguna di Orbetello alle imbarcazioni provenienti dal mare. Ulteriori rafforzamenti della fortificazione costiera furono effettuati durante il periodo napoleonico, quando dalla torre fu respinto un attacco condotto da navi britanniche.\nNel corso dell'Ottocento, la torre costiera pass\u00f2 temporaneamente al Granducato di Toscana prima dell'Unit\u00e0 d'Italia, evento che consegn\u00f2 la struttura difensiva alla Guardia di finanza, che ne fece la sede della dogana.\nNella prima met\u00e0 del secolo scorso la torre fu dismessa e venduta a privati, divenendo in seguito la residenza dello scrittore Guelfo Civinini.\nDurante la seconda guerra mondiale, pi\u00f9 precisamente nel 1944, la torre venne minata dai Tedeschi in ritirata, comportando la perdita dell'intera parte superiore dell'edificio turriforme.\nDescrizione.\nLa torre di Santa Liberata sorge all'interno di una propriet\u00e0 privata, ove si trova anche la villa romana di Santa Liberata.\nDell'antica fortificazione costiera, che originariamente si presentava a pianta circolare, si conserva soltanto il possente basamento a scarpa con massicce strutture murarie rivestite in pietra, che \u00e8 ci\u00f2 che resta dopo la distruzione della torre durante gli eventi bellici del 1944. Su un lato \u00e8 visibile al pian terreno un'ampia apertura ad arco tondo, che era l'ingresso alla struttura aggiunto dopo la sua trasformazione in civile abitazione. In precedenza, l'accesso alla fortificazione era possibile unicamente attraverso una porta che si apriva al piano rialzato, che era raggiungibile attraverso una perduta rampa di scale esterna che culminava con un ponte levatoio.\nOriginariamente la torre si articolava su tre livelli e, nella parte superiore, si caratterizzava per le strutture murarie intonacate a malta. La parte sommitale, priva di coronamenti, culminava con un tetto di copertura."}
{"id": "2285846", "revid": "6923", "url": "https://it.wikipedia.org/wiki?curid=2285846", "title": "Asturica Augusta", "text": "Asturica Augusta, (Astorga, Lli\u00f3n), \u00e8 stata la capitale del Convento Giuridicu Astur all'epoca del Impero Romano.\nFondazione.\nFu fondata nell'anno 14 a.C., durante le guerre cantabriche, come accampamento per la Legio X Gemina, sviluppandosi successivamente come urbe civile, e diventando capitale del Conventus Asturicensis.\nScopo.\nIl suo scopo fondamentale era controllare gli Asturi e le miniere di oro di Las M\u00e9dulas, essendo il castrum prima e la citt\u00e0 poi, sulla Via dell'Argento che da Asturica portava ad Emerita Augusta ed al centro di una rete viaria che univa Bracara Augusta e Lucus Augusta a Tarraco e quindi, tramite la Gallia Narbonense e le vie marittime, a Roma.\nLegioni.\nFu sede della legioni VI Victrix e X Gemina. Il successivo sviluppo cittadino la dot\u00f2 di numerosi edifici che ne accentuarono il prevalere del carattere civile su quello militare e come segno di una raggiunta pacificazione della regione.\nArcheologia.\nScavi effettuati in epoche recenti hanno, in particolare, messo in luce il Foro e due edifici termali denominati \"Terme Maggiori\" e \"Terme Minori\". Dell'antico insediamento possono essere visitate, oltre alle tracce rimanenti dell'urbe, anche il materiale posto nel locale Museo romano, le terme ed i camminamenti sotterranei, anch'essi aperti alla pubblica fruizione."}
{"id": "2285847", "revid": "300067", "url": "https://it.wikipedia.org/wiki?curid=2285847", "title": "David Barlow", "text": ""}
{"id": "2285854", "revid": "767487", "url": "https://it.wikipedia.org/wiki?curid=2285854", "title": "Lu\u00eds Henrique Dias", "text": "Carriera.\nClub.\nHa giocato per la maggior parte della sua carriera con il Crici\u00fama, con cui ha disputato 28 partite. Si \u00e8 ritirato nel 1993 con la maglia dell'Atl\u00e9tico Mineiro a 33 anni dopo aver disputato due gare durante il campionato di calcio brasiliano 1993.\nNazionale.\nCon la Nazionale di calcio del Brasile ha giocato durante , disputando anche i Giochi Panamericani del 1979 e il Torneo Pre-Olimpico CONMEBOL 1980 da titolare."}
{"id": "2285855", "revid": "610351", "url": "https://it.wikipedia.org/wiki?curid=2285855", "title": "Campionati italiani primaverili di nuoto 2005", "text": "I Campionati italiani primaverili di nuoto 2005 si sono svolti a Riccione tra il 6 e il 12 aprile 2005."}
{"id": "2285856", "revid": "300067", "url": "https://it.wikipedia.org/wiki?curid=2285856", "title": "Mark Worthington", "text": ""}
{"id": "2285857", "revid": "74173", "url": "https://it.wikipedia.org/wiki?curid=2285857", "title": "(55565) 2002 AW197", "text": " \u00e8 un corpo minore del sistema solare appartenente alla fascia di Kuiper; la sua distanza dal Sole oscilla fra le 41,186\u00a0UA del perielio e le 53,741\u00a0UA dell'afelio. \u00c8 classificato come oggetto transnettuniano di tipo cubewano. Non ha ancora un nome proprio, ed \u00e8 noto tramite la sua designazione provvisoria. All'inizio del nome si trova il numero progressivo che ha ricevuto nell'elenco generale degli asteroidi.\nDati fisici.\nSi tratta di uno dei pi\u00f9 grandi oggetti della fascia di Kuiper sinora osservati, e le sue dimensioni potrebbero superare i 700\u00a0km di diametro; \u00e8 quindi possibile che si tratti di un corpo dalla forma sferoidale, in equilibrio idrostatico, potenzialmente classificabile in futuro come pianeta nano.\nLe osservazioni combinate delle emissioni termiche del Telescopio spaziale Herschel e del telescopio spaziale Spitzer danno un diametro di 768 +39 \u221238 km e un'albedo geometrica di 0.112 +0.012 \u22120,011."}
{"id": "2285860", "revid": "119752324", "url": "https://it.wikipedia.org/wiki?curid=2285860", "title": "Savoy Truffle", "text": "Savoy Truffle \u00e8 un brano musicale dei Beatles contenuto nell'album \"The Beatles\" (meglio noto come \"White Album\" o Album Bianco) del 1968.\nIl brano.\nOrigine e storia.\nL'autore della canzone \u00e8 George Harrison e tratta principalmente della passione di Eric Clapton, suo grande amico all'epoca, per i cioccolatini.\nGeorge si trovava con Clapton, divoratore di cioccolata nonostante alcuni disturbi dentali, alle prese con una scatola di cioccolatini marca \"Mackintosh\", del tipo \"Good News\", dai nomi fantasiosi. Tra gli altri: \"creme tangerine\" (curiosamente i \"Cream\" erano il gruppo in cui militava Clapton all'epoca), \"montelimart\", \"ginger sling\" e, naturalmente, \"savoy truffle\". I versi sono costruiti elencando, con qualche licenza poetica, i tipi di cioccolatini indicati sul coperchio della scatola, parlando dei rischi della loro assunzione.\nAd un certo punto della canzone, viene anche citata \"Ob-La-Di, Ob-La-Da\" (canzone di McCartney della quale gli altri tre Beatles non avevano una gran stima) come epitome della banalit\u00e0 e del luogo comune: \"\u00abWe all know Ob-la-di-bla-da / But can you show me where you are?\u00bb\" (\"Conosciamo tutti Ob-la-di-bla-d\u00e0 / Ma puoi farmi vedere dove sei?\").\nCon questa canzone, George voleva scherzosamente far notare a Clapton che, con i suoi problemi di carie, se avesse mangiato anche solo un altro cioccolatino ripieno, gli avrebbero dovuto levare tutti i denti.\nDerek Taylor dette una mano a mettere assieme la sezione mediana del brano suggerendo il titolo di un film che aveva appena visto, intitolato \"You Are What You Eat\" (\"Tu sei quello che mangi\"), la scansione ritmica per\u00f2 non tornava, e cos\u00ec Harrison cambi\u00f2 la frase in \"you know that what you eat you are\" (\"Tu sai che sei quel che mangi\").\nRegistrazione.\nMusicalmente il brano fu in parte registrato ai Trident Studios con una sezione di sassofoni che utilizza alcuni elementi della scena jazz inglese dei tempi. I Beatles registrarono la prima take della canzone il 3 ottobre 1968 e il mix finale venne concluso il 14 ottobre."}
{"id": "2285861", "revid": "1305772", "url": "https://it.wikipedia.org/wiki?curid=2285861", "title": "It Comes and It Goes", "text": "It Comes and It Goes \u00e8 una canzone di Dido pubblicata nel 2009 come secondo singolo estratto dall'album \"Safe Trip Home\".\nIl sito della cantante ufficialmente ha dichiarato solo che il singolo \u00e8 entrato in radio in Italia il 6 marzo 2009, senza specificare un'eventuale pubblicazione in altri paesi.\nVoci correlate.\nL'album \"Safe Trip Home\"\nCollegamenti esterni.\nSito ufficiale di Dido"}
{"id": "2285865", "revid": "300067", "url": "https://it.wikipedia.org/wiki?curid=2285865", "title": "Brian Goorjian", "text": ""}
{"id": "2285868", "revid": "124486682", "url": "https://it.wikipedia.org/wiki?curid=2285868", "title": "Mae Questel", "text": "All'inizio fu Betty Boop.\nNata con il nome di Mae Kwestel in una famiglia di ebrei ortodossi del Bronx, da Simon Kwestel e Freida Glauberman. Studi\u00f2 recitazione all'American Theatre Wing e al Theatre Guild. Nonostante la netta opposizione dei genitori, a diciassette anni vinse un concorso per giovani talenti presentandosi come imitatrice. Inizi\u00f2 allora ad esibirsi in spettacoli di vaudeville proponendo imitazioni sia di animali sia di attori e attrici popolari come Fanny Brice, Marlene Dietrich, Eddie Cantor, Mae West, Maurice Chevalier ed Helen Kane, una cantante di New York particolarmente in voga in quegli anni.\nProprio per quest'ultima imitazione fu notata dall'animatore Max Fleischer, che stava cercando un'attrice con una voce adatta al personaggio di Betty Boop. Il \"Boop-boop-a-doop\" della Questel, che rendeva l'insensato ma sensuale ritornello in uno stile simile a quello originario di Helen Kane evocando nello stesso tempo il fascino seduttivo di Clara Bow (la star di Brooklyn su cui era stata modellata Betty Boop), era esattamente quello che Fleischer voleva. Nel 1931 Mae fu scritturata dai Fleischer Studios e fece inizialmente parte di un gruppo di doppiatrici del personaggio (Margie Hines, Kate Wright, Ann Rothschild, Bonnie Poe), ma ne divenne ben presto l'interprete esclusiva dando la sua voce a pi\u00f9 di 150 brevi cartoni animati di Betty Boop fino al 1939, quando la serie venne ufficialmente conclusa.\nVerso la met\u00e0 degli anni '30 incise una sua versione della canzone \"On the Good Ship Lollipop\" (cavallo di battaglia di una giovanissima Shirley Temple), di cui furono vendute pi\u00f9 di 2 milioni di copie.\nOlivia e le altre.\nSin dagli anni '30 Questel diede anche la voce a Olivia (Olive Oyl) in Braccio di Ferro. Regol\u00f2 la sua voce secondo quella nasale di Olivia, ed espressioni come \"Oh, caro!\" nella persona del personaggio della leggendaria attrice ZaSu Pitts, e alla fine preserv\u00f2 questo ruolo per pi\u00f9 di venti anni. Questel si rifiut\u00f2 di trasferirsi a Miami dove i Fleischer Studios erano collocati nel 1938. Margie Hines fu la voce di Olivia durante gli anni di Miami. Questel ritorn\u00f2 poi nuovamente a dare la sua voce ad Olivia quando la Paramount Pictures spost\u00f2 i precedenti Fleischer Studios che divennero Famous Studios di nuovo a New York City.\nQuando Hanna-Barbera inizi\u00f2 a creare i nuovi cartoni animati basati su Braccio di Ferro per la televisione nel 1978, Questel fece l'audizione per il ruolo di Olivia, ma la voce di questa and\u00f2 ad un'altra doppiatrice.\nOltre alla voce di Olivia, che la rese famosa, Questel diede anche voce a La piccola Lul\u00f9 (Little Lulu) e Little Audrey. Negli anni '50, fu anche la voce del personaggio principale della serie animata \"Winky Dink and You\".\nQuestel diede anche voce a Betty Boop nell'apparizione nel cameo \"Chi ha incastrato Roger Rabbit\" (1988). \nApparizioni live.\nMae apparve sullo schermo negli anni '30 nel ruolo di se stessa, la pi\u00f9 notata in \"Hollywood on Parade\". Fece la sua prima apparizione negli anni '60 e fu vista come una delle amiche della madre di Fanny Brice all'inizio di \"Funny Girl\". Apparve in \"Zelig\" e anche nel film \"New York Stories\". \nRaggiunse una grande fama in una delle pi\u00f9 note compagnie televisive di questo periodo: Scott Towels. \nL'apparizione finale di Mae fu nel ruolo della zia Bethany in \"Un Natale esplosivo\"; le altre apparizioni di Questel nel teatro di Broadway includono \"A Majority of One\", \"Enter Laughing\", and \"Bajour\".\nLa Questel mor\u00ec per complicazioni collegate all'Alzheimer all'et\u00e0 di 89 anni a New York City. Fu seppellita a West Babylon, New York."}
{"id": "2285869", "revid": "1924342", "url": "https://it.wikipedia.org/wiki?curid=2285869", "title": "Alain Bashung", "text": "\u00c8 diventato una figura importante della canzone e del rock francese a partire dall'inizio degli anni ottanta e ha influenzato molti cantanti della nuova scena francese.\nBiografia.\nGiovent\u00f9.\nAlain Bashung nasce da madre d'origini bretoni, operaia in una fabbrica di gomma di Boulogne-Billancourt e da padre algerino cabilio, che non ha mai conosciuto. Sua madre risposa un fornaio e, all'et\u00e0 di un anno, Alain Bashung viene inviato a Wingersheim, nei pressi di Strasburgo, dai parenti del suo patrigno. Passa, cos\u00ec, la sua infanzia in campagna, in un ambiente piuttosto conservatore, con una nonna che parla solo alsaziano. Qui scopre la musica, in particolare la \"Mahagonny\" di Kurt Weill, grazie allo studio dell'armonica Rosebud, strumento ricevuto in regalo all'et\u00e0 di cinque anni.\nNel 1959 torna a Parigi, dove scopre le grandi figure della canzone francese e il rock statunitense di Gene Vincent e Buddy Holly. Nel 1965 consegue il \"brevet de technicien sup\u00e9rieur\" in contabilit\u00e0 presso l\"'\u00c9cole nationale de commerce\".\nGli inizi.\nCon dei musicisti conosciuti a Royan, Bashung d\u00e0 vita a un nuovo gruppo, che si esibisce nei ristoranti, negli alberghi di provincia e, soprattutto, nelle basi americane. A diciannove anni registra i suoi primi 45 giri, tra i quali \"Pourquoi r\u00eavez-vous des \u00c9tats-Unis?\" nel 1966. Nello stesso anno diviene arrangiatore presso l'etichetta discografica RCA, dove lavora sui dischi di Claude Channes, No\u00ebl Deschamps e Dick Rivers.\nRegistra una dozzina di singoli, uno dei quali con lo pseudonimo di David Bergen, e due (1971-1972) con quello di Hendrick Darmen compositore e interprete del gruppo Monkey Bizness. Compone anche qualche canzone per divi dell'epoca, come No\u00ebl Deschamps, ma non raggiunge il successo.\nNel 1973, interpreta Robespierre nella commedia musicale \"La R\u00e9volution fran\u00e7aise\" di Claude-Michel Sch\u00f6nberg.\nIl successo.\nIncontra l'ingegnere del suono Andy Scott e il paroliere Boris Bergman, con il quale, nel 1977, d\u00e0 vita al suo primo album, \"Roman-photos\", che \u00e8 un successo commerciale nell'ambito del punk.\nNel 1979 esce \"Roulette russe\", un album molto cupo e pi\u00f9 rock. Nel 1980 viene pubblicata la canzone \"Gaby, oh Gaby\", con il quale Bashung raggiunge il successo, con pi\u00f9 d'un milione di copie vendute. Conferma il suo successo presso i critici e il pubblico nel 1981, con l'album rock \"Pizza\" e il singolo \"Vertige de l'amour\", con il quale d\u00e0 vita a una \"tourn\u00e9e\" che lo porter\u00e0 anche all'Olympia di Parigi.\nNel 1982 Bashung collabora con Serge Gainsbourg per l'album \"Play blessures\". Quest'album \u00e8 una rottura voluta da Bashung dopo l'enorme e inatteso successo di \"Gaby, oh Gaby\", dal quale sembra volersi smarcare. Un disco cupo, di difficile ascolto, ma anch'esso un successo commerciale e di critica. Nel 1983, pubblica un album altrettanto cupo e molto originale, \"Figure impos\u00e9e\". Nel 1985 scrive delle canzoni per l'associazione francese SOS Racisme.\nCon l'album \"Pass\u00e9 le Rio Grande\" del 1986, Alain Bashung torna a collaborare con Boris Bergman e ottiene molto successo con la canzone \"SOS Amor\". Dopo tre anni, nel 1989, esce \"Novice\", con sonorit\u00e0 new wave. L'album, e il singolo \"Bombez!\", segnano la sua prima collaborazione con il paroliere Jean Fauque e l'ultima con Boris Bergman.\nLa consacrazione e la morte.\nNel 1991 d\u00e0 alla luce \"Osez Jos\u00e9phine\". L'omonima canzone \u00e8 un grande successo. Nel 1992 canta \"Les Mots bleus\" di Cristophe, in una raccolta per la ricerca sull'AIDS. Nel 1994 esce \"Chatterton\". Da quell'anno, Bashung inizia a ottenere un notevole successo anche come attore, con il film \"Ma s\u0153ur chinoise\" di Alain Mazars. In realt\u00e0, la sua carriera cinematografica era iniziata nel 1981. Torna a incidere un album nel 1998, dal titolo \"Fantaisie militaire\".\nIl suo lavoro successivo \u00e8 \"L'Imprudence\" (2002). Nello stesso anno incide \"Cantique des cantiques\" con sua moglie Chlo\u00e9 Mons, sposata nel 2001. Sempre con la Mons e con Rodolphe Burger, nel 2006 incide \"La Ballade de Calamity Jane\".\nPer un nuovo album da solista, bisogna attendere il marzo del 2008, quando esce \"Bleu p\u00e9trole\". Nel giugno dello stesso anno, ha inizio una serie di esibizioni presso l'Olympia, nonostante Bashung sia in chemioterapia a causa di un tumore del polmone. Il suo paroliere, con il quale collabora da vent'anni, Jean Fauque, annuncia che potrebbe uscire un nuovo album.\nIl 2009 inizia con la nomina a Cavaliere della Legion d'onore. Il 28 febbraio ottiene tre premi alle \"Victoires de la musique\". Con quelli ottenuti nel 1993 e nel 1999, raggiunge il numero di undici premi, diventando l'artista pi\u00f9 premiato nella storia della manifestazione.\nDopo oltre un anno di malattia e molto indebolito, Alain Bashung muore il 14 marzo 2009 presso l'ospedale Saint-Joseph di Parigi, all'et\u00e0 di 61 anni. Il 20 marzo, la sua salma viene inumata presso il cimitero di P\u00e8re-Lachaise, dopo una messa tenuta presso l'Abbazia di Saint-Germain-des-Pr\u00e9s."}
{"id": "2285870", "revid": "92723", "url": "https://it.wikipedia.org/wiki?curid=2285870", "title": "Leonid \u0160tejn", "text": "Dal 1960 fino alla prematura scomparsa all'et\u00e0 di 38 anni fu uno dei pi\u00f9 forti giocatori del mondo. I suoi risultati gli avrebbero permesso pi\u00f9 volte di accedere al torneo dei candidati, ma la regola secondo la quale solo tre sovietici erano ammessi a tale torneo gli imped\u00ec in pratica di parteciparvi. In mancanza di tale impedimento, \u00e8 opinione di molti che sarebbe stato un serio pretendente al titolo mondiale.\nAl riguardo Garri Kasparov scrive nel secondo volume de \"I miei grandi predecessori\":\n\u00abPensate cosa significasse avere la consapevolezza di essere pi\u00f9 forti e di precedere in classifica giocatori che poi avrebbero giocato al tuo posto... Sono forse queste ferite al cuore, che sanguinano sempre, una delle cause della scomparsa prematura di Stein\u00bb.\nIl suo stile di gioco era improntato all'attacco, ma pur accettando il rischio come una componente vitale del gioco, era meno propenso di Tal ad entrare in posizioni dall'esito imprevedibile. Era un grande esperto di aperture complesse come l'est-indiana, la Gr\u00fcnfeld e la siciliana.\nPrincipali risultati.\n\u0160tejn partecip\u00f2 con l'Unione Sovietica a due olimpiadi: Tel Aviv 1964 e L'Avana 1966, realizzando +15 \u20132 =8 (76%). Vinse due medaglie d'oro di squadra e due individuali (una d'oro e una d'argento).\nNel 1973 si era gi\u00e0 qualificato per l'interzonale di Petr\u00f3polis, ma mentre stava preparandosi a partecipare al campionato europeo a squadre di Bath, fu colto da un attacco cardiaco nell'Hotel Rossija di Mosca."}
{"id": "2285871", "revid": "57342", "url": "https://it.wikipedia.org/wiki?curid=2285871", "title": "Premio C\u00e9sar per il miglior cortometraggio", "text": "Il premio C\u00e9sar per il miglior cortometraggio (\"C\u00e9sar du meilleur court m\u00e9trage\") \u00e8 un premio cinematografico francese assegnato dall'\"Acad\u00e9mie des arts et techniques du cin\u00e9ma\" a partire dal 1992.\nIn precedenza esistevano tre categorie distinte per miglior cortometraggio d'animazione (dal 1977 al 1990), miglior cortometraggio di fiction e miglior cortometraggio documentario (dal 1977 al 1991).\nAlbo d'oro.\nI vincitori sono indicati in grassetto, a seguire gli altri candidati."}
{"id": "2285875", "revid": "125630731", "url": "https://it.wikipedia.org/wiki?curid=2285875", "title": "Joe Ingles", "text": "\u00c8 soprannominato \"Jingles\".\nCarriera.\nSouth Dragons (2006-2009).\nIl 17 marzo 2006 \u00e8 diventato il primo giocatore a firmare con i South Dragons di Melbourne, ex-squadra che militava nella National Basketball League (NBL), la lega massima di pallacanestro australiana. \u00c8 un'ala .\nIngles ha giocato alle superiori con il \"rookie\" dell'anno NBL del 2005 Brad Newley, entrambi membri della nazionale australiana di pallacanestro.\nHa frequentato per due anni l'Australian Institute of Sport, per poi unirsi ai South Dragons dopo il diploma, per prepararsi alla stagione 2006-07 in NBL\nNella sua prima partita con i South Dragons, \"Jingles\", allora diciottenne, entra nella storia dell'NBL essendo il primo australiano per punti segnati nella partita di debutto, 29 punti, 11 su 15 dal campo.\nLa sua eccellente prima stagione NBL gli fa guadagnare il meritato titolo di \"rookie\" dell'anno NBL del 2007.\nIngles \u00e8 ritenuto essere un potenziale futuro NBA, ed \u00e8 stato anche seguito dai Los Angeles Lakers.\nNel 2008 fa il suo debutto alle Olimpiadi, dove apparentemente portato per far esperienza, \u00e8 stato prevalentemente in panchina.\nNell'ultima partita dell'Australia, una sconfitta contro gli Stati Uniti per 116-85, Joe ha giocato tutto l'ultimo quarto, segnando 11 punti (100% dal campo) fra i quali una schiacciata, conquistando 2 rimbalzi e mostrando le sue doti di passatore.\nEuropa (2009-2014).\nIl 30 giugno 2009 i Golden State Warriors annunciano che Ingles sar\u00e0 presente nel loro roster nella NBA Summer League di Las Vegas, dove Joe giocher\u00e0 anche l'anno successivo, ma senza mai venire confermato nel roster dai giallobl\u00f9.\nIl 15 novembre 2010, dopo due stagioni con il CB Granada (ACB) \u00e8 stato scelto per sostituire l'infortunato Gianluca Basile dal Barcellona, con un contratto di tre anni.\nNel giugno del 2013 ha annunciato di non voler ri-firmare con il Barcellona per la stagione 2013-14.\nIl 24 luglio 2013 ha firmato il contratto per un anno con il Maccabi Tel Aviv.\nGi\u00e0 dopo le prime due partite dei Mondiali FIBA 2014 finisce nei radar NBA, specialmente dei Philadelphia 76ers, il cui coach Brett Brown aveva gi\u00e0 allenato la nazionale australiana.\nNBA.\nUtah Jazz (2014-...).\nIl 29 settembre 2014, dopo delle ottime prestazioni con l'Australia al Mondiale 2014, Ingles firm\u00f2 con i Los Angeles Clippers. Tuttavia i Clippers, dopo sole 5 partite di preseason, decisero di rinunciare al giocatore australiano tagliandolo per fare spazio a Jared Cunningham (anche se la scelta fu pi\u00f9 dovuta al fatto che Cunningham andava tenuto per l'infortunio accorso al playmaker titolare dei losangelini Chris Paul). Due giorni dopo divent\u00f2 un giocatore degli Utah Jazz ritrovando in squadra il connazionale Dante Exum.\nIngles fece il suo debutto in NBA con la squadra di Salt Lake City il 29 ottobre 2014, giocando 4 minuti nella sconfitta contro gli Houston Rockets. Nella partita seguente segna i suoi primi 2 punti contro i Dallas Mavericks. Il 23 Marzo segna il suo season-high di 18 punti che per\u00f2 non bastano ai Jazz che escono sconfitti dalla sfida contro i Minnesota Timberwolves. Il 10 luglio 2015, Ingles firm\u00f2 con i Jazz un nuovo contratto. Il 26 dicembre 2015, segn\u00f2 il proprio \"season-high\" di 14 punti contro i Los Angeles Clippers. Miglior\u00f2 il season-high il 17 marzo 2016 siglando 15 punti con un career-high di 6 rubate nella vittoria per 103\u201369 contro i Phoenix Suns.\nIl 14 novembre 2016, Ingles segn\u00f2 il suo nuovo career-high (20 punti) nella gara persa in casa col punteggio di 102\u201396 contro i Memphis Grizzlies. Migliora ulteriormente il proprio career-high di punti l'8 dicembre 2016, mettendo a referto 21 punti con 5 triple messe a segno. Il 27 dicembre 2016, Ingles fu autore di 13 punti e della tripla della vittoria con 21.6 secondi rimasti da giocare, nella sfida vinta in trasferta per 102\u2013100 contro Los Angeles Lakers. Il 16 Febbraio 2017 segn\u00f2 18 punti, conditi anche da 4 assist, 4 palle rubate, 4 rimbalzi e 1 stoppata nella gara stravinta in casa per 111-88 contro i Portland Trail Blazers in cui Ingles part\u00ec titolare nel ruolo di guardia. La stagione della squadra di Salt Lake City fu ottima in quanto la squadra torn\u00f2 dopo 4 anni a giocare i playoffs arrivando quinta a ovest con un record di 51 vittorie e 31 sconfitte. Ingles in stagione gioc\u00f2 tutte le 82 partite della squadra, tenendo un'ottima media punti (7,1) e dimostrandosi un ottimo rubapalloni (1,2 rubate di media) oltre che tiratore da 3 punti, tanto che a inizio stagione risult\u00f2 essere uno dei migliori tiratori da 3 dell'intera NBA, tanto che a fine anno concluse col 44,1% da 3 punti. Nei playoffs invece part\u00ec titolare fisso nel ruolo di guardia e al primo turno i Jazz affrontarono i Los Angeles Clippers, la squadra che lo tagli\u00f2 nel 2014. Nella serie Ingles si rivel\u00f2 molto importante in ambedue le metacampo, in quanto in difesa limit\u00f2 notevolmente J.J. Redick, mentre in attacco si rivel\u00f2 molto importante per il gioco della squadra, iniziando spesso l'azione e arrivando anche a mettere a referto 11 assist (oltre che 8 punti e 6 rimbalzi) in gara-4 che i Jazz vinsero per 105-98 a Salt Lake City. La serie venne vinta in trasferta a gara-7 dai Jazz che passarono cos\u00ec alle semifinali di Conference; tuttavia i Jazz vennero sconfitti nella serie per 4-0 dai Golden State Warriors futuri vincitori."}
{"id": "2285879", "revid": "1873017", "url": "https://it.wikipedia.org/wiki?curid=2285879", "title": "Patrick Mills", "text": "Biografia.\nNipote di Danny Morseu e cugino di Nathan Jawai, ha origini indigene. \u00c8 cugino anche del rugbista Edrick Lee.\nCaratteristiche tecniche.\nPatty Mills \u00e8 noto per i suoi tiri da tre, specialmente in \"catch-and-shoot\", e per il suo impegno carismatico. Quest'ultimo in particolare verso i Boomers. Con la sua agilit\u00e0 si appresta bene ad effettuare il pick and roll e non si tira indietro nemmeno dalla difesa, bench\u00e9 limitatamente alle sue dimensioni.\nCarriera.\nDopo aver giocato al Saint Mary's College in NCAA, si \u00e8 dichiarato eleggibile per il Draft NBA 2009, in cui \u00e8 stato scelto come cinquantacinquesimo assoluto dai Portland Trail Blazers. Nel suo anno da matricola ha giocato spesso in D-League per accumulare esperienza, ma dal secondo anno entra stabilmente nelle rotazioni dei Blazers. Nel 2011, a causa del lockout NBA dovuto al mancato accordo della lega con i contratti dei giocatori, la stagione parte in ritardo e Mills si accasa temporaneamente ai Melbourne Tigers nel campionato australiano, poi passa in Cina ai Xinjiang Flying Tigers. A marzo 2012 torna in NBA con i San Antonio Spurs. Nel 2013 raggiunge le Finali per la prima volta in carriera con gli Spurs, persa in 7 partite contro i Miami Heat. L'anno dopo San Antonio torna in finale e si prende la rivincita su Miami in 5 partite, permettendo a Mills di ottenere il suo primo e per ora unico titolo NBA.\nNell\u2019estate 2021, dopo 9 anni in Texas, firma un biennale da 12 milioni di dollari con i Brooklyn Nets. \nNazionale.\nMills fa parte della Nazionale australiana di basket dal 2007. Ai Giochi Olimpici 2012 \u00e8 il miglior realizzatore del torneo con 21,2 punti a partita. Il 24 agosto 2019 realizza in amichevole 30 punti (di cui 10 negli ultimi 3 minuti di gara), che consentono agli australiani di sconfiggere per 94-86 gli Stati Uniti. che da 13 anni non perdevano una partita."}
{"id": "2285881", "revid": "287204", "url": "https://it.wikipedia.org/wiki?curid=2285881", "title": "San Marco (Donatello)", "text": "La statua di San Marco di Donatello fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Linaioli e Rigattieri e risale al 1411-1413. \u00c8 in marmo apuano ed \u00e8 alta 248 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nSan Marco evangelista era patrono dei linaioli, e la statua fu la prima scolpita da Donatello per Orsanmichele, prima del \"San Pietro\", in collaborazione pi\u00f9 o meno partecipata con Filippo Brunelleschi, e del celebre \"San Giorgio\". La statua venne probabilmente collocata nella nicchia alla fine del 1413. Resta la documentazione di come inizialmente la statua del protettore dell'Arte fosse stata commissionata, nel 1409, a Niccol\u00f2 di Pietro Lamberti, al quale venne affidato il monumentale blocco di marmo e un compenso di 28 fiorini. Nel 1411 il blocco pass\u00f2 a Donatello per ragioni non meglio precisate, il quale si impegn\u00f2 a consegnare la scultura finita, \"dorata e ritta con ogni ornamento opportuno\" entro il 1\u00ba novembre 1412. In realt\u00e0 occorse un po' pi\u00f9 di tempo, anche per il tabernacolo che era stato affidato agli scalpellini Perfetto di Giovanni e Albizzo di Pietro.\nVasari narra alcuni aneddoti sulla statua, cos\u00ec come la partecipazione nelle fasi iniziali di Filippo Brunelleschi. Pare che a terra la statua non fosse piaciuta ai committenti, al che Donatello si ripropose di modificarla e una volta issata nella nicchia, sebbene le modifiche fossero state irrisorie, l'opera risult\u00f2 ottimamente calibrata e ammirata da tutti. \nMichelangelo lod\u00f2 la statua, dicendo, secondo Vasari, di \"non aver mai visto figura che avesse pi\u00f9 aria di uomo da bene di quella\" e che se san Marco avesse davvero avuto quelle fattezze allora si poteva credere ciecamente a quello che aveva scritto.\nLa statua fu rimossa dalla sua sede nel 1941, per proteggerla dai bombardamenti e poi di nuovo nel 1977, quando fu avviato un restauro dell'Opificio delle Pietre Dure concluso solo nel 1986. In quell'occasione vennero tolte le due patinature scure che tra la fine del Settecento e l'inizio dell'Ottocento avevano annerito la superficie per farla assomigliare al bronzo, armonizzando arbitrariamente le statue marmoree di Orsanmichele con quelle bronzee; si riscoprirono cos\u00ec la fluidit\u00e0 del modellato e i resti di doratura sui capelli, sulla barba, sugli orli della veste, sul libro e sul cuscino dove poggia i piedi.\nDescrizione.\nSan Marco \u00e8 ritratto con una faccia barbuta, da filosofo antico, e l'abito togato annodato in vita. Il volto \u00e8 scolpito con tratti individuali e un'espressione di dignitosa seriet\u00e0 e integrit\u00e0 spirituale, che ricorda il \"San Giovanni Evangelista\" di pochi anni posteriore. La gamba sinistra del \"San Marco\" \u00e8 molle sull'anca, in una postura ponderata, ma ci\u00f2 non sminuisce il portamento eretto e solenne. La leggera torsione del corpo fa sporgere leggermente la statua dalla nicchia, evitando la rigidit\u00e0 di una posizione strettamente frontale: lo sguardo del santo sembra cos\u00ec proiettarsi verso un lontano orizzonte indefinito. Nella mano sinistra la figura tiene in mano un libro aperto, il Vangelo tipico attributo degli evangelisti, con la coperta rivolta all'osservatore e l'interno appoggiato sulla veste. \nLa critica ha sempre lodato i valori formali dell'opera, dalla quale traspare tutta la \"gravitas\" e l'impegno morale dell'evangelista, ma i confronti con \"San Giorgio\" hanno sempre preferito quest'ultimo. \nSebbene l'opera venga considerata la prima scultura pienamente rinascimentale nel percorso dell'artista, con il restauro e la riscoperta delle dorature si \u00e8 potuto risalire a una decorazione superficiale piuttosto gotica. Non \u00e8 unanime l'ipotesi che l'opera abbia avuto come modello il vicino \"San Filippo\" di Nanni di Banco, poich\u00e9 non \u00e8 certo che quest'opera sia stata scolpita prima. Inoltre ci sono notevole differenze formali tra le due statue: il \"San Marco\" \u00e8 pi\u00f9 espressiva, ma dal lavoro scultoreo pi\u00f9 grafico e fermo alla superficie, mentre il \"San Filippo\" ha un'impostazione pi\u00f9 statica, ma anche una fisicit\u00e0 pi\u00f9 stabile e una lavorazione a tutto tondo."}
{"id": "2285882", "revid": "110157", "url": "https://it.wikipedia.org/wiki?curid=2285882", "title": "Razzie Awards 2005", "text": "La 26\u00aa edizione dei Razzie Awards si \u00e8 svolta il 4 marzo 2006 all'interno dell'Ivar Theatre di Hollywood, per premiare i peggiori film dell'anno 2005. Le candidature erano state annunciate alcuni mesi prima, il 30 gennaio 2006, il giorno prima delle candidature ai Premi Oscar 2006. \"Dirty Love - Tutti pazzi per Jenny\" \u00e8 stato il maggiore vincitore del 2005, con quattro premi, incluso il peggior film.\nIl film pi\u00f9 premiato dell'anno \u00e8 stato \"Dirty Love - Tutti pazzi per Jenny\", mentre i pi\u00f9 nominati sono stati \"The Mask 2\", candidato a otto premi, seguito da \"Hazzard\" con sette, \"Dirty Love - Tutti pazzi per Jenny\" con sei, e \"Deuce Bigalow - Puttano in saldo\" con cinque nomination.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2285884", "revid": "36426", "url": "https://it.wikipedia.org/wiki?curid=2285884", "title": "Niccol\u00f2 di Pietro Lamberti", "text": ""}
{"id": "2285885", "revid": "767487", "url": "https://it.wikipedia.org/wiki?curid=2285885", "title": "Emmanuelle (film)", "text": "Emmanuelle \u00e8 un film del 1974 diretto da Just Jaeckin.\nFilm erotico tratto dal romanzo omonimo di Emmanuelle Arsan, che riscosse un enorme successo e diede origine a una lunga serie di seguiti cinematografici e televisivi.\nTrama.\nEmmanuelle, giovane francese colta e sensuale dell'alta borghesia, si reca in Thailandia per raggiungere il marito diplomatico, collezionando incontri interessanti durante il volo, tradendolo con due passeggeri, palesando uno stile di vita sessuale libero e intenso, con un prevalente orientamento verso il proprio sesso, avendo avventure con tre donne molto diverse in successione. Alla fine incontra Mario, che le far\u00e0 fare esperienze pi\u00f9 estreme.\nDistribuzione.\nIl film \u00e8 stato distribuito in Italia dalla Cineriz nel novembre 1974, presentando numerosi tagli e un montaggio atto a mutare notevolmente la trama originale. Il doppiaggio \u00e8 della SAS con la voce della protagonista di Emanuela Fallini.\nIl film \u00e8 circolato in Italia in edizione home video in VHS nella suddetta versione. L'edizione DVD del 2008, a cura della Universal/Studio Canal, integrale, presenta il montaggio originale e un nuovo doppiaggio."}
{"id": "2285887", "revid": "300067", "url": "https://it.wikipedia.org/wiki?curid=2285887", "title": "Luke Kendall", "text": ""}
{"id": "2285888", "revid": "1573940", "url": "https://it.wikipedia.org/wiki?curid=2285888", "title": "Heterodontus", "text": "Heterodontus \u00e8 un genere di pesci cartilaginei comunemente noti come squali testa di toro. \u00c8 l'unico genere della famiglia Heterodontidae e dell'ordine Heterodontiformes.\nSi tratta di un piccolo ordine di squali basali (cio\u00e8 presenti anche in tempi primitivi) moderni (Neoselachii). Vi sono nove specie ancora viventi. Tutte le specie sono di dimensioni relativamente piccole, la pi\u00f9 grande di esse raggiunge in et\u00e0 adulta lunghezze di massimo 150 cm. Vivono sui fondali in acque tropicali e subtropicali.\nGli eterodontiformi appaiono sotto forma di fossili provenienti dalla parte iniziale del Giurassico, assai prima degli appartenenti al gruppo dei Galeomorphi, che include tutti gli squali moderni ad eccezione di Scyliorhinidae, Dalatiidae, Squalidae, 3 famiglie che se considerate nel loro insieme sono chiamate in inglese \u201cdogfish\u201d. Poich\u00e9 gli Heterodontiformes non sono mai stati un ordine molto diffuso, \u00e8 possibile che le loro origini siano ancora pi\u00f9 antiche. Tra le forme pi\u00f9 note risalenti al Giurassico, da ricordare \"Paracestracion\" e lo stesso \"Heterodontus\".\nDescrizione.\nMorfologicamente si distinguono molto dagli altri ordini di squalo. La bocca \u00e8 posta in tutta la sua interezza anteriormente rispetto alle orbite oculari. Le cartilagini labiali sono fuse nella parte pi\u00f9 prominente della bocca. Le narici sono collegate alla bocca attraverso delle scanalature. Le capsule nasali sono a \u201ctromba\u201d e ben separate dalle orbite. Sono presenti pieghe circumnariali nella pelle. Anche se il processo rostrale del neurocranio (in pratica il contenitore del cervello) \u00e8 assente, \u00e8 presente una fossa precerebrale. Infine, dalla testa si origina una cresta superorbitale.\nGli occhi presentano membrane nittitanti. In queste specie si trova uno sfiatatoio, anche se di piccole dimensioni. Le terminazioni dorsali delle fessure branchiali quarta e quinta sono una attaccata all'altra, anche se non fuse come accade nei Lamniformes. Gli Heterodontiformes hanno 2 pinne dorsali con spine, che si trovano anche nella pinna anale. Le pinne dorsali ed anale contengono inoltre cartilagine basale.\nTassonomia.\nIl genere \"Heterodontus\" comprende le seguenti specie:"}
{"id": "2285907", "revid": "466539", "url": "https://it.wikipedia.org/wiki?curid=2285907", "title": "Nas ne dogonjat", "text": "Nas ne dogonjat, trascritta anche come Nas ne dogonyat () \u00e8 un singolo del gruppo russo t.A.T.u., pubblicato il 21 maggio 2001 come secondo estratto dall'album d'esordio del duo, \"200 po vstre\u010dnoj\". \nLa canzone ebbe molto successo nel paese di origine e nell'Est europeo. Nel resto del mondo ha avuto successo nella sua versione inglese \"Not Gonna Get Us\".\nDescrizione.\nLa canzone \u00e8 stata scritta da Ivan \u0160apovalov, Elena Kiper, Valeriy Polienko e Sergio Galoyan, e prodotta da \u0160apovalov. Le sue registrazioni hanno richiesto oltre 120 ore in studio.\nConsiderato il brano pi\u00f9 arduo dal punto di vista vocale del duo russo, \u00e8 stato eseguito dal vivo nella sua versione pi\u00f9 famosa solo fino al 2003; successivamente, a causa dei problemi vocali di Julia Volkova, si opt\u00f2 per una versione pi\u00f9 bassa (solitamente era Lena a eseguire il ritornello in falsetto al posto di Julia). Lo stesso brano fu successivamente indicato da Julia come una delle ragioni della perdita della sua voce.\nDella canzone esiste una demo denominata \"Begite za nami\" (cirillico: \"\u0411\u0435\u0433\u0438\u0442\u0435 \u0437\u0430 \u043d\u0430\u043c\u0438\"), che differisce leggermente da quella ufficiale per alcune parti del testo e per gli acuti del ritornello. \"Begite za nami\" fu effettivamente cantata dal vivo in una sola occasione, all'evento \"Live in Kremlin\" di MTV Russia, nel marzo del 2001. Fu proprio in quella circostanza che la canzone fu presentata in anteprima in Russia, mentre il videoclip debutt\u00f2 sulle televisioni locali nel maggio dello stesso anno.\nLa canzone \u00e8 presente in due versioni: quella originale del 2001 contenuta nell'album \"200 po vstre\u010dnoj\" e quella pubblicata nel 2002 nello stesso album in lingua inglese \"200 km/h in the Wrong Lane\", questa volta prodotta da Trevor Horn. Le due versioni differiscono non per il testo ma per la musica: quella di Trevor Horn ha la base di \"Not Gonna Get Us\", versione inglese del brano. La versione di Horn \u00e8 anche presente nell'album raccolta del duo \"The Best\" (2006). Sul retro del CD la canzone \u00e8 stata traslitterata erroneamente (anche secondo gli standard anglosassoni) in \"Nas ne dagoniat\".\nIl suono dell'aereo presente in modo ricorrente nella canzone pu\u00f2 essere considerato un leitmotiv, siccome \u00e8 utilizzato in diverse canzoni e remix delle t.A.T.u.\nAccoglienza.\nGrazie alla popolarit\u00e0 della canzone, l'espressione \"Nas ne dogonjat\" \u00e8 stata inclusa nel dizionario russo delle citazioni moderne del 2006 (\"Slovar' sovremennych citat\").\nNel 2010 la rivista russa \"Afi\u0161a\" ha incluso il brano nella lista delle 100 migliori canzoni degli anni 2000, descrivendola come \"il principale successo musicale russo su scala globale\".\nPubblicazione.\nIl brano fu pubblicato in Russia nella primavera del 2001 e poi nel resto dell'Est Europa nell'autunno di quell'anno, raggiungendo, insieme al precedente singolo \"Ja so\u0161la s uma\", la posizione preminente nelle hit parade nazionali.\n\"Nas ne dogonjat\" era disponibile solo in video musicale e all'interno di \"200 po vstre\u010dnoj\" ma successivamente fu pubblicato soltanto in Polonia su CD promo, insieme al singolo precedente e ad altre canzoni dell'album. Tuttavia, il CD non \u00e8 da considerarsi un singolo ufficiale per questa canzone. Esisteva un CD promozionale pubblicato sempre in Polonia dalla Universal Music Polska (l'etichetta polacca della Universal Music), ma nella pubblicazione il brano fu usato solo come A-side per \"Ja so\u0161la s uma\".\nVideo musicale.\nIl videoclip, diretto da Ivan \u0160apovalov, fu girato nella periferia moscovita nel febbraio del 2001, con una temperatura esterna di -20\u00a0\u00b0C. Le riprese sono durate tre giorni e hanno richiesto anche telecamere montate su elicotteri per le inquadrature da una prospettiva superiore. \nIl video inizia con alcune foto segnaletiche di Julia Volkova e Lena Katina, che fanno intendere che siano state arrestate. Le ragazze per\u00f2 fuggono, rubano un enorme autocarro e, insieme, viaggiano lungo quello che sembra un innevato paesaggio siberiano, prendendo e leggendo una mappa. Investono un uomo che lavorava sulla strada (interpretato dallo stesso \u0160apovalov). Alla fine del video vengono mostrate entrambe le ragazze in piedi in cima all'autocarro, abbracciandosi in segno di trionfo. Questa sequenza scopre un'inusuale somiglianza alle sequenze finali del film \"A 30 secondi dalla fine\" (\"Runaway Train\" in inglese), in cui vi recita Jon Voight, che guida un treno fuori controllo, durante una tempesta di neve.\nDue stuntman (Varvara Nikitina e Anastasia Ivanova) hanno sostituito le t.A.T.u. durante alcune riprese, come \u00e8 possibile vedere nel \"making of\" del video.\nVersione inglese.\nLa canzone usc\u00ec poi in inglese col titolo \"Not Gonna Get Us\", costituendo il secondo singolo dell'album d'esordio in lingua inglese delle t.A.T.u. \"200 km/h in the Wrong Lane\", pubblicato nel 2002. Il video musicale di questa canzone \u00e8 una versione modificata della versione russa, alterata in modo da rimuovere la sincronizzazione delle labbra, spesso aggiungendo immagini di vetro rotto sopra le immagini delle ragazze che cantano.\nAltri media.\nLa canzone \"Victims of Love\" dei Good Charlotte, proveniente dall'album \"Good Morning Revival\", ha campionato la melodia di \"Nas ne dogonjat\". Il brano \u00e8 anche stato campionato dalla canzone \"Miss Love Tantei\" di W (Double You).\nUn remix di \"Nas ne dogonjat\" ha accompagnato l'entrata degli atleti russi alle Olimpiadi invernali 2014. Lo stesso anno \u00e8 stata poi proposta sul sito ufficiale FIFA come slogan della nazionale di calcio russa ai Mondiali 2014 in Brasile.\nLa canzone \u00e8 inoltre apparsa in diversi film: \nCover.\nAlla Puga\u010d\u00ebva e Sofija Rotaru presentarono una cover di \"Nas ne dogonjat\" nel 2009."}
{"id": "2285913", "revid": "599013", "url": "https://it.wikipedia.org/wiki?curid=2285913", "title": "Mark Bradtke", "text": ""}
{"id": "2285918", "revid": "71433", "url": "https://it.wikipedia.org/wiki?curid=2285918", "title": "Satellite Award per la migliore attrice in un film commedia o musicale", "text": ""}
{"id": "2285923", "revid": "599013", "url": "https://it.wikipedia.org/wiki?curid=2285923", "title": "Thiago Martins", "text": "Carriera.\nClub.\nMartins \u00e8 nato nel lato est di San Paolo ed \u00e8 arrivato negli Stati Uniti nel 1996. Si \u00e8 trasferito a Los Angeles, a soli diciannove anni e con pochi soldi. Si \u00e8 poi spostato a Santa Barbara, dove ha dormito in albergo finch\u00e9 il suo denaro non \u00e8 terminato. Successivamente, ha dovuto dormire sulla spiaggia. Per sua fortuna, una mattina si \u00e8 svegliato e si \u00e8 unito a giocare a calcio con alcuni ragazzi. Uno di quei ragazzi, infatti, ha portato Martins nella sua casa, nonostante il brasiliano conoscesse poco l'inglese e lo spagnolo. Ha cominciato a giocare a calcio da amatore, venendo notato dall'allenatore Tim Vom Steeg, che gli ha offerto di giocare per il college di Santa Barbara.\nMartins ha accettato ed \u00e8 entrato a far parte del college di Santa Barbara, dove ha giocato a calcio nel 1997 e nel 1998, sotto la guida di Vom Steeg. Quando l'allenatore si \u00e8 trasferito alla vicina universit\u00e0 UC Santa Barbara, anche Martins lo ha seguito.\nNel 1999, ha giocato soltanto undici partite a causa della rottura del metatarso. Ha comunque segnato sei reti. In totale, nel biennio 1999-2000, ha messo a segno quattordici reti.\nDopo il 2000 ha lasciato l'universit\u00e0 per passare all'ormai defunto San Diego Flash, militante nell'A-League, scelto da Colin Clarke dopo l'ottenimento da parte del brasiliano della Green Card. Nel 2001, Martins \u00e8 passato al Minnesota Thunder, dove ha segnato due reti in undici presenze. Successivamente, si \u00e8 trasferito ai Pittsburgh Riverhounds, dove si \u00e8 imposto con trenta reti in trentatr\u00e9 gare. Per le sue performance, \u00e8 stato nominato MVP del campionato. Al termine della stagione, \u00e8 passato al D.C. United, nella Major League Soccer.\nCon lo United, ha giocato cinque partite prima della conclusione del campionato. Durante la preparazione per la stagione seguente, si \u00e8 infortunato al legamento crociato anteriore e, a causa di questo problema, ha saltato l'intera stagione 2004. \u00c8 stato poi scelto, nel 2005, dal Chivas USA ed ha segnato il primo gol della storia della sua squadra alla seconda partita giocata, pareggiata tre a tre contro i San Jose Earthquakes. Martins ha segnato altre due reti nel corso della stagione.\n\u00c8 stato poi scambiato ai New York Red Bulls, in cambio di Ante Razov, nel gennaio 2006. Ha giocato soltanto una gara per il nuovo club, prima di essere nuovamente ceduto, questa volta ai Colorado Rapids, per Peguero Jean Philippe. Alla conclusione della stagione, ha firmato per i norvegesi del Bod\u00f8/Glimt, nell'Adeccoligaen.\nLa carriera al Bod\u00f8/Glimt \u00e8 partita col piede giusto: nelle prime quattro gare, infatti, ha messo a segno dieci reti. Ha siglato una doppietta contro il Troms\u00f8, nella vittoria in trasferta della sua squadra per tre a uno. Si \u00e8 poi infortunato al ginocchio e non ha giocato al massimo della forma contro l'H\u00f8nefoss, il 9 aprile 2007. Al termine della stagione, il Bod\u00f8/Glimt ha conquistato la promozione in Tippeligaen. Il 31 dicembre 2010 \u00e8 scaduto il suo contratto e il Bod\u00f8/Glimt non gli ha offerto il rinnovo. Ha poi annunciato il ritiro."}
{"id": "2285925", "revid": "599013", "url": "https://it.wikipedia.org/wiki?curid=2285925", "title": "Andrew Vlahov", "text": ""}
{"id": "2285927", "revid": "729019", "url": "https://it.wikipedia.org/wiki?curid=2285927", "title": "Dornier Do 22", "text": "Il Dornier Do 22 era un idroricognitore ed idrobombardiere in picchiata a scarponi prodotto dall'azienda tedesca Dornier-Werke GmbH negli anni trenta sia nei propri stabilimenti che nella succursale svizzera Dornier-Werke Altenrhein AG.\nStoria del progetto.\nIl velivolo venne inizialmente sviluppato nella succursale svizzera dell'azienda tedesca, la Dornier-Werke Altenrhein AG, nel 1934. Evoluzione del precedente modello Do C-2 che riscosse un buon successo commerciale nei paesi del Sudamerica, il progetto adott\u00f2 inizialmente la sigla Do C-3 per continuit\u00e0 ma poi venne ridesignato Do 22 anche in seguito alla standardizzazione imposta dal Reichsluftfahrtministerium. Quest'ultimo valut\u00f2 il velivolo ma dichiar\u00f2 di non essere interessato al ruolo per il quale era stato concepito e quindi la Dornier si rivolse al mercato estero per poter recuperare i capitali investiti per la sua realizzazione.\nIl primo prototipo, la quale venne assegnata da designazione Do 22W, da wasser, in lingua tedesca acqua con cui si identificavano normalmente le varianti idro, venne portato in volo per la prima volta nel 1935 ma il primo esemplare di serie non vol\u00f2 prima del 15 luglio 1938, uscito dagli stabilimenti svizzeri. i successivi vennero assemblati presso gli stabilimenti a Manzell, ad ovest di Friedrichshafen, sulla sponda settentrionale del Lago di Costanza in territorio tedesco.\nVennero stipulati contratti con le forze aeree di Finlandia, Regno di Iugoslavia, Lettonia, Paesi Bassi e Portogallo.\nNel marzo 1938 venne realizzato anche un prototipo di versione terrestre a cui venne assegnata la designazione Do 22 L, caratterizzata dall'adozione di un carrello d'atterraggio convenzionale ma rimase solamente a livello di studio rimanendo l'unico esemplare realizzato in questa configurazione.\nTecnica.\nIl Do 22 era un monoplano ad ala alta a parasole di costruzione mista, con struttura metallica ricoperta in parte da tela. La fusoliera era caratterizzata dalla presenza di due abitacoli aperti in tandem, l'anteriore per il pilota ed il posteriore che ospitava l'osservatore-puntatore che aveva compiti di mitragliere difensivo (in alcune versioni alle quali era stata aggiunta una mitragliatrice MG 15 brandeggiabile) ed il marconista. Posteriormente terminava in un impennaggio classico caratterizzato da una singola deriva di generose dimensioni e piani orizzontali controventati.\nL'ala era posizionata alta a parasole, a distanza ridotta dalla parte superiore della fusoliera, leggermente svasata al centro per favorire l'accesso all'abitacolo anteriore e collegata con quest'ultima da una robusta e complessa intelaiatura fatta da montanti e tiranti metallici integrati da tiranti in filo d'acciaio. La stessa intelaiatura forniva supporto ai due lunghi galleggianti inferiori, utilizzata anche per collegare i due carrelli anteriori gommati della versione L terrestre, integrandolo posteriormente con un ruotino d'appoggio posto sotto la coda.\nLa propulsione era affidata al motore aeronautico di produzione francese Hispano-Suiza 12Ybrs, un 12 cilindri a V capace di erogare in quella versione una potenza di 860 CV (633 kW) e che permetteva al velivolo di raggiungere i 350 km/h, 360\u00a0km/h nella versione terrestre meno penalizzata aerodinamicamente. L'armamento era affidato a una serie di mitragliatrici MG 15 da 7,92\u00a0mm a seconda della versione fornita e come carico bellico da 4 bombe da 50\u00a0kg o in alternativa un siluro da 800\u00a0kg.\nImpiego operativo.\nFinlandia.\nLa Lettonia aveva emesso un ordine per la fornitura di 4 esemplari da assegnare alla propria forza aerea, la Latvijas Gaisa Sp\u0113ki. Nel 1940, come conseguenza del Patto Molotov-Ribbentrop stipulato con la Germania nazista, l'Unione Sovietica inizi\u00f2 l'occupazione militare dei paesi baltici e l'ordine iniziale lettone che nel frattempo giaceva negli stabilimenti della Dornier-Werke GmbH a Friedrichshafen, venne rilevato dalla Finlandia anch'essa costretta a difendersi dagli attacchi sovietici. I velivoli si resero disponibili dal settembre 1941 ed immatricolati da DR-195 a DR-198 vennero impiegati per il pattugliamento anti-sommergibile durante la guerra di continuazione. Due dei 4 esemplari furono colpiti durante la guerra e i due sopravvissuti, anche se tolti dal servizio operativo gi\u00e0 dal 1944, vennero definitivamente demoliti nel 1952.\nRegno di Iugoslavia.\nIl Regno di Iugoslavia emise un ordine per 12 esemplari ai quali venne assegnata la designazione Do 22Kj. Questo rimasero in servizio fino all'invasione tedesca del 1941 durante le fasi della seconda guerra mondiale. I piloti riuscirono a salvare dalla distruzione 8 esemplari con i quali attraversarono il mar Mediterraneo raggiungendo l'Egitto e chiedendo asilo presso le truppe del Commonwealth britannico. I velivoli furono quindi acquisiti dalla Royal Air Force ma non vennero impiegati operativamente."}
{"id": "2285935", "revid": "34971", "url": "https://it.wikipedia.org/wiki?curid=2285935", "title": "Microsoft Anti-Virus", "text": "Microsoft Anti-Virus \u00e8 un'utilit\u00e0 antivirale sviluppata dalla Microsoft presente nelle versioni 6.x di MS-DOS. \u00c8 avviabile sia da DOS (MSAV) che da Windows 3.x (MWAV). Essa prevede semplicemente un motore di scansione di disco rigido, CD oppure Floppy disk alla ricerca di virus (oramai tutti scomparsi). Non sono presenti quasi tutte le funzioni di un antivirus attuale (protezione in tempo reale, aggiornamenti automatici e manuali, antispyware), ma \u00e8 comunque uno dei primi sistemi antivirali esistenti. \nMicrosoft riprender\u00e0 il progetto di Microsoft Antivirus nel 2006 con Windows Live OneCare, per poi sostituire nel 2009 quest'ultimo con una versione ridotta gratuita chiamata Microsoft Security Essentials, a causa della scarsa popolarit\u00e0 del software."}
{"id": "2285938", "revid": "54354", "url": "https://it.wikipedia.org/wiki?curid=2285938", "title": "Microsoft Antivirus", "text": ""}
{"id": "2285941", "revid": "21880", "url": "https://it.wikipedia.org/wiki?curid=2285941", "title": "Squatiniformes", "text": ""}
{"id": "2285960", "revid": "258720", "url": "https://it.wikipedia.org/wiki?curid=2285960", "title": "Squatinidae", "text": ""}
{"id": "2285962", "revid": "15756", "url": "https://it.wikipedia.org/wiki?curid=2285962", "title": "L'antico regno del silenzio", "text": "L'antico regno del silenzio \u00e8 il primo romanzo di una trilogia, nato dalla mente di Martin Hocke nel 1989. Il romanzo narra le vicende di Hunter, un giovane gufo bianco nel regno notturno dei gufi.\nQuesto romanzo \u00e8 stato, nella sua pi\u00f9 recente stampa, rinominato dalla casa editrice \"Il Regno dei Gufi\".\nTrama.\n\"L'antico regno del silenzio\" comincia con uno spiraglio di luce che penetra il legno consunto di un vecchio granaio. Questa \u00e8 la prima visione di Hunter, primogenito di una famiglia di Barbagianni (detti anche Gufi Bianchi).\nDue uova si schiuderanno dopo di lui, un altro maschietto ed una femminuccia, rispettivamente Quaver e Dawn-Raptor.\nQuesta non \u00e8 una storia qualunque, bens\u00ec un poema epico classificabile insieme a pochissime altre opere d'arte quali La collina dei conigli, Il Signore degli Anelli ecc.\nIn questo primo volume (ne seguiranno altri due: \"Il Regno Perduto\" e \"Alla Conquista della Terra\"), saremo introdotti nella societ\u00e0 dei Gufi Bianchi, una popolazione dall'aspetto similare a quello della nostra societ\u00e0.\nLe prime lezioni che saranno concesse ai tre pulcini saranno perlopi\u00f9 teoriche, i loro genitori: Dapple e Steeple comunque non impiegheranno molto a passare alla pratica, sul campo. A turno dovranno imparare a \"venire a patti con la paura\", ma noi avremo modo di poter vedere la lezione solo con Hunter, che scoprirete ben presto \u00e8 il protagonista del romanzo.\n\u00c8 una lezione molto importante per l'iniziazione fisica e mentale, tuttavia Steeple non \u00e8 un padre irresponsabile e utilizzer\u00e0 tutte le precauzioni del caso quando porter\u00e0 suo figlio Hunter di fronte alla volpe per far emergere il sistema di difesa classico dei Gufi Bianchi, il tutto si svolger\u00e0 con un tocco di poesia, caratteristica distintiva dell'autore:\n[...] \"Alla fine smise quel suo inutile abbaiare. Frustrata, azzann\u00f2 con rabbia le stoppie sulle quali si era trascinata quella facile preda zoppicante prima che qualche magia la rapisse nell'aria, in un regno di gran lunga al di l\u00e0 della sua portata\" [...] \"Quella curiosa piuma era tutto ci\u00f2 che restava dopo il passaggio di quelle misteriose creature di un altro mondo, in qualche modo sospeso tra cielo terra. Un mondo di cui uomini e volpi conoscono ben poco.\" [...]\nTra un apprendimento pratico ed uno teorico i pulcini diventano giovani individui, pronti a lasciare la casa per sistemarsi nelle sedi di studio a loro pi\u00f9 appropriate: Hunter verr\u00e0 mandato alla Fattoria di Beak Poke, il Gufo-Gufo (che si occupa dello studio dei gufi tutti) della regione; Quaver, pi\u00f9 affine all'arte invece andr\u00e0 da Bardic, il Gufo Maestro della poesia. Dawn-Raport crescendo presenter\u00e0 dei problemi e sar\u00e0 trattenuta per approfondimenti in quanto dubitata come Gufa dissidente.\nCome lettori vivremo i sentimenti e le sensazioni di Hunter durante questo primo, timoroso viaggio. Tuttavia Hunter, come primogenito ben nutrito \u00e8 un Gufo forte e sano e superer\u00e0 indenne gli inconvenienti del tragitto.\nAll'arrivo verr\u00e0 purtroppo messo al corrente della morte di quello che doveva essere il suo maestro, lo verr\u00e0 a sapere da Yoller, gufo bruno (Allocco) appartenente ad una famiglia aristocratica. Nella stessa notte apprender\u00e0 che nel territorio (automaticamente acquisito) \u00e8 stata registrata la presenza di un'abusiva, una Civetta.\nDa qui si evince l'allegoria con la societ\u00e0 dell'uomo, dove i Gufi rappresentano diverse razze e ceti sociali e dove la Civetta rappresenta la categoria pi\u00f9 bassa: gli emigrati, i senza tetto.\nNell'Antico Regno del Silenzio le Civette sono abusivi, indesiderati, ignoranti e quant'altro.\nTutto quello che Hunter assorbir\u00e0 in quella prima importante solitudine imprimer\u00e0 per sempre il suo interesse per lo studio dei Gufi, sebbene (e lo scopriremo pi\u00f9 avanti) si trover\u00e0 in una situazione in cui apprender\u00e0 elementi preziosi sull'essere umano.\nYoller diventer\u00e0 un amico sincero, ma non sar\u00e0 l'unico di un'altra specie con cui si legher\u00e0 in modo profondo, perch\u00e9 nella sua permanenza nell'ex territorio di Beak Poke incontrer\u00e0 anche l'immigrata.\nDopo primi momenti di incertezza e di riserbo, abbandoner\u00e0 il suo atteggiamento prevenuto e imparer\u00e0 a fidarsi solo del suo giudizio: Hunter diventer\u00e0 un Gufo incorruttibile, dai valori intoccabili e pronto all'altruismo.\nAlba, questo il nome della Civetta, diventer\u00e0 ancora di pi\u00f9 di un semplice oggetto di studio, sconvolger\u00e0 in modo straziante la sua vita, ma involontariamente lo render\u00e0 ancora migliore.\nAd ogni la conoscenza di entrambi lo porter\u00e0 ad avere un flusso di informazioni legate alla politica e alla sopravvivenza delle tre specie di Gufi trattate (ce ne sarebbe anche una quarta ma \u00e8 marginale: i Gufi delle notizie) e questa conoscenza far\u00e0 di lui un viaggiatore impegnato, come mediatore tra le specie.\nSua prima missione \u00e8 quella di correre al Regno Perduto (il Regno Proibito e pericoloso) per avvisare Alba dell'imminente ricognizione di tre Allocchi: Ferocity, Ripper e Stoop. Dei Gufi spietati e feroci. Una spedizione inviata dalla comunit\u00e0 degli Allocchi per verificare lo stato del Regno Perduto (abbandonato tempi addietro causa colonizzazione dell'uomo) per eventualmente riprenderne possesso, essendo tipico habitat di questa specie.\nE qui \u00e8 d'obbligo una piccola precisazione: alcuni Gufi sopportano la presenza fisica dell'uomo, Il Barbagianni \u00e8 uno di questi, anzi il fattore \u2018esperto\u2019 sa che questa specie \u00e8 utile in quanto assiduo predatore di topi. La Civetta invece \u00e8 azzardata, convive con l'uomo con astuzia. L'aristocratico Allocco invece rifiuta quest'onta, rimane solitario nei suoi boschi aviti.\nRitorniamo alla decisione di Hunter di \u2018salvare\u2019 Alba, che superer\u00e0 il pericolo di un'intercettazione con successo.\nIn seguito, il volere della storia lo porta a dover nuovamente traversare a ritroso le pianure e i boschi per raggiungere la casa natia per ridiscutere della sua istruzione, dal momento che il Gufo-Gufo \u00e8 morto e si rende necessaria una nuova figura. La nuova elezione segner\u00e0 l'inizio di una grave problematica per la comunit\u00e0 dei Gufi. Ma non \u00e8 tutto!\nAttraverso i Gufi delle notizie (vedi sopra) apprenderanno una notizia tanto terribile quanto incredibile, si sta avvicinando un terribile Gufo mostro, cos\u00ec spaventoso che si credeva appartenere soltanto alle mitologie.\nQuesto porter\u00e0 Hunter a volare freneticamente in diversi territori, un po' per ricercare delle conferme e un po' per avvertire parenti e vicini, e purtroppo la notizia acquister\u00e0 i contorni reali nel momento in cui le popolazioni dei Gufi si vedranno arrivare dei superstiti.\nNello scompiglio generale si cercher\u00e0 di organizzarsi al contrattacco e quanto meno all'evacuazione dei territori. In questo pericoloso frangente Hunter, Yoller ed Alba, anche se in contesti diversi, rafforzeranno i loro legami e le tre razze metteranno (momentaneamente) da parte i loro dissapori per unire le forze e le menti per la salvezza di tutti.\nAnche in questo frangente Hunter imparer\u00e0 che tutti hanno pregi e difetti, prender\u00e0 atto, con amarezza, che mentre il contingente degli Allocchi era gi\u00e0 formato, il consiglio democratico della sua specie era ancora in riunione d'emergenza.\nNonostante tutto la guerra arriva, devastante e implacabile, ma i Gufi uniti di tutte le razze riusciranno ad abbattere l'enorme bestia sterminatrice. Le perdite saranno enormi, i feriti altrettanti.\nInsieme ad altri Hunter e Yoller riporteranno gravi ferite, ma \u00e8 con Alba che Hunter voler\u00e0, con estrema fatica, alla fattoria acquisita da Beak Poke.\nI riflettori si soffermeranno sulla convalescenza di Hunter (riguardo a Yoller vedremo ne \u2018Il Regno Perduto), Alba prender\u00e0 la decisione in accordo con Hunter stesso di assisterlo e curarlo. Nasceranno i primi problemi di ceto sociale, i pregiudizi e le convenzioni indurranno Quaver (il fratello) a raggiungere Hunter per discutere di quest'argomento delicato.\nPurtroppo la determinazione del nostro eroe non sar\u00e0 sufficiente a tenere insieme i pezzi perch\u00e9 Alba, sebbene piccola e minuta, \u00e8 pi\u00f9 grande di et\u00e0 e decide la cosa giusta da fare, litigheranno e si separeranno con amarezza. Hunter senza pace prover\u00e0 alcune notti dopo a raggiungerla, ma subir\u00e0 uno shock tale da indurlo in uno stato catatonico, l'amico Yoller tuttavia riuscir\u00e0 inaspettatamente a riportarlo in vita.\nLa decisione di Hunter di partire per la metropoli con l'aristocratico Allocco lo metter\u00e0 un poco in pace dai suoi tormenti.\nL'obiettivo si fermer\u00e0 nell'Antico Regno del Silenzio per proseguire le avventure degli altri personaggi.\nDapple disperata dar\u00e0 disposizioni a Quaver a Dawn-Raptor di partire per la citt\u00e0 in cerca di Hunter, cosa che non succeder\u00e0.\nLe stagioni scorrono e Quaver con il suo maestro occuperanno la fattoria abbandonata di Beak Poke, mentre Dawn-Raptor si era gi\u00e0 unita da tempo al nuovo eletto: Winger, che oltre la carica di Gufo-Gufo ha scopi ben pi\u00f9 loschi da svolgere sotto la copertura del consiglio.\nNel frattempo Yoller rientra dalla citt\u00e0 e Quaver non perde tempo per congiungersi con lui e sapere di Hunter. L'Allocco dopo avergli raccontato tutto il viaggio gli comunicher\u00e0 che Hunter \u00e8 morto, ma Quaver non gli crede perch\u00e9 la storia non sta in piedi.\nAltri avvenimenti prenderanno forma, e sono la formazione di un gruppo di resistenza alla dittatura che Winger vuole imporre con un potere quasi schiacciante; e una specie di malattia si diffonder\u00e0 rendendo i gusci delle uova cos\u00ec sottili da rompersi prima del tempo, provocando una serie di morti premature dei pulcini.\nPoi finalmente il ritorno di Hunter, che apprender\u00e0 con amarezza dei drastici cambiamenti avvenuti nella sua comunit\u00e0. gli verr\u00e0 detto che non pu\u00f2 annunciarsi nell'immediato e dovr\u00e0 nascondersi e subire la prigionia, confinato nel Regno Perduto (nel frattempo colonizzato a tutti gli effetti dalle Civette) ed essere a sua volta un Gufo senza territorio.\nOltre alle questioni politiche Hunter, che ha preso il nome di Humanoid per mantenere l'anonimato scopre i giochi loschi e lussuriosi di Winger, che approfittando della faccenda delle uova rotte si approprier\u00e0 del titolo di \u2018salvatore\u2019 pretendendo (con la forzata approvazione del consiglio) di accoppiarsi con pi\u00f9 femmine.\nNel frattempo le Civette faranno il bello e il cattivo tempo con Humanoid (Hunter), lo sfrutteranno inviandolo a studiare i cuccioli di umani nella grande casa al centro del Regno Perduto, lui dovr\u00e0 subire in silenzio per amore delle parole del fratello e del Gufo della Storia, gli unici a sapere della sua vera identit\u00e0.\nTutte queste spinose questioni metteranno a disagio il nostro eroe e purtroppo ritorner\u00e0 nuovamente l'antico attrito tra le specie e si creeranno pesanti baruffe tra Gufi Bianchi e Bruni.\nHunter riprender\u00e0 possesso della sua identit\u00e0 e della sua vita, insieme a Yoller, con sacrifici non da poco, riusciranno a rimettere le cose in uno stato di quasi armonia e poi pian piano le loro vite si dilateranno e finalmente Hunter trover\u00e0 il suo luogo sicuro e puro per la salvezza della sua specie."}
{"id": "2285965", "revid": "1123126", "url": "https://it.wikipedia.org/wiki?curid=2285965", "title": "Raymond Leo Burke", "text": "Biografia.\nNasce a Richland Center in Wisconsin il 30 giugno 1948, ultimo dei sei figli di Thomas e Marie Burke. Ha ascendenze irlandesi per parte di padre (Cullen e Tipperary).\nBurke ha frequentato la St. Mary's Parish School di Richland Center dal 1954 al 1959 (nel 2012, questa sua stessa scuola, in suo onore, \u00e8 stata rinominata Raymond Cardinal Burke Annex). La sua famiglia si \u00e8 in seguito spostata a Stratford, nel Wisconsin.\nFormazione e ministero sacerdotale.\nStudia dapprima all\"'Holy Cross Seminary\" di La Crosse, nello stato del Wisconsin, e alla Catholic University of America di Washington. Dal 1971 si trasferisce alla Pontificia Universit\u00e0 Gregoriana di Roma, dove rimane fino alla sua ordinazione sacerdotale.\nIl 29 giugno 1975 \u00e8 ordinato presbitero da papa Paolo VI per la diocesi di La Crosse, con una cerimonia tenutasi nella basilica di San Pietro.\nNel 1984 consegue il dottorato in diritto canonico alla Pontificia Universit\u00e0 Gregoriana.\nSvolge i suoi primi incarichi nella cattedrale di La Crosse, dapprima come vicerettore della stessa e successivamente come \"moderator curi\u00e6\" e vicecancelliere della diocesi. Nel 1989, papa Giovanni Paolo II nomina Burke \"Defensor Matrimonii\" del Supremo Tribunale della Segnatura Apostolica, il pi\u00f9 alto tribunale della Chiesa cattolica. \u00c8 il primo americano a cui viene affidato questo incarico.\nIl ministero episcopale.\nVescovo di La Crosse.\nIl 10 dicembre 1994 papa Giovanni Paolo II lo nomina vescovo di La Crosse; succede a John Joseph Paul, dimessosi per raggiunti limiti di et\u00e0. Riceve l'ordinazione episcopale nella basilica di San Pietro in Vaticano il 6 gennaio 1995 da papa Giovanni Paolo II, co-consacranti gli arcivescovi Giovanni Battista Re e Jorge Mar\u00eda Mej\u00eda (poi entrambi cardinali). Prende possesso della diocesi il successivo 22 febbraio.\nArcivescovo di Saint Louis.\nIl 2 dicembre 2003 papa Giovanni Paolo II lo nomina arcivescovo metropolita di Saint Louis; succede a Justin Francis Rigali, precedentemente nominato arcivescovo metropolita di Filadelfia. Il 26 gennaio 2004 prende possesso dell'arcidiocesi, mentre il 29 giugno 2004 riceve il pallio da papa Giovanni Paolo II in piazza San Pietro.\nFavorevole alla Messa tridentina, nel 2007 \u00e8 chiamato a Roma insieme al cardinale Sean Patrick O'Malley, arcivescovo metropolita di Boston, per la lettura del \"motu proprio Summorum Pontificum\" di papa Benedetto XVI, la cui pubblicazione avviene in quell'anno.\nPrefetto del Supremo Tribunale della Segnatura Apostolica.\nIl 27 giugno 2008 papa Benedetto XVI lo nomina prefetto del Supremo tribunale della Segnatura apostolica, di cui era gi\u00e0 membro, e presidente della Corte di Cassazione dello Stato della Citt\u00e0 del Vaticano; succede al cardinale Agostino Vallini, nominato cardinale vicario per la diocesi di Roma. Dal 7 ottobre 2008 \u00e8 anche presidente della Commissione per gli avvocati.\nIl cardinalato.\nPapa Benedetto XVI lo crea cardinale diacono di Sant'Agata dei Goti nel concistoro del 20 novembre 2010. Prende possesso della diaconia il 5 febbraio seguente.\nNel giugno del 2012 il suo nome compare nella vicenda del \"corvo\" e di Vatileaks a causa della pubblicazione di una sua nota privata inviata a papa Benedetto XVI riguardo all'approvazione della liturgia del Cammino neocatecumenale.\nBurke fu uno dei cardinali elettori che presero parte al conclave del 2013 che elesse papa Francesco.\nIl 16 dicembre 2013, papa Francesco ha apportato diverse modifiche alla Congregazione dei Vescovi, il dipartimento vaticano che sovrintende la selezione dei nuovi vescovi. Tra i membri della congregazione, Burke non venne rinominato, venendogli preferito il cardinale Donald Wuerl, considerato pi\u00f9 liberale.\nIl 4 novembre 2014, Burke dichiar\u00f2: \"Vi \u00e8 un forte sentore che la Chiesa sia come una nave senza nocchiero\", ma poco dopo ha bilanciato la propria critica dicendo di non voler criticare il papa, semplicemente di voler interpretare il pensiero dell'uomo medio e il suo senso di estraneit\u00e0 di fronte al mondo. Ha inoltre dichiarato che papa Francesco non ha mai detto di aver trovato elementi positivi negli atti omosessuali, aggiungendo inoltre che sarebbe \"impossibile trovare elementi positivi in un atto tanto diabolico.\"\nCardinale Patrono del Sovrano Militare Ordine di Malta.\nL'8 novembre 2014 papa Francesco lo ha nominato patrono del Sovrano Militare Ordine di Malta; succede al cardinale Paolo Sardi, dimessosi per raggiunti limiti di et\u00e0. Tale incarico, per quanto prestigioso, non ha risvolti effettivi e si presenta perlopi\u00f9 come meramente cerimoniale, al punto che veniva in precedenza concesso a cardinali in pensione o come incarico secondario per un prelato ancora attivo.. \nLa nomina venne interpretata in correlazione ai recenti interventi di critica, seppur velata, di Burke nei confronti dell'operato della Chiesa e del pontefice, anche perch\u00e9 con tale nomina Burke venne costretto a lasciare la presidenza del Tribunale supremo della Segnatura Apostolica. Papa Francesco ha negato che lo spostamento di Burke fosse una \"punizione\" per il suo atteggiamento conservatore nei confronti dell'esito del Sinodo della famiglia del 2014, dicendo di volere un \"americano intelligente\" come patrono dell'Ordine di Malta. Il pontefice ha aggiunto inoltre che tale mossa non era isolata, ma faceva parte di un pi\u00f9 ampio programma di ristrutturazione della burocrazia e della curia vaticana decisa ben prima del sinodo, ma di aver preferito attendere sino a dopo il sinodo per rendere ufficiale tale nomina cos\u00ec da permettere a Burke di prendervi parte come capo di un dipartimento del Vaticano.\nIncarichi nella Curia romana.\nIl 26 settembre 2015 papa Francesco lo ha nominato membro della Congregazione delle cause dei santi. A novembre del 2016, papa Francesco ha rimosso Burke dal suo incarico alla Congregazione delle cause dei santi. Anche questa mossa \u00e8 stata vista dai commentatori come una risposta alla pubblicazione dei \"dubia\" da lui promossi e presentati al pontefice assieme ad altri tre cardinali su \"Amoris laetitia\", in cui il cardinale evidenziava dei punti dello scritto del papa a suo parere in contraddizione con l'insegnamento morale della Chiesa cattolica, in particolare sul trattamento dei divorziati \"risposati\". Burke aveva infatti fatto presente come, in mancanza di una risposta ufficiale ai \"dubia\" da parte del papa, sarebbe seguita una \"correzione filiale\" e pubblica del papa.\nAll'inizio di febbraio del 2017, Burke ha presieduto a Guam il processo contro Anthony Sablan Apuron, arcivescovo di Aga\u00f1a, riguardo ad accuse di abusi su minori. Nel marzo del 2018, la corte ha riconosciuto Apuron colpevole e ne ha ordinato la rimozione dagli incarichi.\nNell'aprile del 2017, intervistato nel suo appartamento vicino alla Citt\u00e0 del Vaticano, ha affermato di essere lontano da qualsiasi coinvolgimento nell'Ordine di Malta, pur mantenendo la carica di cardinale patrono. Ha dichiarato anche che il Papa aveva messo in chiaro di affidare la gestione all'arcivescovo Becciu, e di voler espellere i membri massoni dall'Ordine.\nIl 30 settembre 2017 papa Francesco lo ha nominato membro del Tribunale Supremo della Segnatura Apostolica, di cui era gi\u00e0 stato prefetto.\n\u00c8 uno dei cardinali che celebra la Messa tridentina dopo la riforma liturgica, sottolineando le motivazioni che rendono opportuna la presenza della forma pi\u00f9 antica del rito romano accanto a quella riformata.\nPosizioni.\nRuolo delle donne nella Chiesa.\nNel giugno del 2008, Burke in qualit\u00e0 di arcivescovo, emise un'interdizione dai ministeri e dai sacramenti per una suora dell'ordine delle Sorelle della Carit\u00e0, Louise Lears, giudicandola colpevole di tre gravi offese contro la fede e gli insegnamenti canonici. Lears, educatrice pastorale, aveva tra le altre cose detto pubblicamente di essere favorevole all'apertura del sacerdozio anche alle donne. Lears ricevette l'interdizione dopo aver preso parte ad una cerimonia di ordinazione che la Chiesa non considera valida, perch\u00e9 riguardava una donna appartenente al WomenPriests movement.\nNel gennaio del 2015, Burke nell'intervista a seguito del fatto critic\u00f2 come eccessivo quello che egli stesso defin\u00ec un \"femminismo radicale\" nella Chiesa. Egli nello specifico critic\u00f2 l'introduzione delle donne al servizio all'altare come una \"femminizzazione\" della Chiesa e un disincentivo a nuove ordinazioni maschili.\nEtica sessuale.\nPoco dopo la mancata conferma da parte di papa Francesco della persona di Burke alla Congregazione per i vescovi, lo stesso cardinale disse \"Uno pu\u00f2 avere l'impressione, o perlomeno pu\u00f2 interpretare dai media, che Egli pensi che stiamo parlando troppo di aborto, troppo di integrit\u00e0 del matrimonio tra uomo e donna. Ma noi non potremo mai parlarne abbastanza.\"\nBurke ha comunque pi\u00f9 volte dichiarato ai media che il papa non ha alcuna intenzione di cambiare gli insegnamenti della Chiesa cattolica in materia di morale.\nOpposizione all'omosessualit\u00e0.\nBurke \u00e8 tra i pi\u00f9 forti critici e oppositori ad un'attitudine morbida della Chiesa nei confronti dell'omosessualit\u00e0 e dell'accettazione dei gay in seno alla Chiesa cattolica.\nIn un'intervista del 2013, Burke disse che il matrimonio tra persone dello stesso sesso \"...\u00e8 un problema, una bugia sul pi\u00f9 fondamentale degli aspetti della nostra natura umana, della nostra sessualit\u00e0 umana, che la vita stessa ha definito. Vi \u00e8 un solo luogo da cui queste bugie possono venire, ed il suo nome \u00e8 Satana. \u00c8 in una situazione diabolica che egli si insinua distruggendo gli individui, le famiglie e persino la nostra nazione.\"\nIn un'intervista dell'ottobre del 2014, Burke ha parlato delle relazioni omosessuali come di relazioni \"profondamente disordinate e dannose\", ritenendo che i genitori non dovrebbero \"esporre i [loro] figli a ci\u00f2.\" Egli ha suggerito ai coniugi di non permettere ai figli di avere contatti con attivisti gay e di scoraggiare la partecipazione di questi ultimi anche ad eventi conviviali della famiglia. Il cardinale ha descritto l'omosessualit\u00e0 come una \"malattia\" che non \u00e8 genetica, ma dipende in gran parte dall'ambiente in cui cresce una persona. In un'intervista del 2015 per LifeSiteNews il presule ha ribadito come le situazioni di coppie gay e di divorziati risposati sono analoghe al caso di \"una persona che ha ucciso qualcuno ed \u00e8 gentile col resto del mondo\u201d, dove l'atto positivo non mitiga il peccato. David Gibson, scrivendo su \"National Catholic Reporter\", disse che il paragone avanzato da Burke fosse fuori luogo rispetto all'approccio pi\u00f9 pastorale di papa Francesco a tali problematiche.\nParlando ad Oxford dopo referendum sui matrimoni dello stesso sesso tenutosi in Irlanda nel maggio del 2015, Burke ha asserito di aver fatto di tutto per comprendere \"come una nazione possa ridefinire il matrimonio... Intendo dire, tale azione \u00e8 una sfida a Dio. \u00c8 assolutamente incredibile. I pagani forse avranno pure tollerato comportamenti pagani, ma mai si sarebbero sognati di definirli come matrimonio.\" L'arcivescovo di Armagh Eamon Martin rimprover\u00f2 pubblicamente Burke definendo i suoi commenti considerati offensivi e chiese ai singoli individui di \"cercare di essere rispettosi e di non arrecare offesa col linguaggio\" per quanto possibile durante il summit.\nNell'agosto del 2017 Burke disse che le asserzioni del cardinale Reinhard Marx sulla recente legalizzazione in Germania dei matrimonio dello stesso sesso non dovessero essere una questione da dibattere nella Chiesa cattolica, ma semplicemente che tale atto fosse il chiaro sintomo di come la Chiesa non avesse avuto \"la chiarezza ed il coraggio di annunciare il Vangelo anche in una cultura cos\u00ec radicalmente secolarizzata\". Fece allusioni anche ad errori diabolici commessi da parte dei capi della Chiesa tedesca, incentrando ancora una volta la sua critica sugli atti omosessuali.\nDivorzio.\nBurke si \u00e8 opposto ad ogni possibile cambiamento della dottrina della Chiesa in materia di divorzio tra cattolici come pure della necessit\u00e0 di non riammettere alla comunione eucaristica quanti si sono risposati civilmente. In un volume del 2013 scritto con i cardinali Gerhard Ludwig M\u00fcller e George Pell si \u00e8 espresso proprio su questi temi.\nProprio nel Sinodo dei Vescovi del 2014 venne proclamato un emendamento che addolc\u00ec la posizione del linguaggio della Chiesa cattolica nei confronti dei gay, della contraccezione, del divorzio e del matrimonio civile. Burke disse a tal proposito che \"un gran numero di padri sinodali hanno trovato tale argomento opinabile.\" In un'intervista con Catholic World Report, Burke ha detto che il documento finale emesso \"manca di solide fondamenta nelle Sacre Scritture e nel Magistero e d\u00e0 l'impressione di essere inventato completamente \"ex novo\" [...].\" Burke, in un'intervista a BuzzFeed, disse che se \"Papa Francesco avesse prescelto certi cardinali a dirigere l'incontro per far prevalere la propria visione personale in materia di divorzio e trattamento delle persone omosessuali\", egli non avrebbe osservato il suo mandato come capo della Chiesa cattolica.\nIn un'intervista del gennaio del 2015, rispondendo ad un'ipotetica domanda riguardante le azioni di papa Francesco, Burke si \u00e8 detto pronto di continuare a \"resistere\" se il pontefice avesse permesso a divorziati e risposati cattolici di ricevere la comunione. In un'altra intervista al quotidiano tedesco \"Die Welt\" il 24 aprile 2015, Burke rinnov\u00f2 le sue critiche al cardinale tedesco Walter Kasper, la cui soluzione \"caritatevole\" di concedere la comunione ai divorziati era stata discussa nel sinodo del 2014: \"Siamo legati dal Magistero. Ma alcuni padri sinodali, e soprattutto il cardinale Kasper, vogliono cambiarlo. Perci\u00f2 devo essere molto chiaro. Gli scontri nei sinodi, seppur incidentali, non sono cos\u00ec poco frequenti. Persino nei primi concili, dove a causa dell'eresia ariana, ad esempio, Atanasio divenne persino fisicamente aggressivo\".\nBurke, assieme ad altri tre cardinali, \u00e8 stato autore e firmatario dei \"Dubia\", o dubbi, presentati a papa Francesco, richiedendo la chiarificazione di diversi punti della dottrina espressa dal pontefice nell'esortazione apostolica \"Amoris laetitia\" del 2016 sulla vita cristiana in generale. Gli altri cardinali con lui furono l'italiano Carlo Caffarra e i tedeschi Walter Brandm\u00fcller e Joachim Meisner. Dal sinodo del 2014, alcuni vescovi hanno iniziato a permettere ad alcuni divorziati e risposati di ricevere la comunione, per quanto la Chiesa ritenga che tali persone vivano in stato di peccato mortale commettendo adulterio. Una nota a pi\u00e8 di pagina in \"Amoris laetitia\" sembrava permettere tale pratica in alcune circostanze. Burke disse che se uno o pi\u00f9 risposati cattolici avessero avuto la possibilit\u00e0 di ricevere la Santa Comunione, \"l'insegnamento della Chiesa in fatto di matrimonio sarebbe da considerarsi terminato.\"\nI quattro cardinali presentarono i \"dubia\" al papa in privato, facendo poi seguire una lettera pubblica (\"Seeking Clarity: A Plea to Untie the Knots in \"Amoris Laetitia\"\") nel novembre del 2016, chiedendo pubblicamente a Francesco di chiarificare vari punti della sua dottrina. Il primo \"dubium\" verte proprio sulla ricezione dei sacramenti da parte di sposati e divorziati. La lettera pubblica chiede delle chiarificazioni sulla vita cristiana in relazione all'enciclica \"Veritatis splendor\" di Giovanni Paolo II. Nell'aprile del 2017, non avendo ancora ricevuto una replica alla loro lettera, i cardinali hanno chiesto un incontro ufficiale con papa Francesco, ma non vi \u00e8 stata risposta a tale richiesta.\nIl 7 aprile 2018, Burke, assieme a Brandm\u00fcller e al vescovo Athanasius Schneider, prese parte ad una conferenza nella quale rigett\u00f2 pubblicamente la linea proposta dai vescovi tedeschi di permettere a divorziati e risposati cattolici di ricevere l'eucaristia. Citando il cap. 19 del Vangelo di Matteo, il cardinale ha disputato la nozione secondo la quale nessuno, incluso il papa, ha l'autorit\u00e0 di accettare divorziati o risposati come membri effettivi della Chiesa. Nel corso della conferenza, Burke ha espresso il proprio sentimento, secondo il quale una \"correzione pubblica\" di un papa in un errore pu\u00f2 essere tale solo dopo che quelle private siano state ignorate o rifiutate. \", il papa pu\u00f2 essere anche disobbedito,\" ha dichiarato Burke nell'occasione. Ha aggiunto inoltre che \"il romano pontefice pu\u00f2 dispensare da una legge con l'intento di preservarne il contenuto, ma mai di sovvertirlo.\"\nAborto e ricerca sulle cellule staminali embrionali.\nNel corso delle elezioni presidenziali del 2004, Burke disse pubblicamente di non essere intenzionato a concedere la comunione a John Kerry o ad altri politici cattolici che pubblicamente avessero supportato l'aborto, seppur definito \"legale\". Scrisse inoltre una lettera pastorale dicendo ai cattolici di non votare per quei politici favorevoli all'aborto o ad altre pratiche \"contrarie alla vita\". In un'intervista del settembre del 2008, Burke disse che \"il Partito Democratico [statunitense] rischia di trasformarsi in un \"partito della morte\" per le sue scelte in materia di bioetica\", in particolare sul tema dell'aborto.\nNel 2008, Burke chiese alla Saint Louis University di prendere dei provvedimenti disciplinari contro l'allenatore di basket locale, Rick Majerus, dopo che questi aveva pubblicamente dato il proprio supporto all'aborto e alla ricerca sulle cellule staminali embrionali durante un comizio elettorale a favore della senatrice democratica e candidata presidenziale Hillary Clinton. Burke disse che \"quando si prende una posizione in un'universit\u00e0 cattolica, non \u00e8 necessario considerare sempre tutti gli aspetti della Chiesa cattolica. Ma non bisogna fare delle affermazioni che coinvolgono direttamente l'identit\u00e0 e la missione della Chiesa cattolica stessa.\" L'Universit\u00e0 di St. Louis ha supportato il diritto di Majerus ad esprimere il proprio punto di vista pubblicamente e liberamente.\nNel marzo del 2009, Burke chiese ai vescovi americani di negare la comunione a quei politici cattolici che avessero supportato l'aborto legalizzato. I vescovi non seguirono i consigli del cardinale, e Burke disse, \"[questo] sta indebolendo la fede di ciascuno di noi. Sembra che sia moralmente corretto ora il supportare l'aborto procurato.\" Egli disse inoltre che ogni persona che promuove e implementa una legislazione \"anti-vita\" si fa \"agente di morte\" egli stesso. Burke successivamente disse di aver fatto queste osservazioni non come prefetto della Segnatura Apostolica, la pi\u00f9 alta corte del Vaticano, ma semplicemente come vescovo americano. Due mesi dopo, a maggio, Burke disse, \"dal momento che il presidente Obama ha annunciato chiaramente, nel corso della sua campagna elettorale, la sua agenda anti-vita e anti-famiglia, un cattolico che ne conosca quindi il programma non pu\u00f2 votare per lui con la coscienza pulita.\" Durante le elezioni, Obama non chiese ad ogni modo ufficialmente il riconoscimento dei matrimoni dello stesso sesso, ma semplicemente di \"unioni civili\" dello stesso sesso.\nNel febbraio del 2013 Burke comment\u00f2 il dibattito irlandese sull'aborto dicendo che, secondo il diritto canonico, qualunque sacerdote avrebbe potuto escludere i politici favorevoli all'aborto dalla partecipazione alla comunione eucaristica.\nQuando Sheryl Crow, favorevole alla ricerca sulle cellule staminali, richiese la possibilit\u00e0 di tenere un concerto di beneficenza per il Cardinal Glennon Children's Hospital, Burke disse che l'aver ospitato Crow avrebbe dato \"l'impressione che la Chiesa rendesse incostante il proprio insegnamento.\"\nBurke disse che la vittoria di Donald Trump alle elezioni presidenziali del 2016 ha rappresentato una vittoria per la causa pro-vita.\nNel settembre 2020, ha affermato che i politici favorevoli all'aborto non devono accontentarsi al sacramento eucaristico e che i sacerdoti sono tenuti a negarlo. Essendo l'aborto in contraddizione con l'immutabile Magistero della Chiesa, i suoi sostenitori si pongono automaticamente al di fuori di essa.\nCure palliative ed eutanasia.\nIl 23 luglio 2011, in una conferenza sul fine vita sponsorizzata dall'Associazione Medici di Santa Gianna Beretta Molla, Burke disse che la sofferenza in una persona non ha meno significato della sua vita, n\u00e9 d\u00e0 ad un governo il diritto di decidere se una persona debba vivere o morire: \"Non importa quanto una vita possa venire diminuita, non importa quanto una persona stia soffrendo, la vita richiede sempre grande rispetto e cura. Non \u00e8 mai giusto spegnere una vita.\"\nReintegrazione della Fraternit\u00e0 Pio X nella Chiesa cattolica.\nNel 2012, durante i negoziati tra i tradizionalisti della Fraternit\u00e0 sacerdotale San Pio X ed il Vaticano, Burke espresse pieno ottimismo sul fatto che i membri della Societ\u00e0 potessero riconciliarsi con la Chiesa. Defin\u00ec i membri della Societ\u00e0 come persone \"che hanno fede cattolica e amore per la sacra liturgia.\" Le discussioni fallirono. Nel luglio del 2017, Burke disse che la Fraternit\u00e0 San Pio X si trovava ancora \"in scisma\" e che non era \"legittimata a celebrare la messa o a impartire i sacramenti della Chiesa\", e che i cattolici dovessero astenersi dal frequentare le liturgie della Fraternit\u00e0 sacerdotale San Pio X. Il cardinale ha inoltre criticato l'apertura di papa Francesco nei confronti della Fraternit\u00e0 San Pio X, dicendo che \"non vi \u00e8 alcuna spiegazione canonica a tale atto, e trattasi semplicemente di un'anomalia\", perch\u00e9 essi pur non essendo scomunicati, non sono in piena comunione con la Chiesa.\nCommenti alla Messa.\nNella lettera apostolica del luglio del 2007 dal titolo \"Summorum Pontificum\", papa Benedetto XVI ha autorizzato la celebrazione della messa secondo la forma 1962 della Messa tridentina, caduta in disuso dopo il Concilio Vaticano II. Il ritorno della messa secondo la forma antica \u00e8 stato supportato da Burke come la \"riforma della riforma\", per superare alcuni difetti che egli stesso aveva notato nel Messale di Paolo VI. Burke disse:\nBurke ha salutato il motu proprio \"Summorum Pontificum\" come \"il pi\u00f9 splendido contributo del pontificato di papa Benedetto XVI.\" Negli anni, Burke ha frequentemente celebrato ordinazioni e messe secondo il rito romano del 1962, in particolare a membri della Fraternit\u00e0 sacerdotale San Pietro, oltre che per gruppi di sacerdoti tradizionalisti.\nIl 2 marzo 2011, Burke disse che sono stati troppi i preti e i vescovi che hanno fatto violenza alle norme della liturgia ritenendole un qualcosa di superfluo, commettendo invece \"seri abusi\" che hanno danneggiato la fede dei cattolici. Ha criticato la mancanza di riverenza di certi cattolici: \"Se erriamo pensando di essere noi il centro della liturgia, la messa ci pu\u00f2 portare alla perdita della nostra fede.\"\nNel 2021 ha dichiarato al \"National Catholic Register\" di vedere \"una serie di difetti nel motu proprio di papa Francesco \"Traditionis custodes\", dicendo di non poter comprendere come il nuovo messale romano possa essere considerato \"l'unica espressione della \"lex orandi\" del rito romano\", come detto dal nuovo motu proprio. Ci\u00f2 che Benedetto XVI chiam\u00f2 la forma straordinaria della messa, ha dichiarato Burke, \"\u00e8 forma vivente del rito romano e non ha mai cessato di esserlo\". Il cardinale ha fatto notare di non poter comprendere il perch\u00e9 il \"motu proprio\" abbia effetto immediato, dal momento che il decreto \"contiene molti elementi che richiedono studi per la sua applicazione\". Ha aggiunto inoltre che nella sua lunga esperienza pastorale non ha mai notato la situazione gravemente negativa evidenziata da papa Francesco nella sua lettera ai vescovi. Egli ha pubblicato le sue riflessioni sulla \"Traditionis custodes\" sul suo sito web personale. Egli ha evidenziato come le restrizioni imposte da papa Francesco siano nella sua visione \"severe e rivoluzionarie\" e ha posto in dubbio l'autorit\u00e0 del papa nel revocare la pratica della messa tridentina.\nAntinomianismo.\nIl sinodo dei vescovi del 2012 si \u00e8 focalizzato sul tema della nuova evangelizzazione. Nei suoi commenti scritti al sinodo, Burke ha criticato l'\"antinomianismo\", ovvero la credenza che la grazia divina esenti i cristiani dall'obbedienza alla legge morale, ritenendola \"una delle ferite pi\u00f9 dolorose della societ\u00e0 odierna,\" ed \u00e8 responsabile della legalizzazione di \"mali intrinseci\" come l'aborto, la ricerca sulle cellule staminali, l'eutanasia e i matrimoni del medesimo sesso.\nCarenza di sacerdoti.\nBurke ha concesso un'intervista a un'organizzazione per confrontarsi sul tema della \"crisi dell'uomo\" nella Chiesa cattolica. Nell'intervista, Burke ha dichiarato che tra le cause della carenza di nuove vocazioni sacerdotali all'interno della Chiesa vi sono sicuramente la \"femminizzazione\" della Chiesa (tra cui ad esempio il servizio di chierichetti femmine durante le messe). \"L'introduzione di ragazze a servire all'altare - ha dichiarato Burke - fa anche s\u00ec che i ragazzi vi si allontanino. \u00c8 naturale. I ragazzi non vogliono fare attivit\u00e0 con le ragazze. Per quanto le ragazze si dimostrino particolarmente brave nei loro compiti.\"\nBurke inoltre ha precisato come \"sia necessaria una certa disciplina per prestare servizio come chierichetto al fianco di un sacerdote [...] Se non ci sono validi istruiti come chierichetti all'altare sin da giovani, non possiamo stupirci del drammatico fallimento delle vocazioni.\"\nIslam e immigrazione.\nBurke ha detto che \"non vi \u00e8 discussione sul fatto che l'Islam intenda governare il mondo\", e che le societ\u00e0 occidentali debbano tornare alle loro radici cristiane. Burke ha detto che, per nessuno \"vi sar\u00e0 pace con l'idea di trovarsi sotto un governo islamico\", e che vi erano giuste ragioni per essere \"spaventati\" da una tale prospettiva. Di questo ha parlato nella pubblicazione del suo volume \"Hope for the World: To Unite All Things in Christ\". Nel libro, Burke ha scritto: \"l'Islam \u00e8 una religione secondo la quale, secondo la propria interpretazione, vi \u00e8 la tendenza a farsi stato. Il Corano, secondo l'interpretazione autentica data da vari esperti della legge coranica, \u00e8 quella di destinare a governare il mondo... In realt\u00e0, quindi, non vi \u00e8 posto per le altre religioni, anche se esse possono essere tollerate per il periodo in cui l'Islam non sia riuscito a costituirsi una nazione nel mondo.\" L'arcivescovo di Dublino Diarmuid Martin disse che i commenti del cardinale Raymond Burke sul desiderio dell'Islam di governare il mondo erano inadatti al periodo che l'Europa stava vivendo, in particolare dopo l'attentato di Nizza del 2016.\nDopo la vittoria di Donald Trump nelle elezioni presidenziali del 2016, Burke disse di non ritenere \"che il nuovo presidente sia ispirato dall'odio nel suo trattamento degli immigrati.\" Nel 2017 Burke si \u00e8 incontrato con il leader della Lega, Matteo Salvini, come oppositore delle norme sull'immigrazione e sulle posizioni sul dialogo con i musulmani proposte da papa Francesco.\nAbusi sessuali del clero.\nIl 25 agosto 2018 l'arcivescovo Carlo Maria Vigan\u00f2, ex nunzio apostolico negli Stati Uniti, ha pubblicato una lettera di undici pagine nelle quali ha riportato una serie di avvertimenti alla Santa Sede gi\u00e0 inviati da tempo sulla condotta di Theodore Edgar McCarrick, rimosso dal suo ministero il 20 giugno a seguito dell'accusa di abusi su minori, e poi costretto a dimettersi dal cardinalato. Secondo Vigan\u00f2, papa Benedetto XVI avrebbe posto delle restrizioni segrete su McCarrick nel 2009 o nel 2010, ma papa Francesco avrebbe abolito queste sanzioni e avrebbe fatto di McCarrick \"il suo fidato consigliere\", pur sapendo che \"almeno dal 23 giugno 2013 McCarrick era stato un predatore seriale. Sapeva che si trattava di un uomo corrotto e lo ha coperto e difeso sino alla fine.\" La conclusione della lettera chiedeva al papa ed agli altri responsabili di queste coperture di dimettersi. In essa infine si sottolineava come il problema degli abusi sessuali nel clero siano purtroppo correlati alla omosessualit\u00e0 e che quindi era inevitabile che anche tale aspetto venisse affrontato se si vuole risolvere efficacemente e realmente il problema.\nLa lettera ha provocato diverse reazioni. Essa venne \"in parte vista come un attacco omofobico a Francesco\" riempito con \"incomprensibili attacchi personali.\" Un certo numero di vescovi ad ogni modo hanno criticato la lettera mentre altri hanno richiesto ulteriori indagini. Burke disse che le asserzioni di Vigan\u00f2 \"vanno prese assolutamente a cuore dai responsabili della Chiesa.\"\nCOVID-19 e vaccini.\nDurante la Pandemia di COVID-19, tra il 2020 e il 2021, afferma in pubblico di essere contrario all'impiego di mascherine e mezzi di protezione individuale contro il virus e di preferire l'aiuto del Rosario. Successivamente, si dichiara scettico sull'impiego di vaccini contro lo stesso virus, denunciando al contempo l'esistenza di un gruppo che suggeriscono la necessit\u00e0 di impiantare microchip sotto pelle ai cittadini. Pi\u00f9 nel dettaglio, nella stessa occasione il cardinale ha affermato che uno stato che impone vaccinazioni o addirittura microchip \"viola l'integrit\u00e0 dei suoi cittadini\", in quanto \u201cmentre lo Stato pu\u00f2 fornire norme ragionevoli per la salvaguardia della salute, non \u00e8 il fornitore ultimo di salute. Dio lo \u00e8. Qualunque cosa lo Stato proponga, deve rispettare Dio e la sua Legge\" e che \"C'\u00e8 un certo movimento che preme affinch\u00e9 tutti debbano essere vaccinati contro il Coronavirus Covid-19, e anche che una sorta di microchip debba essere impantato sotto pelle di ogni persona, in modo che in ogni momento possa essere controllata, sia per la sua salute che per qualunque altro interesse che possiamo immaginare, da parte dello Stato\".\nL'11 agosto 2021 annuncia di aver contratto il COVID-19. Il 15 agosto successivo, a seguito di un rapido declino del quadro clinico, viene trasferito in terapia intensiva e collegato ad un respiratore. Dopo 6 giorni, il 21 agosto, a seguito del miglioramento delle sue condizioni, il Cardinale Burke lascia il respiratore e la terapia intensiva per tornare presso la sua stanza d'ospedale.\nAraldica.\nLo scudo \u00e8 lo stemma degli antenati del cardinale Burke, i De Burgo o De Burgh, normanni insediatisi in Irlanda nel XII secolo. In Irlanda la famiglia venne rinominata in inglese Bourke o Burke. Secondo la leggenda, fu re Riccardo Cuor di leone a concedere tale stemma agli antenati del cardinale in riconoscimento del loro ruolo avuto nella lotta contro i saraceni nelle crociate. La croce rossa, infatti, \u00e8 un emblema caratteristico dei crociati impegnati nella difesa della Terra Santa. \nL'oro di sfondo \u00e8 inoltre il colore che rimanda alla generosit\u00e0 degli antichi sovrani, mentre la croce rossa \u00e8 tradizionalmente simbolo di forza in quanto rimando alla croce di Cristo da cui sola proviene la salvezza dell'uomo. Il leone rampante in cantone simboleggia il coraggio ed il colore nero denota costanza.\nIl motto prescelto dal cardinale Burke \u00e8 tratto da una delle sue invocazioni preferite che si trova nell'appendice del volume dato da Paolo VI ai 359 diaconi da lui ordinati per il sacerdozio il 29 giugno dell'Anno Santo 1975, tra i quali vi era appunto il cardinale Burke. L'invocazione \u00e8 in latino: \"O bone Jesu, fac ut sim sacerdos secundum Cor Tuum.\" (\"O buon Ges\u00f9, rendimi un sacerdote secondo il Tuo cuore.\"). L'invocazione contenuta nella raccolta si rif\u00e0 al testo del profeta Geremia nella quale il Signore, attraverso il profeta, promette: \"vi dar\u00f2 dei pastori secondo il mio cuore,\nche vi pasceranno con conoscenza e intelligenza.\" ()\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2285966", "revid": "258720", "url": "https://it.wikipedia.org/wiki?curid=2285966", "title": "Heterodontiformes", "text": ""}
{"id": "2285967", "revid": "287204", "url": "https://it.wikipedia.org/wiki?curid=2285967", "title": "\u00c1s\u00edyih Kh\u00e1num", "text": "\u00c1s\u00edyih Kh\u00e1num spos\u00f2 Bah\u00e1'u'll\u00e1h a Teheran, nel 1835, all'et\u00e0 di 15 anni mentre Bah\u00e1'u'll\u00e1h era diciottenne.\n\u00c1s\u00edyih Kh\u00e1num era di aspetto alto e snello, era graziosa e dagli occhi blu scuro grazioso.\nDalla loro unione nacquero sette figli, 'Abdu'l-Bah\u00e1, Bah\u00edyyih Kh\u00e1num, M\u00edrz\u00e1 Mihd\u00ed, S\u00e1diq, K\u00e1zim, 'Al\u00ed-Muhammad e 'Al\u00ed-Muhammad, dei quali solo i primi tre sopravvissero fino all'et\u00e0 adulta.\n\u00c1s\u00edyih Kh\u00e1num, che dai Bahai \u00e8 vista come l'idealtipo delle donne, accompagn\u00f2 sempre Bah\u00e1'u'll\u00e1h durante i suoi esili, divenendone la confidente: Bah\u00e1'u'll\u00e1h la chiam\u00f2 \"la moglie perpetua in tutti i mondi di Dio\".\n\u00c1s\u00edyih Kh\u00e1num mor\u00ec ad Acri nel 1886; le sue spoglie sono state trasferite, nel dicembre 1939, da Shoghi Effendi in una nuova tomba nei giardini sottostanti l'Arco Bahai sul Monte Carmelo a Haifa, in Israele, in un'area ora chiamata \"Giardini monumentali bahai\"."}
{"id": "2285982", "revid": "767487", "url": "https://it.wikipedia.org/wiki?curid=2285982", "title": "Ben Burnley", "text": "Biografia.\nBurnley \u00e8 cresciuto a Selinsgrove, in Pennsylvania. Egli stesso ha dichiarato che impar\u00f2 a suonare la chitarra all'et\u00e0 di 14 anni, ascoltando ripetutamente l'album \"Nevermind\" dei Nirvana. Egli ha inoltre affermato che i Nirvana sono la sua pi\u00f9 grande influenza. Prima della formazione dei Breaking Benjamin, Ben aveva guadagnato soldi per eseguire alcune reinterpretazioni di vari artisti; quindi cominci\u00f2 insieme agli altri componenti della band a esibirsi in vari pub o quartieri della zona con il nome di Plan 9, poi cambiato in \"Benjamin\". In seguito dopo aver eseguito una performance dei Nirvana, si ruppe casualmente il coperchio del microfono di Ben. Dopo questo evento il nome della band fu aggiornato in \"Breaking Benjamin\".\nBreaking Benjamin.\nBen Burnley e Jeremy Hummel andarono al liceo insieme ai tempi della loro adolescenza. Nel 1999 Aaron Fink e Mark James Klepaski lasciarono i Lifer per seguire Benjamin Burnley e formare cos\u00ec quelli che poi sarebbero diventati i Breaking Benjamin.\n\"Phobia\".\nIn un'intervista concessa a \"Rockline\" nel 2006, Burnley ha dichiarato che \"Phobia\" \u00e8 stato composto in modo tale che ogni brano potesse essere un potenziale singolo."}
{"id": "2285983", "revid": "933835", "url": "https://it.wikipedia.org/wiki?curid=2285983", "title": "Cesarea in Mauritania", "text": ""}
{"id": "2285991", "revid": "110157", "url": "https://it.wikipedia.org/wiki?curid=2285991", "title": "Google Friend Connect", "text": "Google Friend Connect \u00e8 un servizio Internet di Google che permette agli utenti di connettersi coi propri amici da siti Internet diversi. Il 1\u00ba marzo 2012 termina il supporto di Google Friend Connect per tutti i siti, ad eccezione di Blogger.\nGoogle Friend Connect \u00e8 un'applicazione OpenSocial partita nel maggio 2008.\nSi focalizza sulla semplificazione della connessione tra siti di reti sociali e siti tradizionali e sulla standardizzazione sull'utilizzo e la presentazione di applicazioni e contenuti tipici di una rete sociale.\nUtilizza una miscela di standard aperti come OpenID per l'accesso, oAuth per il controllo dei dati e OpenSocial per le applicazioni.\nGoogle Friend Connect \u00e8 libero ma richiede l'approvazione dei siti che lo usano. Non richiede nessuna conoscenza di programmazione web e abilit\u00e0 particolari per poter offrire applicazioni e contenuti sociali di Facebook, Hi5, Orkut, Plaxo, MySpace, Google Talk e altre reti sociali.\nOra l'interfaccia \u00e8 in sola lingua inglese e Google non ha annunciato alcun piano di traduzione.\nEsempi d'uso:"}
{"id": "2285992", "revid": "1543377", "url": "https://it.wikipedia.org/wiki?curid=2285992", "title": "Municipalit\u00e0 locale di Nxuba", "text": "La municipalit\u00e0 locale di Nxuba (in inglese Nxuba Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Amatole, nella provincia del Capo Orientale. In base al censimento del 2001 la sua popolazione era di 24.824 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Nkonkobe per costituire la municipalit\u00e0 locale di Raymond Mhlaba.\nLa sede amministrativa e legislativa era la citt\u00e0 di Adelaide e il suo territorio si estendeva su una superficie di ed era suddiviso in 4 circoscrizioni elettorali (\"wards\"). Il suo codice di distretto era EC128.\nGeografia fisica.\nConfini.\nLa municipalit\u00e0 locale di Nxuba confinava a nord con quelle di Inxuba Yethemba, Tsolwana, Lukhanji (Chris Hani), a est con quella di Nkonkobe, a sud con quella di Makana (Cacadu) e a ovest con quella di Blue Crane Route (Cacadu)."}
{"id": "2285994", "revid": "125047214", "url": "https://it.wikipedia.org/wiki?curid=2285994", "title": "Favola", "text": "La favola \u00e8 un genere letterario caratterizzato da brevi composizioni, in prosa o in versi, che hanno per protagonisti di solito animali \u2013 pi\u00f9 raramente piante o oggetti inanimati\u00a0\u2013 e che sono fornite di una \"morale\".\nCaratteristiche.\nIl termine italiano \u00abfavola\u00bb deriva dal termine latino \"\"fabula\", derivante a sua volta dal verbo \"for, faris, fatus sum, fari\"\" = dire, raccontare. Il termine latino \u00ab\"fabula\"\u00bb indicava, in origine, una narrazione di fatti inventati, spesso di natura leggendaria e/o mitica. Va infatti specificato che con il termine \"favola\", dai primi secoli d.C. fino alla fine del XVIII secolo, si qualificarono anche i miti. Ad esempio, nel \"Saggio sulle favole e sulla loro storia\" dell'astronomo francese Jean Sylvain Bailly, si faceva riferimento come \"fables\" (ovvero \"favole\") alle antiche leggende mitiche, soprattutto d'origine greca e romana. Fu solo nel XVIII secolo che il termine incominci\u00f2 ad avere il significato che oggi gli viene attribuito.\nLa favola ha inoltre la stessa etimologia della \"fiaba\" (entrambe da \u00ab\"fabula\"\u00bb). Sebbene favole e fiabe abbiano molti punti di contatto, oltre alla comune etimologia, i due generi letterari sono diversi: \nLa favola pu\u00f2 essere in prosa o in versi. Dal punto di vista della struttura letteraria, la favola presenta elementi di somiglianza con la parabola, nella quale tuttavia non compaiono animali antropomorfici o esseri inanimati.\nStoria.\nEvo antico.\nCome genere letterario, le favole pi\u00f9 antiche costituiscono verosimilmente l'elaborazione di materiale tradizionale associato forse a una remota epopea di animali.\nLa pi\u00f9 antica favola, tra tutte quelle note, \u00e8 considerata la \"Storia dei due fratelli\", un componimento egizio del XIII secolo a.C.; testi egizi analoghi, ma di epoca successiva, sono \"Il principe predestinato\" (XIX dinastia) e \"Menzogna e verit\u00e0\" (Periodo del Nuovo Regno). Talmud (0 a 400) riporta favole nel nome di Rabbi Meir e Rabbi Akiva(detti fratelli meraviglia)\nLa tradizione orale della favola in India pu\u00f2 esser fatta risalire al V secolo a.C. La pi\u00f9 antica raccolta di origine orientale, il Pa\u00f1catantra \u00e8 sopravvissuta solamente attraverso una traduzione araba dell'VIII secolo; un'altra opera in sanscrito, l'Hitopadesa, pur contenendo materiale tradizionale elaborato molti secoli prima, \u00e8 stata compilata solo nel XII secolo.\nDi Esopo, il pi\u00f9 antico autore di favole dell'antica Grecia e del mondo occidentale, possediamo 400 favole in prosa di cui tuttavia non si sa quanto l'attuale redazione, ellenistica o bizantina, corrisponda all'originale. La stessa storicit\u00e0 di Esopo \u00e8 stata spesso messa in discussione: Esopo sarebbe stato uno schiavo, di origine frigia, vissuto in Grecia nel VI secolo a.C. Le sue favole costituiscono ancora il modello del genere letterario e rispecchiano comunque la morale tradizionale dell'antica Grecia. Platone ci informa che lo stesso Socrate aveva messo in versi alcune favole di Esopo.\nAnche il favolista latino Fedro (I secolo d.C.) sarebbe stato uno schiavo: nato in Tracia, condotto prigioniero a Roma, affrancato da Augusto, scrisse durante il regno di Tiberio favole in senari giambici molte delle quali verosimilmente sono andate perdute. Le favole di Fedro riprendono il modello di quelle di Esopo, ma con un diverso atteggiamento: Fedro non \u00e8 infatti, come Esopo, il favolista di un mondo contadino, ma di uno stato evoluto dove dominano l'avidit\u00e0 e la sopraffazione. Sebbene con le sue favole non si fosse proposto attacchi personali, Fedro tuttavia fu perseguitato da Seiano, il potente prefetto del pretorio di Tiberio. Nelle favole pessimiste di Fedro il prepotente trionfa sempre sul debole, il quale \u00e8 invitato alla rassegnazione o, nella migliore delle ipotesi, a cercare un compromesso accettabile nei rapporti con il potere: \nAltri autori minori del mondo classico sono il greco Babrio (III secolo) ed il latino Aviano (IV secolo). Il primo ridusse in versi ipponattei 123 favole attribuite a Esopo; Aviano diede invece una descrizione in distici elegiaci di 42 favole di Fedro.\nMedioevo.\nNel Medioevo il genere della favola ebbe molta fortuna. Molte favole medievali si richiamavano nel titolo a Esopo, le cui composizioni in realt\u00e0 in epoca medievale non erano pi\u00f9 conosciute: l'autore della maggior parte delle \"favole esopiche\" del Medioevo era invece Fedro; ma del grande favolista latino in epoca medievale era stato dimenticato invece il nome, che torner\u00e0 alla luce solo alla fine del XVI secolo. La pi\u00f9 popolare silloge di favole in epoca medievale era in prosa ed era chiamata \"Romulus\" (IX secolo): vi erano contenute per lo pi\u00f9 favole di Fedro, attribuite tuttavia a un autore latino di nome Romolo (in lingua latina: \"Romulus\") il quale, come riferito nell'introduzione, avrebbe tradotto le favole di Esopo dal greco in latino per farle conoscere al proprio figlio Tiberino.\nDal \"Romulus\" vennero generate anche opere di favole in versi latini, come per es. il \"Novus Aesopus\" di Alexander Neckam in distici elegiaci. In Francia fiorirono raccolte di favole esopiche in prosa in lingua francese, dette \"isopet\", la pi\u00f9 famosa delle quali fu scritta da Maria di Francia (fine del secolo XII). Sebbene il termine \"\"isopet\" evochi Esopo nel nome, le \"isopet\" francesi erano tratte in realt\u00e0 soprattutto da quelle di Fedro tramandate attraverso il \"Romulus\"\". Anche in Italia nel XIV e del XV secolo si svilupparono volgarizzazioni soprattutto dalle favole in distici elegiaci latini di Gualtiero Anglico. Se le \"isopet\" in lingua francese rispecchiavano i valori dell'aristocrazia feudale, le favole italiane in lingua volgare note col nome di \"Esopo volgare\" rispecchiavano i valori delle nuove realt\u00e0 sociali dominanti alla fine del medioevo: i mercanti e gli ordini mendicanti.\nNel basso Medioevo si afferm\u00f2 anche una epopea animalista, un genere letterario autonomo nato probabilmente in India, giunto in Europa attraverso versioni del \"Pa\u00f1catantra\" arabe ed ebraiche tradotte in lingua latina da Giovanni da Capua e da Baldo, e sviluppato infine nel nord della Francia con poemi aventi per protagonisti animali, soprattutto la volpe (in lingua francese \"Renard\") e il lupo. Il ciclo pi\u00f9 importante di quel periodo \u00e8 il \"Roman de Renart\", una vasta raccolta di poemi con animali, scritti nel XII-XIII secolo da pi\u00f9 autori rimasti sconosciuti, nei quali si esalta il gusto dell'avventura, l'ironia, l'astuzia.\nXVI secolo.\nLe favole furono molto apprezzate nel periodo rinascimentale anche in Italia. Il significato didascalico delle favole venne osservato con maggior interesse in seguito alla pubblicazione degli \"Emblemata\" di Andrea Alciato. Ma gi\u00e0 agli inizi del XVI secolo delle favole scherzose, sul modello di Orazio, ricorrevano molto frequentemente nelle \"Satire\" dell'Ariosto; \u00e8 il caso, per esempio, della favola della zucca nella Settima satira o delle favole della gazza e della ruota della fortuna nella Terza satira. Agnolo Firenzuola e Anton Francesco Doni si rifecero al \"Panchatantra\", il primo con \"La prima veste dei discorsi degli animali\" (una traduzione parziale dall'opera di Giovanni da Capua attraverso una versione in castigliano del XV secolo), il secondo con la sua traduzione integrale. Anche Leonardo da Vinci scrisse alcune favole che seguono la struttura della favola classica, ma che hanno per personaggi soprattutto gli elementi naturali e veicolano una morale pessimistica. Ricorsero alle favole anche i polemisti fautori della Riforma protestante, per es. Erasmus Alberus, la cui opera fu apprezzata da Martin Lutero che nella favola vedeva un efficace strumento nella polemica protestante contro la Chiesa cattolica.\nXVII secolo.\nIn Italia, in et\u00e0 barocca, la favola non ebbe molti cultori. Non cos\u00ec in Francia. Fra la fine XVI secolo e gli inizi del XVII secolo due importanti opere filologiche attirarono l'attenzione su Fedro. Nel 1596 il calvinista francese Pierre Pithou pubblic\u00f2 un importantissimo codice del IX secolo di Fedro, noto come \"Pithoeanus\", mentre nel 1608 fu il padre gesuita Jacques Sirmond a scoprire nella biblioteca dell'abbazia di Saint-Remi un secondo codice di Fedro, anch'esso del IX secolo, noto come \"Remensis\" e purtroppo perduto nel 1774 per un incendio. Questi ritrovamenti ravvivarono in Francia il gusto per la favola; non a caso un francese, Jean de La Fontaine, cre\u00f2 dei veri capolavori riscrivendo in versi molte favole di Esopo, di Fedro o quelle appartenenti alla tradizione medioevale. Nella prima raccolta di Favole (1668) La Fontaine segu\u00ec il modello di Esopo; nei libri pubblicati durante i successivi 25 anni, La Fontaine utilizz\u00f2 la favola per fare satira su corte, aristocrazia, Chiesa, e sulla nascente borghesia: in breve l'intero consorzio umano. La sua influenza fu enorme in tutta Europa.\nXVIII secolo.\nIl secolo d'oro della favola fu il XVIII secolo. Sotto il camuffamento degli animali delle favole gli illuministi lasciavano intravedere la sottostante razionalit\u00e0. In Italia scrissero favole Aurelio de' Giorgi Bertola, l'abate Giovanni Battista Casti, Tommaso Crudeli, Antonio Jerocades, Giambattista Roberti, Lorenzo Pignotti, Luigi Clasio (pseudonimo di Luigi Fiacchi), Giovanni Meli, autore di \"\"Favuli morali\" (Favole morali) in siciliano. Scrissero favole: in Francia Jean-Pierre Claris de Florian, nipote di Voltaire, in Inghilterra John Gay, in Spagna Tom\u00e1s de Iriarte e F\u00e9lix Mar\u00eda Samaniego. In Germania scrisse favole Christian F\u00fcrchtegott Gellert, mentre Gotthold Ephraim Lessing, oltre che autore di favole, ne studi\u00f2 la struttura e la funzione in cinque trattati pubblicati solo di recente in italiano. Scrissero favole in Danimarca Edvard Storm, in Polonia Ignacy Krasicki e in Russia Ivan Ivanovi\u010d Dmitriev, che fu ministro della giustizia di Alessandro I di Russia, e soprattutto Ivan Andreevi\u010d Krylov, giudicato il pi\u00f9 grande scrittore di favole russo.\nXIX secolo.\nSebbene nel XIX secolo alle favole vennero preferite di solito le fiabe, non mancarono grandi autori di favole anche in quell'epoca, per esempio Crist\u00f3bal de Be\u00f1a e Juan Eugenio Hartzenbusch in Spagna; Ambrose Bierce negli Stati Uniti d'America (quest'ultimo utilizz\u00f2 la favola come mezzo di satira politica) e Beatrix Potter in Inghilterra; quest'ultima fu una autrice di favole pi\u00f9 aderenti alle convenzioni del passato. Scrisse favole anche il grande Tolstoj il quale le inser\u00ec ne \"I quattro libri di lettura\", scritti per i figli dei contadini che frequentavano la scuola di Jasnaja Poljana da lui fondata.\nXX secolo.\nNel XX secolo si ha un ritorno alla tradizionale favola esopiana con Pietro Pancrazi, autore della raccolta \"L'Esopo moderno\" nel 1930, o con alcuni poeti dialettali quali Trilussa, autore di favole in romanesco o Vittorio Butera, autore di favole in calabrese. Ricorsero alla favola anche scrittori \"impegnati\" quali Italo Calvino con \"Marcovaldo\", Jean Anouilh che nel 1961 pubblic\u00f2 una raccolta di 43 \"Fables\", Leonardo Sciascia, Rudyard Kipling con \"Il libro della giungla\" e George Orwell il cui pi\u00f9 noto romanzo \"La fattoria degli animali\" \u00e8 una parabola del comunismo sovietico raccontata riprendendo molti elementi della favolistica di Esopo. Anche Franz Kafka scrisse favole in lingua tedesca, Kornej Ivanovi\u010d \u010cukovskij in lingua russa, Jos\u00e9 Bento Renato Monteiro Lobato in lingua portoghese, Damon Runyon e James Thurber in lingua inglese.\nXXI secolo.\nNel XXI secolo lo scrittore napoletano Sabatino Scia \u00e8 tra coloro che apportano un rinnovamento al genere della favola. Le sue sono definite 'Favole di protesta occidentale' in quanto, pur restando fedeli all'antica tradizione di Fedro, stigmatizzano la societ\u00e0 contemporanea. La collaborazione con illustri voci del suo tempo lo ha portato nel 2007 a vincere il prestigioso premio Elsa Morante Ragazzi con l'opera 'Alda e Io - Favole', scritto a quattro mani con la poetessa Alda Merini.\nDall'altra parte del mondo, in America Latina, gli scrittori Juan e Victor Ataucuri Garcia hanno contribuito alla rinascita della favola nel XXI secolo con una nuova idea: utilizzare la favola come elemento diffusore dell'identit\u00e0 nazionale avvalendosi della vasta letteratura tradizionale questo continente. A tal fine, nel suo libro \"Favole Peruanas\", hanno effettuato la loro raccolta di tesi di miti, leggende, credenze andina e amazzonica del Per\u00f9, poi, da questo, creano belle favole fatte \u00e8 diventato un modo molto interessante per diffondere la ricca letteratura tradizionale del suo paese. Il risultato \u00e8 stato un lavoro straordinario ricco di sfumature regionali, dove si scopre il rapporto dell'uomo con la sua origine, la natura, la sua storia, i suoi costumi e le credenze che poi diventano norme e valori."}
{"id": "2285995", "revid": "101768", "url": "https://it.wikipedia.org/wiki?curid=2285995", "title": "Franciscus Bossinensis", "text": ""}
{"id": "2286005", "revid": "36426", "url": "https://it.wikipedia.org/wiki?curid=2286005", "title": "Torre della Peschiera di Nassa", "text": "La Torre della Peschiera di Nassa \u00e8 una torre costiera situata nel comune di Monte Argentario, lungo la costa settentrionale del promontorio dell'Argentario, non lontano dal porto di Santa Liberata e dalla Torre di Santa Liberata.\nStoria.\nLa torre costiera fu costruita in epoca medievale con funzioni difensive e di avvistamento sul canale di accesso alla Laguna di Orbetello e sul vicino Tombolo della Giannella. La sua costruzione risale quasi certamente al periodo in cui gli Aldobrandeschi controllavano i centri di Porto Ercole e Talamone, e pi\u00f9 in generale l'intera area attorno al promontorio dell'Argentario.\nDurante il Quattrocento la struttura difensiva fu riqualificata dai Senesi, per migliorare il sistema difensivo costiero della zona che, in quell'epoca, vide anche la costruzione di altre torri.\nDopo un assalto condotto con successo nel 1552 dalle truppe francesi, la torre entr\u00f2 a far parte del territorio dello Stato dei Presidii, divenendo uno dei punti strategici per il sistema difensivo dell'Argentario.\nDurante l'assedio di Orbetello del 1646, la fortificazione fu teatro di una battaglia tra soldati francesi e spagnoli.\nNelle epoche successive, la torre continu\u00f2 a svolgere le proprie funzioni difensive, che furono notevolmente rafforzata agli inizi dell'Ottocento durante il periodo napoleonico; nel 1802 vi fu costruita anche la cappella della Madonna di Loreto. Tuttavia, la sua definitiva dismissione alla fine dell'Ottocento comport\u00f2 un inesorabile periodo di abbandono che ha determinato in seguito il crollo della parte superiore dell'edificio turriforme.\nDescrizione.\nLa Torre della Peschiera di Nassa, cos\u00ec denominata per la presenza della vicina peschiera, si trova in posizione rialzata nei pressi della strada che costeggia la costa settentrionale del promontorio dell'Argentario, non lontano dalla Torre di Santa Liberata, dal porto-canale e dall'estremo lembo meridionale del Tombolo della Giannella.\nDell'antica torre si conserva soltanto l'imponente basamento a scarpa a sezione quadrata delimitato in alto dalla cordonatura che costituisce la sommit\u00e0 del rudere, le cui spesse mura rivestite in pietra danno l'idea di quanto fosse imponente la struttura turriforme originaria prima che il crollo ne determinasse la perdita della parte superiore.\nOriginariamente, la struttura si sviluppava su tre livelli, culminando con una merlatura sommitale che delimitava la terrazza dalla quale le sentinelle svolgevano le funzioni di avvistamento sia verso il mare aperto che verso la laguna."}
{"id": "2286006", "revid": "400518", "url": "https://it.wikipedia.org/wiki?curid=2286006", "title": "OAuth", "text": "OAuth \u00e8 un protocollo di rete aperto e standard, progettato specificamente per lavorare con l'Hypertext Transfer Protocol (HTTP). Essenzialmente consente l'emissione di un token di accesso da parte di un server autorizzativo ad un client di terze parti, previa approvazione dell'utente proprietario della risorsa cui si intende accedere.\nQuesto meccanismo, detto di \"access delegation\" (delega di accesso), \u00e8 utilizzato da compagnie quali: Amazon, Google, Facebook, Microsoft, Twitter, Dropbox per consentire all'utente di condividere informazioni circa il proprio account con altre applicazioni o siti web. \u00c8 comunemente utilizzato come modalita' per gli utenti in Internet per garantire alle applicazioni ed ai siti web l'accesso alle proprie informazioni senza fornire loro alcuna password.\nTale protocollo permette l'autorizzazione di API di sicurezza con un metodo standard e semplice in varie situazioni: applicazioni \"mobile\", applicazioni \"web\", applicazioni per personal computer.\nPer gli sviluppatori di applicazioni \u00e8 un metodo per pubblicare e interagire con dati protetti. OAuth garantisce ai service provider l'accesso da parte di terzi ai dati degli utenti proteggendo contemporaneamente le loro credenziali. Per esempio permette all'utente di dare ad un sito, chiamato consumer, l'accesso alle informazioni presenti su un altro sito, detto service provider, senza condividere la propria identit\u00e0.\nStoria e versioni.\nSviluppato da Blaine Cook e Chris Messina a partire dal novembre 2006.\nIl protocollo OAuth 1.0 \"\u00e8\" stato pubblicato come \"RFC\" 5849 nell'aprile 2010.\nUn'evoluzione di OAuth 1.0, \u00e8 OAuth 2.0 che viene descritta nel documento RFC 6749 dell'ottobre 2012.\nAttori.\nIn OAuth vi sono i seguenti attori principali:\nIl \"Resource Owner\" \u00e8 la persona che pu\u00f2 dare l'accesso ad una qualche porzione del proprio account. \u00c8 la persona che pu\u00f2 garantire l'accesso alle risorse protette presenti sul \"Resource Server\". \nIl \"Client\" \u00e8 l'applicazione che cerca di ottenere l'accesso all'account dell'utente e che richiede il permesso dell' \"Utente\" prima di poter accedere alle risorse protette.\nIl \"Resource Server\" \u00e8 il server utilizzato per accedere alle risorse protette dell'utente.\nL'\"Authorization Server\" \u00e8 il server che presenta l'interfaccia dove l\"'Utente\" approva o nega la richiesta di accesso. In piccoli ambienti pu\u00f2 coincidere con il \"Resource Server\".\nIl \"Client\" interagisce con il \"Resource Server\" per ottenere delle credenziali temporanee. Per accedere alle risorse protette, il \"Client\" richiede all\"'Utente\" il permesso, detto token di accesso. Una volta ottenuto il token di accesso pu\u00f2 accedere e interagire con le risorse stabilite per un breve periodo.\nOAuth 1.0.\nMotivazioni.\nL'idea di base \u00e8 quella di autorizzare terze parti a gestire documenti privati senza condividere la password. La condivisione della password infatti presenta molti limiti a livello di sicurezza, come per esempio non garantisce supporto per singoli privilegi su determinati file o operazioni, e soprattutto rende accessibile l'intero account e il pannello di amministrazione. In particolare questo accesso incondizionato \u00e8 indesiderato. Inoltre l'unico modo per revocare l'accesso \u00e8 cambiare la password dell'intero account.\nOAuth \u00e8 nato quindi con il presupposto di garantire l'accesso delegato ad un client specifico per determinate risorse sul server per un tempo limitato, con possibilit\u00e0 di revoca.\nSicurezza e limiti.\nOAuth 1.0 presenta alcune limitazioni a livello di sicurezza. Il server non svolge questo servizio \"gratuitamente\", ma raccoglie informazioni riguardanti l'utente, il client e la loro interazione. OAuth 1.0 non garantisce confidenzialit\u00e0 n\u00e9 sulle richieste n\u00e9 sui contenuti. Sebbene questo protocollo garantisca che il client non acceda ad informazioni indesiderate, non garantisce che l'uso delle risorse autorizzate rimanga nell'ambito specificato. Per questo motivo OAuth suggerisce al server di proteggere le risorse tramite il protocollo TLS.\nPer garantire l'integrit\u00e0 delle informazioni, OAuth offre 3 metodi diversi:\nUn ulteriore problema noto \u00e8 quello del phishing. Il client potrebbe indirizzare l'utente a una pagina di accesso fasulla del server per richiedere l'autenticazione e ottenere le credenziali dell'utente.\nOAuth 2.0.\nUn'evoluzione di OAuth 1.0 \u00e8 descritta nel documento dell'ottobre 2012. Il principio di funzionamento \u00e8 il medesimo, ma differisce dal predecessore per qualche miglioramento nel servizio. Infatti OAuth 2.0 presenta una chiara divisione dei ruoli, implementando un mediatore tra client e server. Un altro vantaggio rispetto alla precedente versione \u00e8 dato dalla possibilit\u00e0 di prolungare il tempo di utilizzo del token di accesso qualora desiderato.\nGli attori sono i medesimi con l'aggiunta di un server mediatore. Quest'ultimo ha il principale compito di gestire i token di accesso tra client e server. Il server che funge da mediatore pu\u00f2 essere lo stesso che ospita le risorse alle quali accedere. Il server mediatore pu\u00f2 gestire token di accesso provenienti da pi\u00f9 di un solo server.\nI limiti di OAuth 2.0 sono i medesimi di OAuth 1.0. Questi due protocolli Oauth non sono compatibili fra loro.\nSicurezza.\nNell'Aprile-Maggio 2017, circa un milione di utenti di \"Gmail\" (meno dello 0.1% degli utenti di Maggio 2017) sono stati oggetto di un attacco di phishing basato su OAuth. Questi utenti hanno ricevuto una e-mail che fingeva di provenire da un collega, impiegato o amico che voleva condividere un documento su \"Google Docs\". A coloro che hanno cliccato sul link fornito nell'e-mail \u00e8 stato chiesto di collegarsi e di consentire ad un programma potenzialmente malevolo di terze parti, chiamato \"Google Apps\" di accedere ai propri account di email, contatti e documenti online. L'attacco di phishing \u00e8 stato bloccato da \"Google\" approssimativamente in un'ora avvisando coloro che avevano dato accesso alla propria email a \"Google Apps\" di revocare l'accesso e di cambiare la propria password."}
{"id": "2286010", "revid": "729019", "url": "https://it.wikipedia.org/wiki?curid=2286010", "title": "Carlo Bernasconi", "text": "Ha collaborato per quasi trent'anni, fino alla morte, alle attivit\u00e0 imprenditoriali di Silvio Berlusconi, ricoprendo cariche direttive specialmente nel settore televisivo e cinematografico.\nCarriera.\nInizi\u00f2 la sua carriera lavorando come geometra nel settore dell'edilizia, occupandosi di acquisti per la societ\u00e0 di costruzioni Enrico Romagnoli. Dopo una breve esperienza in Olivetti, nel 1973 and\u00f2 a lavorare nella Italcantieri Srl (fondata il 2 febbraio dello stesso anno, con capitale di 20 milioni di lire), societ\u00e0 attiva nel settore edilizio che il 18 luglio 1975 divent\u00f2 una Spa con capitale di 500 milioni (che in seguito diventarono 2 miliardi); la Italcantieri costru\u00ec Milano Due, un centro residenziale nel comune di Segrate. Nello stesso 1975 Silvio Berlusconi divent\u00f2 presidente della Italcantieri.\nNel 1979 la Fininvest, societ\u00e0 di Berlusconi, cre\u00f2 Reteitalia, all'inizio specializzata in acquisizioni di programmi televisivi, e Bernasconi venne chiamato a dirigerla. Reteitalia venne infine chiusa nel 2002, quando il suo capitale ammontava a 52 milioni di euro.\nIl gruppo Fininvest estese successivamente le sue attivit\u00e0 al settore cinematografico in particolare tramite la societ\u00e0 offshore con sede a Malta Silvio Berlusconi Communications di cui Bernasconi fu amministratore delegato; la societ\u00e0 oper\u00f2 insieme a Mario e Vittorio Cecchi Gori nella Penta Film. Nel luglio 1986 Reteitalia compr\u00f2 il 49% della Medusa Cinematografica, societ\u00e0 di distribuzione cinematografica. Nell'ottobre 1988 Reteitalia complet\u00f2 l'acquisto dell'intera Medusa Cinematografica.\nIl 15 dicembre 1993 l'Immobiliare Orione, del gruppo Fininvest, cambi\u00f2 denominazione in Mediaset Srl, trasformata in Spa nel 1994, per rilevare il ramo d'azienda di Reteitalia Spa relativo alla gestione dei diritti di sfruttamento televisivi: Bernasconi dal 1994 al 1998 fu consigliere delegato di Mediaset per l'Area Diritti, mentre la presidenza dal 1994 a tutt'oggi \u00e8 stata ricoperta da Fedele Confalonieri.\nNel 1995 Bernasconi fond\u00f2, all'interno del gruppo Fininvest, l'attuale Medusa Film, societ\u00e0 di produzione e distribuzione cinematografica e di home video, e ne ricopr\u00ec la carica di presidente fino alla sua morte. Successivamente la carica venne affidata a Marina Berlusconi.\nAttraverso le societ\u00e0 possedute, la Medusa Film estese le sue attivit\u00e0 alla gestione di sale cinematografiche e alla realizzazione di cinema multisala, mentre la joint-venture tra Fininvest e Blockbuster per la distribuzione di home video, avviata nel 1994, ebbe termine nel 1999. Nel 2001, alla morte di Bernasconi, il gruppo Medusa era il maggiore del settore in Italia, con una quota di mercato superiore al 20% e un investimento annuo di 100 miliardi di lire.\nCome produttore cinematografico Bernasconi produsse tra l'altro, insieme allo statunitense Harvey Weinstein, il film di Giuseppe Tornatore \"Mal\u00e8na\" per il quale tutti e tre furono candidati al premio BAFTA al miglior film non in lingua inglese per il 2000.\nMorte.\nBernasconi mor\u00ec la notte tra il 5 e il 6 luglio 2001, a causa delle condizioni del cuore, aggravatesi repentinamente nel giro di poche settimane: era stato colpito da amiloidosi AL, una rara malattia che richiede cure e ricerche altamente specializzate. Il funerale venne celebrato in forma privata l'8 luglio nella chiesa di Dio Padre a Milano Due.\nLasci\u00f2 due figli: Federico, allora venticinquenne, laureato in Regia cinematografica a Los Angeles e Veronica, tre anni in pi\u00f9 del fratello, redattrice di programmi a Canale 5. Negli ultimi anni della sua vita fu il compagno dell'attrice Eliana Miglio.\nIl 20 maggio 2006 venne inaugurato, all'interno del Policlinico Universitario San Matteo di Pavia, il Centro per lo Studio e la Cura delle Amiloidosi Sistemiche \"Carlo Bernasconi\", realizzato anche con il contributo determinante di Medusa Film e di amici e collaboratori di Bernasconi.\nVicende giudiziarie e inchieste varie.\nInchiesta sulla scalata di Parretti e Fiorini alla MGM.\nNel 1990 una cordata di imprenditori italiani, capeggiati da Giancarlo Parretti e Florio Fiorini e appoggiata dalla banca francese Cr\u00e9dit Lyonnais, tent\u00f2 di scalare la casa cinematografica statunitense Metro-Goldwyn-Mayer ma l'anno dopo l'operazione si risolse in un fallimento che successivamente port\u00f2 in bancarotta la stessa Cr\u00e9dit Lyonnais. Nel 1992 la Securities and Exchange Commission, la commissione di vigilanza della borsa degli Stati Uniti, apr\u00ec un'inchiesta che coinvolse la Fininvest, che aveva appoggiata la tentata scalata in diversi modi. In particolare, il gruppo di Berlusconi si era impegnato il 20 ottobre 1990 ad acquistare i diritti televisivi dei film della Metro-Goldwyn-Mayer per l'Italia e la Spagna al prezzo di 168 milioni di dollari statunitensi, ma Bernasconi ottenne da Fiorini un impegno scritto e mai reso pubblico per l'eventuale riacquisto (poi effettivamente avvenuto) di questi diritti al prezzo di 113 milioni pi\u00f9 gli interessi. La segretezza di tale impegno configurava per la legge degli Stati Uniti il reato di frode. Nel gennaio del 1996 la SEC concluse l'inchiesta nei confronti di Fiorini.\nL'acquisto di Medusa Cinematografica.\nNell'ottobre del 1995 la Procura della Repubblica di Milano invi\u00f2 un invito a comparire a Berlusconi, a Bernasconi e ad altri tre manager del gruppo, Adriano Galliani, Giancarlo Foscale (cugino di Berlusconi) e Livio Gironi, per i reati di falso in bilancio e (limitatamente a Berlusconi) di appropriazione indebita relativi all'acquisto della rimanente quota di Medusa Cinematografica avvenuta nel 1988. Secondo il pubblico ministero Margherita Taddei, che gi\u00e0 da un anno indagava sui libretti al portatore di Berlusconi, dei 28 miliardi e mezzo di lire pagati ai precedenti proprietari per l'acquisto di Medusa Cinematografica dieci miliardi e duecento milioni vennero restituiti sottobanco e finirono su alcuni libretti al portatore di Berlusconi. Nel mese successivo, il pm Taddei chiese il rinvio a giudizio per tutti e cinque gli indagati. Nel dicembre del 1996 si tenne l'udienza preliminare e nel febbraio del 1997 il giudice per le indagini preliminari Cristina Mannocci decise il rinvio di tutti e cinque gli indagati per falso in bilancio, mentre concesse a Berlusconi la prescrizione del reato per l'accusa di appropriazione indebita. Nell'ottobre dello stesso anno Berlusconi e gli altri imputati versarono di propria iniziativa circa 18 miliardi di lire a Reteitalia, come rimborso dei 10 miliardi e duecento milioni (con gli interessi maturati in 9 anni) che, secondo l'accusa, avrebbero distolto dal bilancio ma continuarono a negare ogni ammissione di colpa (di fatto, versarono il denaro a loro stessi contando di beneficiare delle attenuanti e di far scattare di conseguenza la prescrizione del reato). Da parte sua, durante il processo Bernasconi tent\u00f2 pure di motivare la somma finita sui libretti di Berlusconi come la restituzione di un vecchio prestito di Luigi Berlusconi (padre di Silvio, morto nel 1989) ai precedenti proprietari della Medusa, che invece negarono tale ricostruzione.\nIl 3 dicembre dello stesso anno il processo si concluse con la condanna di Berlusconi a un anno e 4 mesi (condonati per l'amnistia del 1990) e a una multa di 60 milioni di lire (10 condonati) e con la condanna di Bernasconi a un anno e 4 mesi (ugualmente condonati) e a 10 milioni di multa, mentre gli altri tre vennero assolti in quanto avrebbero firmato il bilancio del 1989 senza essere a conoscenza della sopravvalutazione e della restituzione di quella somma (il pm Taddei aveva chiesto un anno e 8 mesi per tutti e cinque). Le attenuanti vennero considerate equivalenti alle aggravanti e, di conseguenza, il periodo della prescrizione del reato venne calcolato in 15 anni per cui non fu applicato tale beneficio. Comunque, Bernasconi benefici\u00f2 della sospensione condizionale di tutte le pene mentre Berlusconi, per effetto della multa maggiore, fu escluso da tale beneficio.\nIl 9 febbraio 2000 il processo di appello si concluse con l'assoluzione di Berlusconi, la conferma della condanna di Bernasconi a un anno e 4 mesi (gi\u00e0 condonati) e dell'assoluzione di Galliani, Foscale e Gironi. La seconda Corte d'appello di Milano ritenne da un lato non provato che Berlusconi avesse conosciuto e approvato il falso in bilancio, dall'altro che Bernasconi avesse agito da solo mentre il sostituto procuratore Ugo Dello Russo aveva chiesto la conferma della condanna di Berlusconi. La Fininvest e la difesa commentarono la sentenza continuando a sostenere la regolarit\u00e0 di tutta l'operazione a dispetto delle testimonianze dei precedenti proprietari.\nIl 1\u00ba ottobre 2001 la Quinta sezione penale della Corte Suprema di Cassazione, su richiesta della Procura Generale rappresentata da Carmine Di Zenzo, conferm\u00f2 l'assoluzione di Berlusconi, respingendo il ricorso dei magistrati milanesi. Nei confronti di Bernasconi, morto pochi mesi prima, il reato venne considerato estinto per morte del reo: nell'occasione, i legali di Berlusconi, De Luca e Amodio, ricordarono come il defunto manager avesse rivendicato la sua piena autonomia nell'affare.\nIrregolarit\u00e0 fiscali.\nNel gennaio del 1997 la Procura di Milano inoltr\u00f2 due richieste di rinvio a giudizio per manager o ex manager della Fininvest, per irregolarit\u00e0 fiscali e corruzione; in particolare il pm Taddei chiese il rinvio a giudizio per irregolarit\u00e0 fiscali per Bernasconi.\nInchiesta per riciclaggio.\nNel luglio 1998, mentre era in corso a Palermo il processo a Marcello Dell'Utri per concorso esterno in associazione di tipo mafioso, la locale Procura, guidata da Gian Carlo Caselli, avvi\u00f2 una indagine sulla contabilit\u00e0 delle societ\u00e0 al vertice del Gruppo Fininvest. Secondo il finanziere Filippo Alberto Rapisarda, ex-socio di Dell'Utri, nei primi anni '80 l'allora manager di Publitalia '80 avrebbe ottenuto un finanziamento occulto di 20 miliardi di lire dai boss mafiosi Stefano Bontate e Mimmo Teresi, per l'acquisto di pacchetti di film da parte di Reteitalia. L'inchiesta coinvolse anche Bernasconi, in quanto dirigente della societ\u00e0 \"Rea - Reti emittenti associate\". Dell'Utri e Berlusconi reagirono querelando Rapisarda e Bernasconi protest\u00f2 la sua estraneit\u00e0 alla vicenda. Nel marzo del 2000 l'inchiesta per riciclaggio contro Dell'Utri e Bernasconi venne archiviata. L'11 dicembre 2004 il Tribunale di Palermo condann\u00f2 Dell'Utri a nove anni per concorso esterno in associazione di tipo mafioso e nella sentenza, depositata il 5 luglio 2005, conferm\u00f2 che, da un lato, il gruppo Berlusconi aveva ricevuto finanziamenti \u00abnon trasparenti\u00bb a cavallo fra gli anni Settanta e Ottanta e, dall'altro, aveva versato \u00abper diversi anni somme di denaro nelle casse di Cosa Nostra\u00bb.\nInchiesta sui diritti Mediaset.\nNel marzo del 2001 la Procura di Milano avvi\u00f2 un'indagine su Mediaset ipotizzando, tra l'altro, un'evasione delle imposte sui redditi del 1994, realizzata gonfiando i costi degli acquisti dei diritti televisivi di film statunitensi. In particolare, Bernasconi era coinvolto in quanto responsabile della compravendita di diritti cine-televisivi per la Fininvest. Stando ai bilanci ufficiali, questi diritti televisivi non erano stati comprati direttamente ma tramite due societ\u00e0 offshore, la Universal One e la Century One; successivamente, nel febbraio del 2004, vennero scoperti dei documenti relativi alle due societ\u00e0 dove si prevedeva, tra l'altro, di dare una procura a Bernasconi per fare attivit\u00e0 commerciale per procurare introiti alle stesse. Secondo la Procura, rappresentata da Alfredo Robledo e Fabio De Pasquale, queste due societ\u00e0 appartenevano al Gruppo Fininvest e nel 1994 a causa della loro mediazione fittizia i costi vennero incrementati di 171 milioni di dollari statunitensi conseguendo tre distinti obiettivi: fare lievitare le spese aziendali, abbattendo gli utili e ottenendo quindi sgravi fiscali, presentare queste spese come investimenti, godendo perci\u00f2 di ulteriori agevolazioni fiscali previste dalla legge Tremonti (489/1994) e, infine, depositare tali costi sui conti svizzeri di Universal One e di Century One, creando di conseguenza fondi neri all'estero. Nel 2006 il Tribunale di Milano rinvi\u00f2 a giudizio Berlusconi, il presidente di Mediaset Fedele Confalonieri ed altri manager di Mediaset.\nSubornazione del testimone David Mills.\nIl 2 febbraio 2004 l'avvocato inglese David Mills, che a partire dal 1989 aveva impiantato le societ\u00e0 offshore del gruppo Fininvest e che il 20 gennaio precedente aveva ricevuto dal fisco inglese una richiesta di chiarimenti sulle sue dichiarazioni dei redditi, si consult\u00f2 con il proprio commercialista Bob Drennan, confessando a voce e per mezzo di una lettera firmata e consegnata sul momento, di aver ricevuto da Bernasconi 600\u00a0000 dollari (promessi nel 1999 ma fatti entrare in Inghilterra nel 2000) come ricompensa per due sue deposizioni davanti al Tribunale di Milano; in entrambe le deposizioni (la prima tenuta il 20 novembre 1997 nel processo a Berlusconi per le tangenti Fininvest alla Guardia di Finanza, la seconda tra il 12 e il 19 gennaio 1998 nel processo All Iberian per i falsi bilanci Fininvest e i finanziamenti illeciti al leader del Partito Socialista Italiano Bettino Craxi) aveva testimoniato in modo da evitare a Berlusconi un sacco di guai. Di propria iniziativa, Drennan e il suo socio Baker si rivolsero al Serious Fraud Office, l'antiriciclaggio inglese.\nLe autorit\u00e0 inglesi informarono la Procura milanese e il 18 luglio del 2004 Mills venne interrogato a Milano dai pm De Pasquale e Robledo che, verso l'una di notte, gli mostrarono la lettera del 2 febbraio diretta a Bob Drennan e ottennero una piena confessione.\nIl 7 novembre 2004 Mills si ripresent\u00f2 alla Procura di Milano e, dopo essersi inutilmente offerto come confidente, consegn\u00f2 un memoriale dove ritrattava ogni confessione e forniva una versione dei fatti del tutto diversa, affermando che la somma gli era stata data dall'armatore napoletano Diego Attanasio e che lui aveva mentito coinvolgendo Bernasconi e Berlusconi, con dettagli molto circostanziati ma falsi, al posto dell'altro cliente.\nMills sostenne nel memoriale che i 600\u00a0000 dollari, frutto della vendita di quote del fondo speculativo \u00abTorrey Global Offshore Fund\u00bb erano provenienti da Attanasio, che il 23 luglio 1997 gli aveva affidato 2.050.000 dollari statunitensi. Una volta interrogato dalla Procura, Attanasio neg\u00f2 di aver mai fatta una tale operazione, precisando che in quel periodo era in carcere a Salerno e affermando di avere sempre avuto totale fiducia nell'avvocato inglese al punto di firmargli dei fogli in bianco. Oltre ad Attanasio, altri clienti di Mills come Flavio Briatore (team manager di Formula 1), Marialina Marcucci (editrice) e il fratello di questa Paolo (imprenditore farmaceutico) risultarono coinvolti a loro insaputa nel confuso giro di bonifici dell'avvocato inglese.\nNel novembre del 2005 la Procura di Milano invi\u00f2 un invito a comparire a Berlusconi per due ipotesi di reato: la corruzione in atti giudiziari del teste e il concorso nella falsa testimonianza addebitata all'avvocato Mills. Nel marzo del 2006 la Procura di Milano chiese il rinvio a giudizio di Berlusconi per corruzione (la falsa testimonianza era caduta in prescrizione).\nNel gennaio del 2009 Mills, rivolgendosi per iscritto al tribunale, chiese scusa a Berlusconi e ad Attanasio e aggiunse che non aveva n\u00e9 incontrato n\u00e9 sentito Bernasconi da una diecina d'anni, quando gli venne in mente di coinvolgerlo.\nDopo aver stralciato la posizione di Berlusconi a causa del Lodo Alfano, il Tribunale di Milano, composto dai giudici Gandus, Dorigo e Caccialanza, nel febbraio del 2009 condann\u00f2 Mills a 4 anni e 6 mesi (la pubblica accusa aveva chiesto 4 anni e 8 mesi), all'interdizione dai pubblici uffici per 5 anni e inoltre al pagamento alla Presidenza del Consiglio dei ministri, parte civile, di 250\u00a0000 euro per il danno causato e di 25\u00a0000 per la rifusione delle spese. Il 19 maggio 2009 sono state depositate le motivazioni della sentenza. Il 25 febbraio 2010 la Corte di Cassazione ha dichiarato il reato prescritto ma non ha assolto Mills nel merito. Per questo \u00e8 stata confermata la sentenza che prevedeva il risarcimento danni d'immagine alla Presidenza del Consiglio dei ministri. Mills \u00e8 stato anche condannato a pagare le spese giudiziarie pari a 10.000 euro.."}
{"id": "2286011", "revid": "313323", "url": "https://it.wikipedia.org/wiki?curid=2286011", "title": "Chiesa di Santa Maria delle Grazie (Avigliano)", "text": ""}
{"id": "2286017", "revid": "400694", "url": "https://it.wikipedia.org/wiki?curid=2286017", "title": "OpenSocial", "text": "OpenSocial \u00e8 una serie di API per applicazioni per reti sociali, sviluppate da Google insieme MySpace e a altre reti sociali.\n\u00c8 stato pubblicato il 1\u00ba novembre 2007.\nLe applicazioni che implementano OpenSocial saranno interoperabili con qualsiasi rete sociale che li supporta, inclusi siti come Bebo, Engage.com, Friendster, hi5, Hyves, imeem, LinkedIn, mixi, MySpace, Ning, Oracle, Plaxo, Salesforce.com, Six Apart, Tianji, Viadeo e XING."}
{"id": "2286020", "revid": "196390", "url": "https://it.wikipedia.org/wiki?curid=2286020", "title": "Groundskeeper Willie", "text": ""}
{"id": "2286023", "revid": "92723", "url": "https://it.wikipedia.org/wiki?curid=2286023", "title": "Diocesi di Namibe", "text": "La diocesi di Namibe (in latino: \"Dioecesis Namibensis\") \u00e8 una sede della Chiesa cattolica in Angola suffraganea dell'arcidiocesi di Lubango. Nel 2019 contava 728.350 battezzati su 1.462.900 abitanti. \u00c8 retta dal vescovo Dionisio Hisiilenapo.\nTerritorio.\nLa diocesi comprende la provincia angolana di Namibe.\nSede vescovile \u00e8 la citt\u00e0 di Mo\u00e7\u00e2medes (nota tra il 1985 e il 2016 come Namibe), dove si trova la cattedrale di San Pietro.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 21 marzo 2009 con la bolla \"Apostoli ipsi\" di papa Benedetto XVI, ricavandone il territorio dall'arcidiocesi di Lubango.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.462.900 persone contava 728.350 battezzati, corrispondenti al 49,8% del totale."}
{"id": "2286026", "revid": "599013", "url": "https://it.wikipedia.org/wiki?curid=2286026", "title": "Andr\u00e9 Lu\u00eds dos Santos Ferreira", "text": "Carriera.\nClub.\nHa giocato dal 1980 al 1985 con l'Internacional di Porto Alegre, con la quale ha segnato 7 reti in 64 partite. Nel 1989 ha concluso la sua carriera con la maglia del Bangu.\nNazionale.\nCon la Nazionale di calcio del Brasile ha giocato durante ."}
{"id": "2286033", "revid": "144796", "url": "https://it.wikipedia.org/wiki?curid=2286033", "title": "Muhammad VI del Marocco", "text": "Il sovrano \u00e8 appartenente alla dinastia di sceicchi alawide ed \u00e8 salito al trono il 30 luglio 1999, succedendo a suo padre, il Re Hassan II. Ha un fratello minore, il principe Mulay Rachid e 3 sorelle: \"Lalla\" Meryem, \"Lalla\" Asma e \"Lalla\" Hasna.\n\u00c8 reputato un \"modernizzatore\" per le numerose politiche atte a emancipare la nazione dall\"'ipoteca\" religiosa, soprattutto in campo di diritto familiare. Nel 2019 il suo patrimonio personale \u00e8 stato stimato, risale a una cifra totale di circa 2,1 miliardi di dollari. \nBiografia.\nInfanzia e formazione.\nMuhammad VI \u00e8 nato a Rabat il 21 agosto 1963, primogenito del re Hasan II e della sua seconda moglie Lalla Latifa Hammou, di origini berbere. A quattro anni di et\u00e0, ha incominciato a frequentare per volont\u00e0 di suo padre la scuola coranica del Palazzo reale.\nMuhammad VI \u00e8 laureato in giurisprudenza all'Universit\u00e0 Mohammed V di Rabat, nel 1985. Ha poi conseguito il dottorato all'Universit\u00e0 di Nizza-Sophia Antipolis con una dissertazione dal titolo \"Cooperazione tra la Comunit\u00e0 Europea e il Maghreb\".\nGi\u00e0 a partire dagli anni settanta aveva cominciato a sostituire suo padre nei viaggi ufficiali all'estero in qualit\u00e0 di principe ereditario, partecipando a diverse riunioni e conferenze nazionali e internazionali.\nMuhammad VI \u00e8 salito al trono il 23 luglio 1999, poco dopo la morte del padre Hasan.\nIl 22 giugno 2000 ha ricevuto il dottorato honoris causa dalla George Washington University.\nRegno.\nNel suo regno Muhammad VI \u00e8 rimasto fedele a una linea politica pi\u00f9 moderata rispetto a quella di suo padre. Immediatamente dopo la sua incoronazione ha tenuto un discorso televisivo in cui ha promesso di adoperarsi per combattere i problemi che affliggono il suo paese, come la povert\u00e0 e la corruzione. Del pari ha garantito di voler migliorare la situazione economica e quella dei diritti umani. Successivamente ha quindi decretato la fine del regime poliziesco ereditato dal padre. Politicamente ha aperto al dialogo con l'opposizione liberando numerosi prigionieri politici e richiamando dall'esilio diversi dissidenti politici.\nIl 30 luglio 2001 Muhammad VI, nel discorso alla nazione, sottolineava il carattere plurale dell'identit\u00e0 nazionale marocchina e annunci\u00f2 la creazione dell'Istituto Reale per la Cultura Amazigh, incaricato della salvaguardia e della promozione della lingua e della cultura amazigh.\nLa modernit\u00e0 di Muhammad VI gli ha provocato contrasti con le forze conservatrici del paese, ma ci\u00f2 non gli ha impedito nel 2004 di introdurre una riforma liberale del diritto di famiglia, la Mudawwana, che garantisce maggiori diritti alle donne.\nRimane tuttora irrisolta la questione del Sahara Occidentale, il cui territorio \u00e8 amministrato dal Marocco e rivendicato dal Fronte Polisario. Attualmente \u00e8 presente nel territorio la missione MINURSO, che mantiene un cessate il fuoco tra il Fronte Polisario e il Marocco raggiunto nel 1991. Muhammad VI ha decretato la creazione del CORCAS, un consiglio composto da 140 membri, che \u00e8 responsabile per la negoziazione con il Fronte Polisario e lo sviluppo economico e sociale del Sahara Occidentale. In risposta agli appelli del Consiglio di Sicurezza ONU alle parti per porre fine alla situazione di stallo politico, il Marocco ha presentato, l\u201911 Aprile 2007, al Segretario Generale, \"l\u2019iniziativa marocchina di negoziazione di uno status d\u2019autonomia per la regione del Sahara\", e considerata dagli osservatori internazionali il miglior compromesso accettabile per la soluzione di questo conflitto. L'ONU ha suggerito alle parti di entrare in negoziati diretti e incondizionati sul tema.\nLe proteste in Marocco del 2011-2012 hanno espresso l'insofferenza crescente nei confronti del potere monarchico e il desiderio di riforme costituzionali che aumentassero il potere delle istituzioni elette (Parlamento e governo) rispetto a quello del re. Il re Muhammad VI, riuscendo sapientemente a intercettare il malcontento sociale, ha promosso il referendum costituzionale del giugno 2011, a seguito del quale \u00e8 tenuto a indicare come primo ministro il leader del partito di maggioranza relativa.\nPolitica estera.\nDall'ottobre 2000 il Marocco interrompe le relazioni diplomatiche con Israele per ribadire il suo fermo sostegno alla Palestina.\nNel marzo 2003 il Marocco si \u00e8 espresso contro l'intervento anglo-americano in Iraq, segnando in questo modo un momentaneo raffreddamento nelle relazioni con i suoi tradizionali alleati occidentali. Muhammad VI si \u00e8 schierato apertamente contro il fondamentalismo islamico, specialmente dopo gli attentati di Casablanca del 16 maggio 2003. Proprio l'attuazione di attente politiche di contrasto al terrorismo da parte del governo, ha reso il Marocco il pi\u00f9 sicuro tra i paesi del Nordafrica, sommato alla solida collaborazione dei servizi segreti marocchini con quelli europei sul fronte antiterrorismo.\nSolidi sono i rapporti con gli Stati Uniti e la Francia, mentre quelli con la Spagna sono occasionalmente tesi, a causa degli ultimi possedimenti spagnoli in territorio marocchino lungo la costa mediterranea e di tematiche legate all'immigrazione e alla pesca; i due stati hanno inoltre sfiorato lo scontro armato nel luglio 2002 per il possesso dell'isolotto di Perejil. Parallelamente, sono in forte sviluppo anche i rapporti con la Russia e la Cina.\nNel Maghreb tesi sono rimasti i rapporti con l'Algeria (sempre per via del nodo irrisolto del Sahara Occidentale di cui l'Algeria \u00e8 il principale sostenitore del Fronte Polisario), mentre pi\u00f9 positivi sono i rapporti con la Tunisia.\nIl sovrano si \u00e8 speso nella rinnovata edificazione di buoni rapporti con gli altri Stati africani, segnate da frequente visite ufficiali e firma di diversi accordi, arrivando a riammettere il Marocco all'interno dell'Unione africana il 30 gennaio 2017, organizzazione (che precedentemente aveva il nome di Organizzazione dell'unit\u00e0 africana) da cui il suo paese si era ritirato il 12 novembre 1984 a seguito del riconoscimento dell'indipendenza della \"Repubblica democratica araba Sahrawi\" (autoproclamata dal Fronte Polisario) e della sua entrata nell'organizzazione.\nPropriet\u00e0 imprenditoriale.\nOggi il 20,7% di 2M (un canale televisivo satellitare pubblico) \u00e8 di propriet\u00e0 di Mohammed VI mentre circa il 68% \u00e8 controllato dal governo marocchino.\nVita personale.\nIl 21 marzo 2002 Muhammad VI ha sposato l'informatica Salma Bennani, originaria di F\u00e8s, che con le nozze \u00e8 diventata principessa (per la prima volta nella storia della monarchia alawide) col nome di \"Lalla\" Salma. L'8 maggio 2003 la principessa ha dato alla luce il primogenito della coppia, il principe ereditario \"Moulay\" Hassan. Il 28 febbraio 2007 \u00e8 nata la principessa \"Lalla\" Khadija, secondogenita della coppia reale."}
{"id": "2286036", "revid": "729019", "url": "https://it.wikipedia.org/wiki?curid=2286036", "title": "Colestasi", "text": "In medicina la colestasi \u00e8 una stasi con flusso retrogrado della bile verso il sangue, per incapacit\u00e0 alla secrezione verso il letto biliare o per aumentata pressione a valle. Una condizione in cui la bile non pu\u00f2 fluire dal fegato al duodeno.\nFisiologia dell'escrezione biliare.\nLa produzione delle bile \u00e8 una funzione secretoria del fegato. Inizia nei canalicoli biliari che sono formati dai solchi (\"docce\") sulle superfici giustapposte di due cellule epatiche prospicienti. Come rami terminali di un albero, i canalicoli si uniscono tra di loro per formare strutture sempre pi\u00f9 grandi, a volte definiti Canali di Hering, che a loro volta si fondono per formare piccoli dotti biliari che hanno una superficie epiteliale. Questi si fondono per formare i dotti biliari pi\u00f9 grandi, che progressivamente formano il dotto epatico destro (che riceve la bile dal lobo destro) ed il dotto epatico sinistro (che la riceve, invece, dal lobo sinistro). I due dotti si uniscono per formare il dotto epatico comune, che ricever\u00e0 poi il dotto cistico della cistifellea per formare il coledoco.Questo dotto entra nel duodeno attraverso l'ampolla del Vater.\nClassificazione.\nLe due distinzioni principali della colestasi sono il tipo ostruttivo, dove c'\u00e8 un blocco fisico nel sistema duttale come pu\u00f2 accadere a causa di calcoli o tumori, e il tipo metabolico, dove ci sono alterazioni nella formazione della bile (insufficienza secretoria dell'epatocita) che possono essere causate da difetti genetici od acquisiti come effetto collaterale di trattamenti medici.\nSegni e sintomi.\nSi aggiungono anche i seguenti segni dalle analisi di laboratorio del sangue:\nDiagnosi.\nL'esame chiave \u00e8 l'ecografia addominale, attraverso la quale si pu\u00f2 osservare la forma delle vie biliari. Queste saranno sottili se la colestasi \u00e8 intraepatica; saranno dilatate a monte dell'ostacolo se questo \u00e8 meccanico. In pi\u00f9, spesso l'ecografia permette la diagnosi della causa dell'ostacolo e del suo livello, che pu\u00f2 essere ilare (a livello della confluenza dei rami destro e sinistro del dotto epatico) o del dotto coledoco, o anche allo sbocco di questo a livello dello sfintere di Oddi."}
{"id": "2286038", "revid": "599013", "url": "https://it.wikipedia.org/wiki?curid=2286038", "title": "Davi Cortes da Silva", "text": "Carriera.\nClub.\nDebutt\u00f2 nel 1984 con il Santos, giocando sei campionati con il club paulista; nel 1995 gioc\u00f2 per il Guarani.\nNazionale.\nCon la Nazionale di calcio del Brasile ha giocato durante ."}
{"id": "2286044", "revid": "120065267", "url": "https://it.wikipedia.org/wiki?curid=2286044", "title": "Pritt", "text": "Pritt \u00e8 un marchio lanciato dall'azienda tedesca Henkel nel 1969. Con questo nome, Henkel introdusse il tipico modello di colla a stick ispirato, per il meccanismo di fuoriuscita, al rossetto.\nIn seguito, simili modelli vennero distribuiti anche da altre ditte come UHU. Dal 1971 la colla fu venduta in 38 Paesi, dal 2001 in 121.\nAl marchio Pritt fanno capo anche altri prodotti di cancelleria, come colle e correttori a nastro."}
{"id": "2286045", "revid": "228587", "url": "https://it.wikipedia.org/wiki?curid=2286045", "title": "Love Song", "text": "Love Song (\"canzone d'amore\" in lingua inglese) pu\u00f2 riferirsi a:"}
{"id": "2286046", "revid": "404338", "url": "https://it.wikipedia.org/wiki?curid=2286046", "title": "Valore (etica)", "text": ""}
{"id": "2286047", "revid": "125302337", "url": "https://it.wikipedia.org/wiki?curid=2286047", "title": "Frank Buckles", "text": "\u00c8 stato l'ultimo veterano individuato e certificato di nazionalit\u00e0 statunitense ad aver combattuto nella prima guerra mondiale. Ultimamente viveva a Charles Town nel Virginia Occidentale nella Gap View Farm, ed \u00e8 stato presidente onorario della Fondazione Memoriale della Prima guerra mondiale.\nBiografia.\nBuckles \u00e8 nato a Bethany in Missouri. Si \u00e8 arruolato nell'Esercito degli Stati Uniti all'inizio del coinvolgimento americano alla prima guerra mondiale, nel mese di aprile 1917. Appena sedicenne in quel momento, a Buckles fu chiesto dal suo reclutatore di mostrare un certificato di nascita, al che egli, abilmente, tergivers\u00f2 riuscendo ad eludere il controllo e ottenere cos\u00ec l'arruolamento. Ammesso comunque nell'esercito, fu poi escluso dal Corpo dei Marines a causa della sua corporatura troppo esile e definitivamente assegnato ai servizi automobilistici. Nel 1917 fu inviato in Europa a bordo della RMS Carpathia, la stessa nave che aveva recuperato i sopravvissuti del naufragio del RMS Titanic nel 1912. Durante la guerra Buckles serv\u00ec in Inghilterra e in Francia, guidando ambulanze e motocicli per l'esercito. Dopo l'armistizio del 1918, scort\u00f2 i prigionieri di guerra tedeschi nuovamente in Germania. Dopo essere stato congedato, nel 1919, fu presente alla dedica nel Museo Nazionale della Prima guerra mondiale di Kansas City, in onore degli americani caduti durante il conflitto, cerimonia durante la quale incontr\u00f2 il generale John Pershing, comandante di tutte le forze americane in Francia.\nBuckles visse in Germania dal 1936 al 1938 e incontr\u00f2 Adolf Hitler. Nel 1920 Buckles lavor\u00f2 per la White Star Line in Canada. Durante la seconda guerra mondiale ha lavorato come civile per una compagnia di navigazione americana nelle Filippine. Fu catturato dai giapponesi nel 1942 e trascorse i successivi tre anni al campo di prigionia di Los Banos. Venne liberato il 23 febbraio 1945. Nel 1953, si spos\u00f2 e comper\u00f2 oltre trecento acri di terra e una fattoria nel Virginia Occidentale. Sua moglie mor\u00ec nel 1999. La coppia ha avuto una figlia.\nBuckles ha vissuto fino alla morte a Charles Town, in Virginia Occidentale. Rilasci\u00f2 numerose interviste anche in tarda et\u00e0. Nel 2007 (a 106 anni) attribu\u00ec la sua longevit\u00e0 alla sincerit\u00e0, alla speranza e alla quiete.\nLa Biblioteca del Congresso incluse nella sua Storia dei Veterani alcuni progetti audio e video su di lui. Prese parte al Memorial Day nel 2007. Il 6 marzo 2008 ha avuto un incontro con il Presidente degli Stati Uniti George W. Bush alla Casa Bianca; lo stesso giorno ha presenziato all'apertura di una mostra a Pentagono con le foto dei nove superstiti della Prima guerra mondiale creata dallo storico e fotografo David DeJonge. Fu il pi\u00f9 anziano insignito della Legion d'onore francese (aveva 103 anni).\nBuckles si \u00e8 impegnato nel tentativo di ottenere la costruzione, a Washington, di un monumento commemorativo e ricordo dei 4.734.991 soldati statunitensi che combatterono nella prima guerra mondiale ed in particolare dei 116.561 che vi persero la vita.\n\u00c8 scomparso il 27 febbraio 2011 all'et\u00e0 di 110 anni e 26 giorni.\nContravvenendo, per la seconda volta nella storia, al rigido regolamento interno di ammissione, Buckles ha ottenuto la concessione ad essere sepolto nel Cimitero nazionale di Arlington; l'altra eccezione fu fatta per il Milite Ignoto statunitense."}
{"id": "2286053", "revid": "767487", "url": "https://it.wikipedia.org/wiki?curid=2286053", "title": "Ronaldo Moraes da Silva", "text": "Carriera.\nClub.\nHa giocato per Corinthians e Gr\u00eamio, totalizzando 27 presenze nel campionato di calcio brasiliano.\nNazionale.\nCon la Nazionale di calcio del Brasile ha giocato durante , competizione nella quale la nazionale verdeoro si \u00e8 aggiudicata la medaglia d'argento."}
{"id": "2286055", "revid": "44627", "url": "https://it.wikipedia.org/wiki?curid=2286055", "title": "A Love Song", "text": ""}
{"id": "2286056", "revid": "44627", "url": "https://it.wikipedia.org/wiki?curid=2286056", "title": "The Love Song", "text": ""}
{"id": "2286058", "revid": "1160587", "url": "https://it.wikipedia.org/wiki?curid=2286058", "title": "Transmaghrebina", "text": "La Transmaghrebina \u00e8 un'autostrada in progetto che dovr\u00e0 collegare Nouakchott, la capitale della Mauritania, a Tripoli, capitale della Libia, passando per Sahara Occidentale, Marocco, Algeria e Tunisia, per una lunghezza totale di oltre 2500 km. Fa parte del progetto dell'autostrada Trans-Africana 1 della Rete autostradale Trans-Africana.\nAlcuni tratti sono gi\u00e0 operativi, tra cui:"}
{"id": "2286065", "revid": "36426", "url": "https://it.wikipedia.org/wiki?curid=2286065", "title": "Torre del Calvello", "text": "La Torre del Calvello \u00e8 una torre costiera situata nel comune di Monte Argentario, lungo la costa settentrionale del promontorio dell'Argentario, sulla piccola altura che domina Cala del Pozzarello e che si eleva ai piedi del pi\u00f9 alto poggio sul quale sorge il Forte del Pozzarello.\nStoria.\nLa torre fu costruita dagli Spagnoli poco dopo la met\u00e0 del Cinquecento, quando l'intera zona apparteneva gi\u00e0 allo Stato dei Presidii. Integrata nel sistema difensivo del promontorio dell'Argentario, le sue funzioni erano quelle di avvistamento e di difesa della costa settentrionale del promontorio, potendo comunicare in caso di pericolo con le vicine torri situate lungo il medesimo tratto costiero attraverso i caratteristici segnali luminosi.\nAll'inizio dell'Ottocento, durante il periodo napoleonico, nei pressi della torre fu costruito un altro fortino, oggi scomparso, che serviva a rafforzarne il sistema difensivo. Nel 1859 la struttura venne completamente disarmata e in seguito venduta a privati.\nDurante la seconda guerra mondiale, pi\u00f9 precisamente nel 1943, l'edificio venne semidistrutto nel corso di un bombardamento.\nDescrizione.\nLa Torre del Calvello, situata all'interno del parco di una struttura alberghiera, conserva solo alcuni dei suoi resti dopo essere stata colpita dai bombardamenti del 1943.\nOriginariamente, la struttura difensiva era cinta da una cortina muraria poligonale, che racchiudeva l'area di acceso, ove una rampa di scale esterna con ponte levatoio sommitale conduceva al portone d'ingresso che si apriva al piano rialzato.\nDell'antica torre si conservano soltanto i resti murari in pietra del basamento a scarpa a pianta quadrata, su cui poggiava la parte superiore della struttura turriforme che, nell'insieme, si sviluppava su tre livelli."}
{"id": "2286071", "revid": "339392", "url": "https://it.wikipedia.org/wiki?curid=2286071", "title": "Qazvin", "text": ""}
{"id": "2286074", "revid": "122315", "url": "https://it.wikipedia.org/wiki?curid=2286074", "title": "Dolichosaurus", "text": ""}
{"id": "2286077", "revid": "121155698", "url": "https://it.wikipedia.org/wiki?curid=2286077", "title": "Amirani", "text": "Amirani \u00e8 un personaggio mitologico caucasico la cui epopea \u00e8 molto simile a quella del Prometeo greco. Con questo nome \u00e8 ricordato soprattutto in Georgia, ma lo si ritrova con altri nomi e altre vicende presso tutti i popoli caucasici - armeno (Artawadz), osseto, abkaso (Abrskil) circasso (Nesren, Pako), cabardo.\nNella stessa Georgia esistono due versioni della sua storia: quella dei dintorni del monte Kazbeg ( o monte Kazbek o ancora monte Mkinvari) e quella del monte Elbrus.\nL'elemento comune a tutte \u00e8 che l'eroe, dotato di grande forza viene punito per la sua temerariet\u00e0 e legato ad una roccia. L'episodio del furto del fuoco si ritrova solo in alcune versioni.\nLeggenda delle origini.\nLa versione georgiana.\nAmirani nasce dalla relazione tra la dea Dal\u00ec (protettrice della selvaggina cornuta) e un cacciatore. Alla sua nascita Dio gli conferisce qualit\u00e0 sovrumane. Il padre naturale lo abbandona accanto a una sorgente dove viene raccolto da un contadino che lo alleva insieme ai suoi figli Badri e Usip'. Cresciuto, Amirani vive nei boschi e si dimostra violento; con i fratelli attacca tutti gli estranei che incontra col solo scopo di mettere alla prova la propria forza.\nPoi combatte anche contro i Dev, demoni che abitano ai confini delle terre abitate. In seguito, per vendicare uno zio che era stato ucciso, i tre fratelli si mettono alla ricerca del suo uccisore, il gigante tricipite Baq'-Baq'\nAmirani lo affronta in duello e gli taglia le tre teste, da cui escono tre vermi che subito si trasformano in draghi, uno bianco, uno rosso e uno nero. Uccide il drago bianco e quello rosso, ma il nero lo ingoia e si rifugia nel mar Nero (o sottoterra).\nL'eroe gli squarcia il ventre e ne esce. Massacra poi un'intera schiatta di demoni.\nSi reca poi al di l\u00e0 dei mari alla conquista di una fidanzata, la figlia del re dei demoni Kadzhi. L'esercito dei demoni lo insegue e uccide i suoi fratelli adottivi. Amirani riesce a massacrare tutti gli inseguitori insieme al loro re.\nVincitore, ma disperato per la morte dei fratelli, Amirani si uccide. Viene subito risuscitato insieme ai suoi compagni dalla fidanzata di natura demoniaca.\nAmirani comincia a vagare da solo e incontra un gigante che \u00e8 un morto vivente di cui non riesce a sollevare una gamba. Dio lo aiuta conferendogli forze sovrumane. Insuperbito per la sua forza, sfida a battaglia lo stesso Dio. Questi per punire la sua tracotanza gli fa subire un supplizio distinto in tre fasi:\nBibliografia.\nGeorges Charachidz\u00e8 - Prometeo o il Caucaso- Feltrinelli 1988\nIl Prometeo incatenato - http://bifrost.it/Studi/Incatenato.html. Articolo che tratta estesamente di Amirani."}
{"id": "2286079", "revid": "110157", "url": "https://it.wikipedia.org/wiki?curid=2286079", "title": "Je me suis fait tout petit", "text": "Quarto album del cantautore francese Georges Brassens. Pubblicato senza un vero e proprio titolo, verr\u00e0 in seguito identificato col nome della prima canzone: Je me suis fait tout petit. Contiene tra le altre la surreale e irriverente \"Le nombril des femmes d'agents\".\nTracce.\nTesti e musica di Georges Brassens tranne ove diversamente indicato:"}
{"id": "2286085", "revid": "106990", "url": "https://it.wikipedia.org/wiki?curid=2286085", "title": "Savoia sepolti nella cripta reale della basilica di Superga", "text": ""}
{"id": "2286088", "revid": "76963", "url": "https://it.wikipedia.org/wiki?curid=2286088", "title": "Misa (cantante)", "text": "Misa nasce a Tokyo, ma vive a Milano dal dicembre del 1991. Nel novembre del 1999 viene presentato alla radio italiana il suo primo singolo \"Banzai\", nel 2000 pubblicato anche in Spagna e in Giappone, dove ha avuto un certo successo ed \u00e8 stato scaricato da oltre 400.000 persone. Nel 2006 viene pubblicato il suo primo album ufficiale \"Misa Code\", con 16 canzoni pi\u00f9 5 remix da EMI Music Japan (oggi Universal Music Japan); l'album include il brano \"Milano\", cantato anche in italiano. Di \"Misa Code\" sono stati editi due versioni diverse: una versione che comprende solo il CD musicale e una che include anche un DVD di Para Para che insegna le coreografie delle canzoni."}
{"id": "2286093", "revid": "767487", "url": "https://it.wikipedia.org/wiki?curid=2286093", "title": "Paulo Santos (calciatore brasiliano)", "text": "Carriera.\nClub.\nHa giocato per l'Internacional dal 1981 al 1985, realizzando 1 rete in 31 partite nel campionato di calcio brasiliano.\nNazionale.\nCon la Nazionale di calcio del Brasile ha giocato durante ."}
{"id": "2286098", "revid": "439868", "url": "https://it.wikipedia.org/wiki?curid=2286098", "title": "Du\u0161ko Kondor", "text": "Biografia.\nDu\u0161ko Kondor nasce a Bijeljina nel 1947. Si \u00e8 battuto per tutta la vita per il rispetto dei diritti umani, contribuendo a fondare il \"Comitato Helsinki in Bosnia-Erzegovina\" e impegnandosi a fondo nell'educazione dei giovani al coraggio civile.\nProfessore di Filosofia, Sociologia e Scienze Politiche alla scuola superiore \"Mihajlo Pupin\" di Bijeljina, ha profondamente inciso sulla formazione e sulla crescita di numerosi giovani.\nPrima di morire assassinato a Bijeljina il 22 febbraio 2007, era stato chiamato dal Tribunale contro i crimini di guerra perpetrati dai nazionalisti serbi come testimone oculare di un eccidio di 26 musulmani commesso nel 1993 sotto le finestre di casa sua.\nDopo il suo funerale si sono susseguite molte proteste pacifiche con striscioni che proclamavano: \u201cHanno ucciso il simbolo del coraggio civile, ma non possono uccidere la verit\u00e0\u2026Noi siamo tutti il Professor Kondor\u201d. Una protesta \u00e8 stata anche inoltrata al Ministero della Giustizia e degli Interni e al Presidente della Repubblica Srpska, per aver pi\u00f9 volte negato la protezione del professore e testimone.\nAmnesty International e le altre organizzazioni internazionali presenti in Bosnia ed Erzegovina hanno fermamente condannato il barbaro omicidio e domandato alle autorit\u00e0 un'inchiesta immediata e imparziale per individuare e arrestare i responsabili.\nDal 2009 \u00e8 onorato come Giusto al Giardino dei Giusti di tutto il mondo di Milano."}
{"id": "2286110", "revid": "287204", "url": "https://it.wikipedia.org/wiki?curid=2286110", "title": "Dusko Kondor", "text": ""}
{"id": "2286114", "revid": "486946", "url": "https://it.wikipedia.org/wiki?curid=2286114", "title": "Red e Toby II", "text": ""}
{"id": "2286120", "revid": "104485", "url": "https://it.wikipedia.org/wiki?curid=2286120", "title": "Dispositivo medico", "text": "Un dispositivo medico \u00e8 uno strumento, parte della tecnologia medica, utilizzato in medicina per finalit\u00e0 diagnostiche e/o terapeutiche.\nSpesso sono oggetto di specifica disciplina normativa, in quanto sistema critico, che pu\u00f2 variare da paese a paese.\nCaratteristiche.\nDispositivi medici attivi.\nLa maggior parte dei dispositivi medici per scopi di diagnosi e cura sono detti \"attivi\", perch\u00e9 in tal caso per funzionare essi necessitano di una qualche forma di energia, diversa da quella generata direttamente dal corpo umano o dalla gravit\u00e0, ed agisce convertendo tale energia nelle modalit\u00e0 utili al suo principio di funzionamento.\nSono ad esempio dispositivi attivi la tomografia assiale computerizzata (TAC), il laser, i dispositivi per elettroanalgesia.\nSicurezza.\nI dispositivi medici, al pari dei farmaci, prima di essere immessi in commercio devono poter dimostrare la loro sicurezza e la loro efficacia nel campo di azione previsto mediante studi clinici svolti presso strutture idonee ed autorizzate allo scopo.\nNon sono necessari nuovi studi clinici quando il dispositivo non introduca nessuna variazione funzionale ed in termini di prestazioni e sicurezza rispetto a tecnologie gi\u00e0 autorizzate di cui \u00e8 disponibile la letteratura scientifica di riferimento.\nUn dispositivo medico si riconosce con facilit\u00e0 perch\u00e9 rispetta le normative di riferimento, deve quindi essere collegato obbligatoriamente a letteratura scientifica e studi clinici coerenti con le disposizioni sanitarie in materia, deve poter esibire certificazioni a norma di legge, come assicurare la possibilit\u00e0 di verifica trasparente sulle certificazioni rilasciate dagli organismi notificati.\nDisciplina normativa.\nUnione Europea.\nInizialmente le direttive comunitarie disciplinavano, separatamente, tre categorie di dispositivi medici: Direttiva 90/385/CEE sui dispositivi medici impiantabili attivi; Direttiva 93/42/CEE sui dispositivi medici (in genere); Direttiva 98/79/CE; sui dispositivi diagnostici in vitro.\nI dispositivi medici erano raggruppati, in funzione della loro complessit\u00e0 e del potenziale rischio per il paziente, in quattro classi: I, IIa, IIb, III. La classe I ha un'incidenza di diffusione minima, e comprende solo dispositivi non attivi. Esistevano inoltre alcune categorie di dispositivi che sono oggetto di regole speciali di classificazione. Ad un dispositivo che richiede l'applicazione di pi\u00f9 regole, la normativa prevedeva di scegliere per la classificazione quelle che determinano la categoria pi\u00f9 elevata di appartenenza.\nIl 5 aprile 2017 l'Unione Europea ha emesso il Regolamento UE 2017/745 chiamato comunemente MDR (\"Medical Devices Regulation\") che abroga le direttive 90/385 e 93/42 con scadenza al 26 maggio 2020. Ad aprile 2020 a seguito dell'emergenza sanitaria COVID-19 l'Unione Europea ha deciso di posticipare la scadenza al 26 maggio 2021.\nMarcatura CE.\nIn generale un dispositivo medico in utilizzo in un paese membro dell'Unione europea deve sempre esibire la marcatura CE, con la chiara indicazione del numero dell'organismo notificato che l'ha rilasciata. Questo permette la verifica presso l'organismo notificato delle effettive caratteristiche per cui il dispositivo ha ricevuto autorizzazione in ambito sanitario, e se la marcatura \u00e8 autentica e coerente con la dichiarazione d'uso pubblicizzata del fabbricante. Alcune strutture private rilasciano certificazioni di pre-verifica alla conformit\u00e0, ma non hanno nessun valore sanitario. Una marcatura CE che copre la sola parte elettrica non ha alcun valore sanitario, e non qualifica il dispositivo come medico.\nLa marcatura CE segnala l'idoneit\u00e0 del dispositivo medico per l'immissione in commercio. Essa \u00e8 obbligatoria ai sensi della direttiva CEE 93/42 sui dispositivi medici.\nSolo la classe I prevede l'autocertificazione, ma in pratica nessun dispositivo medico con finalit\u00e0 di diagnosi e cura rientra in classe I ed \u00e8 riconoscibile dalla semplice marcatura CE. Per tutte le altre classi \u00e8 necessario il rilascio di apposita certificazione, che prevede la verifica di tutte le procedure necessarie da parte di un organismo notificato. L'organismo notificato \u00e8 un organismo autorizzato dalle autorit\u00e0 competenti dei vari Stati dell'Unione europea e designati ad espletare le procedure di certificazione.\nIn genere lo stesso organismo notificato esegue le procedure di controllo ordinario e straordinario per il mantenimento della certificazione. Nel caso in cui il marchio CE sia accompagnato da un numero di quattro cifre, si intende che il DM \u00e8 certificato da un organismo notificato, identificato dal numero corrispondente.\nL'allegato XI della direttiva impone che gli organismi notificati svolgano le operazioni di valutazione e di verifica con la massima competenza richiesta nel settore dei dispositivi medici. Ci\u00f2 implica la presenza in organico, in quantit\u00e0 sufficiente, di personale scientifico dotato dell'esperienza e delle competenze adeguate per valutare la funzionalit\u00e0 e le prestazioni dei dispositivi per i quali l'organismo \u00e8 stato notificato. L'evidenza relativa al grado di istruzione, alla competenza e alla conoscenza tecnicapu\u00f2 essere regolamentata per legge.\nItalia.\nSecondo la definizione contenuta nel decreto legislativo 24 febbraio 1997, n. 46 (\"\"Attuazione della direttiva 93/42/CEE, concernente i dispositivi medici\")\", un dispositivo medico \u00e8\nRientrano quindi in tale definizione gli strumenti concepiti a scopo di:\nUn dispositivo medico non deve esercitare la sua \"azione principale nel o sul corpo umano con mezzi farmacologici o immunologici, n\u00e9 mediante processo metabolico\".\nL'italia ha inoltre recepito altre direttive europee in materia:\nIn Italia la progettazione e le attivit\u00e0 di sviluppo correlate ai dispositivi medici sono professioni regolamentate dal D.P.R. 5 giugno 2001, n. 328 (G.U. 17 agosto 2001, n. 190, S.O.)\n\"Art. 46. Attivit\u00e0 professionali\":\n\"1. Le attivit\u00e0 professionali che formano oggetto della professione di ingegnere sono cos\u00ec ripartite tra i settori di cui all'articolo 45, comma 1\":\n\"a) ... omissis ...\"\n\"b) per il settore \u00abingegneria industriale\u00bb: pianificazione, la progettazione, lo sviluppo, la direzione lavori, la stima, il collaudo, la gestione, la valutazione di impatto ambientale\"'\nBanca dati dei dispositivi medici.\nL'elenco dei dispositivi medici e dispositivi medici impiantabili attivi notificati nel sistema \"Banca dati dei dispositivi medici\" \u00e8 disponibile al pubblico per agevolare la diffusione e l'utilizzo del numero di iscrizione nella banca dati istituita ai sensi del Decreto del Ministro della salute 21 dicembre 2009.\nLa consultazione pubblica \u00e8 disponibile in due modalit\u00e0 diverse. \u00c8 infatti possibile interrogare direttamente la banca dati attraverso l'impostazione di semplici criteri di ricerca oppure scaricare l'intero data set in modalit\u00e0 \"Dati aperti\". Con Dati aperti, comunemente chiamati con il termine inglese Open Data anche nel contesto italiano, si fa riferimento ad una filosofia, che \u00e8 al tempo stesso una pratica, in base alla quale alcune tipologie di dati sono rese liberamente accessibili a tutti, senza restrizioni di copyright, brevetti o altre forme di controllo che ne limitino la riproduzione.\nPseudo-dispositivi medici.\nEsistono fabbricanti di apparecchiature che sono apparentemente dispositivi medici, ma non rispettano nessuna delle regole fondamentali previste dalle normative in termini di verifica di efficacia e sicurezza. Per questa ragione non dispongono delle autorizzazioni necessarie per essere riconosciuti come dispositivi medici, anche se la pubblicit\u00e0 lascia intendere questo.\nQueste apparecchiature sono destinate prevalentemente al mercato della cosiddetta \"medicina alternativa\", e di fatto realizzano pseudo-dispositivi medici, che in alcuni casi sono realmente pericolosi per la salute umana. A titolo di esempio, un apparecchio che viene venduto per diagnosi precoce del cancro o di altre gravi malattie, e non ha nessuna possibilit\u00e0 di fare realmente questa diagnosi, impedisce una corretta diagnosi precoce, che invece spesso avrebbe potuto salvare la vita della persona interessata.\nDi solito queste apparecchiature vengono commercializzate utilizzando un linguaggio apparentemente scientifico, che si richiama a interpretazioni grossolane delle leggi della fisica, specie quella quantistica, od altre problematiche della scienza che pur essendo reali sono presentate in maniera confusa, oppure a veri dispositivi medici, allo scopo di rendere pi\u00f9 \"credibile\" e vendibile il prodotto in questione.\nQuesto genere di comunicazione utilizza un linguaggio \"pseudoscientifico\" e \"pseudotecnologico\", che pu\u00f2 risultare ingannevole e pericoloso per l'utente non preparato sull'argomento. Il pericolo non si limita al danno economico derivato dall'eseguire esami o cure del tutto inutili, con apparecchiature che non possono oggettivamente realizzare nulla di quello che promettono; la vera problematica sanitaria associata \u00e8 il ritardo di una corretta diagnosi o di una corretta terapia. Nei casi dove la tempistica dell'intervento produce la differenza tra scenari drammatici o la possibilit\u00e0 di soluzione della patologia, questo non \u00e8 elemento di poco conto. In altri termini, \u00e8 sbagliato pensare che questi dispositivi siano nella migliore delle ipotesi innocui.\nLa stessa tipologia di apparecchiature che viene bloccata dalle autorit\u00e0 competenti, si ripropone subito dopo sul mercato con piccole variazioni (generalmente il nome e qualche ritocco estetico), spesso utilizzando nuovi stratagemmi per eludere le normative. Uno stratagemma tipico \u00e8 quello di passare dalla dicitura di \"sistema diagnostico\", quindi di dispositivo medico con obbligo di certificazione e verifica, a \"sistema di pre-diagnosi\", quindi di pseudo dispositivo medico senza alcun obbligo di verifica. In questo modo pur continuando a \"suggerire\" ed evocare possibili applicazioni di diagnosi e cura, il dispositivo pu\u00f2 essere venduto come un qualsiasi elettrodomestico, di pari inesistenti capacit\u00e0 \"diagnostiche\" e \"curative\"."}
{"id": "2286121", "revid": "112232474", "url": "https://it.wikipedia.org/wiki?curid=2286121", "title": "Tradizioni e folclore di Bivona", "text": "Questa pagina descrive le tradizioni e il folclore di Bivona, comune italiano della provincia di Agrigento in Sicilia, nell'area dei monti Sicani.\nStoria.\nDurante il lungo Medioevo siciliano (durato fino alla fine del XVIII secolo da un punto di vista economico e politico) ebbero una rilevante importanza per la stabilizzazione di un equilibrio sociale le feste cittadine (quasi tutte di carattere religioso), contro le traversie e le sofferenze quotidiane causate dalle frequentissime carestie ed epidemie.\nLe tipiche giornate di festa a Bivona iniziavano con gli scoppi dei mortaretti, il rullo dei tamburi e il suono delle campane, continuavano con un pranzo tipico e con la processione del fercolo del santo festeggiato nell'occasione, accompagnato dalla folla, dalle comunit\u00e0 religiose e dalle confraternite che mostravano i rispettivi stendardi e poteva concludersi con qualche particolare manifestazione (il \"gioco di fuoco\" o il palio). La dimensione festiva, pertanto, non si poneva in contrasto con quella lavorativa, ma ad essa era legata e connessa.\nIl numero di giorni festivi presenti in calendario divenne cos\u00ec eccessivo che nel XVII secolo i vescovi furono costretti a sopprimerne alcuni. Questo gran numero di festivit\u00e0, pertanto, \"aveva dei riflessi non solo spirituali e strettamente religiosi, ma soprattutto sociali\", soprattutto per motivi commerciali.\nA causa del decadimento delle chiese e delle confraternite bivonesi, molte feste cittadine persero visibilit\u00e0; altre, invece si imposero nel tempo. Nel XVIII secolo le numerose feste celebrate in Bivona si ridussero a semplici commemorazioni religiose. A far perdere ulteriore importanza ad alcune ricorrenze contribu\u00ec soprattutto l'espulsione dei gesuiti, ordine religioso che ne curava i festeggiamenti.\nPrincipali eventi.\nGli eventi tradizionali e folcloristici che, durante l'anno, coinvolgono la popolazione locale sono i seguenti:\nIl giorno di San Giuseppe (19 marzo) molte famiglie devote allestiscono la \"Tavulata di Sanciseppi\": come \"per grazia ricevuta\", imbandiscono tavolate ricolme di tutte le specialit\u00e0 gastronomiche locali. Nell'occasione vengono ospitate le famiglie bisognose.\nIl rito particolare della quaresima, della settimana Santa e della Pasqua risale almeno al 1570, quando l\"'universitas\" di Bivona previde un'ingente somma per un predicatore quaresimale, invitato annualmente da qualche altra citt\u00e0; si trattava quasi sempre di un sacerdote del clero regolare. Il giorno del Gioved\u00ec Santo ha inizio il triduo pasquale: la statua del Cristo viene portato in processione. Il Venerd\u00ec Santo, di mattina, dalla chiesa di Santa Chiara (sita nella parte meridionale del paese) ha inizio la processione della statua dell'Addolorata. Davanti alla chiesa madre avviene l'incontro tra la Madonna Addolorata e Ges\u00f9 Cristo. La processione si conclude con la crocifissione al Monte del Calvario (sito nella parte alta). La sera il Cristo viene deposto in un'urna e, seguito dall'Addolorata, viene portato nella chiesa di Santa Chiara. Durante la processione viene intonato il \"populu me\" (\"O mio popolo\"), un tradizionale canto sotto forma di lamento.\nUno dei canti siciliani pi\u00f9 celebri intonati durante la Settimana Santa, \"Maria passa di la strata nova\", \u00e8 nato proprio a Bivona: la \"strata nova\" (strada nuova) era il nome con cui veniva indicata l'attuale via Lorenzo Panepinto.\nIl luned\u00ec di Pasquetta Bivona festeggia la Madonna dell'Olio, la cui festa risale al XVI secolo, anche se le pi\u00f9 antiche notizie pervenuteci risalgono al Seicento. Di mattina si celebra la Messa solenne al Santuario della Madonna dell'Olio (o, in bivonese, \"Madonna di l'Ogliu\"); di pomeriggio si porta in processione il simulacro della Madonna partendo dalla zona dello stadio comunale e fino ad arrivare in chiesa madre. La statua rimane in paese per tutto il mese di maggio; a giugno viene riportata nel santuario, a circa 3\u00a0km da Bivona, nei pressi della diga Castello.\nIl mese di maggio (mese mariano) \u00e8 dedicato in particolar modo alla Madonna \"di la Sprescia\": ogni giorno viene recitato il rosario presso la cappella e a fine mese, solitamente giorno 30, viene celebrata la messa conclusiva. Sull'altare arde sempre una lampada ad olio, fornita dai fedeli che periodicamente si recano presso la cappella.\nLa festa di Santa Rosalia, patrona di Bivona, pu\u00f2 farsi risalire almeno al XIV secolo, quando verosimilmente vennero fondate la chiesa e la confraternita; assunse in paese grande importanza dal 1624, anno in cui vennero ritrovate le spoglie di santa Rosalia sul monte Pellegrino a Palermo. La festa si svolge la prima settimana di settembre, ma il giorno principale \u00e8 il 4 settembre: in questo giorno viene uscito il \"preziosissimo Fercolo\" (o \"Vara\") di Santa Rosalia e viene portato in processione, accompagnato dalla banda musicale, per le vie del paese (con fuochi pirotecnici serali e una fiera).\nLa festa di San Francesco dura tre giorni (2-3-4 ottobre). Nella giornata conclusiva si svolge la processione, che inizia e termina al convento dei Cappuccini, dopo aver attraversato gran parte del paese."}
{"id": "2286123", "revid": "729019", "url": "https://it.wikipedia.org/wiki?curid=2286123", "title": "Andreas Hadik von Futak", "text": "Biografia.\nI primi anni.\nHadik von Futak era figlio di un ufficiale di cavalleria ungherese di origini slave, Mih\u00e1ly Hadik de Futak, e di sua moglie, Franziska Hardy (lussemburghese). Intrapresa la carriera degli studi giuridici, entr\u00f2 per\u00f2 al servizio degli ussari di Ghil\u00e1nyi e quindi nelle armate del Sacro Romano Impero dal 1730 e gi\u00e0 nel 1735 divenne capitano di un corpo di guardia di stanza a Philippsburg, partecipando poco dopo (1738) alla guerra contro i Turchi ed alla Guerra di successione austriaca. Egli partecip\u00f2 alle vittorie dell'esercito russo in Bessarabia ed agli assedi di Oczakow e Bender. Nel 1744 venne promosso a Colonnello di reggimento degli ussari dopo aver respinto coraggiosamente un attacco delle forze francesi alla citt\u00e0 di Nidderau. Per questo ed altri meriti venne in seguito promosso Maggiore Generale dal 1748 e nominato gi\u00e0 dal 1756 Feldmaresciallo Secondo Luogotenente.\nLa guerra dei sette anni.\nNel corso della guerra dei sette anni Hadik partecip\u00f2 il 7 settembre 1757 alla Battaglia di G\u00f6rlitz, prendendo dall'ottobre di quello stesso anno il possesso di un corpo di soldati ungheresi e croati di circa 5.000 uomini. Egli occup\u00f2 successivamente Berlino il 16 ottobre di quello stesso anno, costringendo il governo prussiano al pagamento della somma di 200.000 talleri come riscatto della citt\u00e0. Il 5 settembre 1758 egli prese Pirna con la sua fortezza e quello stesso anno venne nominato Generale di Cavalleria.\nNel 1762 ottenne il comando supremo delle armate austriache impegnate nel conflitto, operando inizialmente con successo, ma venendo poi sempre pi\u00f9 sopraffatto dalla figura del Principe Enrico di Prussia che lo sconfisse il 29 ottobre 1762 a Freiberg. Nel 1763 venne nominato conte dell'Impero Asburgico con un latifondo immenso.\nGovernatore e politico.\nHadik dal 1764 venne nominato Governatore della Transilvania, partecipando nel 1769 al Congresso di Karlowitz di cui ottenne la presidenza ed infine, nel 1773, divenne Governatore della Galizia, passata da poco dalla Polonia all'Austria dopo la spartizione del regno polacco. Nel 1777 venne nominato conte del Sacro Romano Impero e divenne presto presidente del Consiglio di Guerra dell'imperatore Giuseppe II. Nel 1789 divenne comandante delle truppe imperiali contro i Turchi, presenziando al letto di morte dell'Imperatore Giuseppe II il 20 febbraio 1790.\nAndreas Hadik von Futak mor\u00ec il 12 marzo 1790 a Vienna e venne sepolto a Futak. Della sua vita, egli lasci\u00f2 un diario ricco di rilevanti informazioni storiche sulla storia della sua epoca.\nUna sua statua, tra le personificazioni dei comandanti militari pi\u00f9 noti dell'Impero, \u00e8 presente nel Monumento a Maria Teresa a Vienna e un'altra a cavallo nel Castello di Buda a Budapest."}
{"id": "2286129", "revid": "36426", "url": "https://it.wikipedia.org/wiki?curid=2286129", "title": "Torre dell'Acqua (Monte Argentario)", "text": "La torre dell'Acqua \u00e8 una torre costiera situata nel comune di Monte Argentario, su un'altura che si eleva a ovest della frazione di Porto Ercole e a nord-ovest del forte Stella.\nStoria.\nLa torre fu costruita dai senesi in epoca rinascimentale, pi\u00f9 precisamente nel corso del Quattrocento. La torre era parte integrante del sistema difensivo costiero della Repubblica di Siena. La zona in cui venne costruita la torre ha portato alla luce una serie di reperti ed insediamenti abitativi risalenti al V secolo a.C., parte dei cui ruderi furono utilizzati come basamento per la costruzione della torre senese.\nLa storia della struttura difensiva venne tuttavia segnata gi\u00e0 nel 1555 quando le truppe spagnole, alleate con le milizie del Granducato di Toscana, la attaccarono e la espugnarono, costringendo alla resa definitiva i Senesi: da allora, l'area di Monte Argentario entr\u00f2 a far parte dello Stato dei Presidii.\nLa torre, per\u00f2, non rientr\u00f2 nei progetti della riorganizzazione del sistema difensivo del promontorio dell'Argentario, rimanendo conseguentemente abbandonata gi\u00e0 dal tardo Cinquecento.\nSul finire dell'Ottocento fu realizzato nell'area della torre un tratto del nuovo acquedotto che riforniva Porto Ercole sfruttando una sorgente situata pi\u00f9 a monte: all'epoca l'antica struttura difensiva risultava gi\u00e0 perduta. Tuttavia, nel 1974 ne affiorarono i resti durante i lavori di scavo per la costruzione di alcuni vicini edifici abitativi.\nDescrizione.\nLa torre dell'Acqua, situata nei pressi del Fosso dei Molini, si presenta sotto forma di ruderi, i quali furono riportati alla luce dalle campagne di scavo eseguite a partire dal 1974.\nDell'antica torre, che fino agli inizi degli anni settanta si credeva perduta, sono visibili alcuni tratti delle spesse strutture murarie costituite in grossi blocchi di pietra, alla cui base sono visibili alcuni materiali edilizi molto pi\u00f9 antichi, riconducibili ai resti archeologici datati V secolo a.C.\nLa torre si presentava a pianta quadrata, apparentemente priva di basamento a scarpa."}
{"id": "2286130", "revid": "767487", "url": "https://it.wikipedia.org/wiki?curid=2286130", "title": "E.D.I. Mean", "text": "Fa parte del gruppo Outlawz, creato da Tupac Shakur."}
{"id": "2286135", "revid": "124565260", "url": "https://it.wikipedia.org/wiki?curid=2286135", "title": "Terza Repubblica cecoslovacca", "text": "Durante la seconda guerra mondiale, la Cecoslovacchia spar\u00ec dalla cartina dell'Europa. La rinascita della nazione come Stato sovrano fu il risultato non solo delle politiche degli alleati occidentali (Francia, Regno Unito e Stati Uniti), ma anche degli ideali cecoslovacchi impersonati dalla prima Repubblica cecoslovacca. Tuttavia, alla conclusione della seconda guerra mondiale, la Cecoslovacchia cadde all'interno della sfera di influenza dell'Unione Sovietica; di conseguenza, l'organizzazione politica ed economica cecoslovacca divenne argomento di difficili negoziati tra Edvard Bene\u0161 e gli esiliati del Partito Comunista di Cecoslovacchia (KS\u010c) a Mosca.\nStoria.\n1945.\nLa cosiddetta Terza Repubblica (\"\u010ceskoslovensk\u00e1 republika\", \u010cSR) ebbe inizio nell'aprile 1945. Il suo governo, con sede a Ko\u0161ice, fu istituito il 4 aprile e nel maggio si trasfer\u00ec a Praga: vi era una coalizione di Fronte Nazionale in cui predominavano tre partiti: il Partito Social Democratico Cecoslovacco, il Partito Comunista di Cecoslovacchia (KS\u010c) e il Partito Social Nazionale Ceco. Il Partito Popolare Slovacco fu bandito, in quanto collaborazionista dei nazisti. Anche ad altri partiti conservatori democratici, come il Partito Repubblicano dei Fattori e Contadini, fu vietato di riprendere le attivit\u00e0 nel periodo post-bellico. Alcuni partiti non socialisti parteciparono alla coalizione: tra di essi vi era il Partito Popolare Cattolico (in Moravia) e il Partito Democratico Slovacco. Secondo i decreti presidenziali di Edvard Bene\u0161, tutte le propriet\u00e0 appartenenti ai collaboratori dei nazisti furono confiscate senza compensazione. Le loro terre furono distribuite ai contadini, e le loro industrie, ammontanti al 16,4% di tutta l'industria cecoslovacca e impieganti il 61,2% della forza lavoro industriale, furono nazionalizzate.\nBene\u0161 aveva raggiunto un compromesso con il KS\u010c per evitare un colpo di Stato dopo la guerra; egli anticip\u00f2 che il processo democratico avrebbe re-istituito una distribuzione dei poteri equa. Bene\u0161 aveva negoziato l'alleanza sovietica, ma allo stesso tempo sperava di far diventare la Cecoslovacchia un \"ponte\" tra Europa orientale e Europa occidentale, capace di mantenere i contatti con entrambe le parti. Il leader del KS\u010c Klement Gottwald, tuttavia, si dimostr\u00f2 favorevole ad un approccio \"gradualista\", cio\u00e8 la salita al potere del KS\u010c tramite i mezzi della democrazia.\nL'entusiasmo popolare evocato dagli eserciti sovietici di liberazione and\u00f2 a beneficio del KS\u010c. I cecoslovacchi, amareggiati dall'Occidente per gli Accordi di Monaco, risposero favorevolmente sia al KS\u010c che all'alleanza con l'Unione Sovietica. I comunisti ottennero una forte rappresentanza nei comitati nazionali eletti dal popolo, i nuovi organi di amministrazione locale. Il KS\u010c organizz\u00f2 e centralizz\u00f2 il movimento dei sindacati; su 120 rappresentanti al Consiglio Centrale dei Sindacati, 94 erano comunisti. Il partito oper\u00f2 per acquisire una rappresentanza di massa, tra cui quella dei contadini e della piccola borghesia, come anche del proletariato. Tra il maggio 1945 e il maggio 1946, gli iscritti al KS\u010c passarono da 27\u00a0000 a 1,1 milioni.\n1946.\nAlle elezioni parlamentari del 1946, il KS\u010c vinse nella parte ceca della nazione (40,17%), e il Partito Democratico anti-comunista vinse in Slovacchia (62%). In totale, tuttavia, il KS\u010c ottenne la maggioranza del 38% del voto a livello nazionale. Bene\u0161 continu\u00f2 a fungere da Presidente della Repubblica, e Jan Masaryk, figlio del padre fondatore, nonch\u00e9 ex Presidente, continu\u00f2 da Ministro degli Esteri. Gottwald divenne Primo ministro. Cosa pi\u00f9 importante era che, nonostante i comunisti avessero la minoranza dei ministeri, essi erano in grado di controllare i ministeri chiave, come quello dell'informazione, del commercio interno, della finanza e degli interni (tra cui l'apparato di polizia). Attraverso questi ministeri, i comunisti furono in grado di sopprimere l'opposizione non-comunista, di posizionare membri del partito in posizione di potere, e di creare una base solida per il tentativo di rovesciamento del potere.\n1947.\nL'anno che segu\u00ec fu privo di eventi di interesse; il KS\u010c continu\u00f2 a proclamare la sua orientazione \"nazionale\" e \"democratica\". La svolta giunse nell'estate del 1947. Nel mese di luglio, il governo cecoslovacco, con l'approvazione del KS\u010c, accett\u00f2 l'invito anglo-francese per le discussioni preliminari del Piano Marshall. L'Unione Sovietica rispose immediatamente alla mossa cecoslovacca: Stalin convoc\u00f2 Gottwald a Mosca.\nAl suo ritorno a Praga, il KS\u010c cambi\u00f2 la propria decisione. Nei mesi successivi, il partito dimostr\u00f2 una certa radicalizzazione nelle sue tattiche: il partito sosteneva che fosse imminente un colpo di Stato reazionario, e che fossero pertanto necessarie azioni immediate per impedirlo. Attraverso i media e la polizia, essi intensificarono le loro attivit\u00e0. Annunciata in origine da Gottwald al Comitato Centrale del KS\u010c, riunitosi nel novembre 1947, la notizia delle \"trame reazionarie\" fu data in pasto alla nazione tramite la stampa comunista.\n1948.\nNel gennaio 1948, il ministero degli Interni, controllato dai comunisti, procedette con la purga delle forze di sicurezza cecoslovacche, sostituendo comunisti ai non comunisti. Allo stesso tempo, il KS\u010c inizi\u00f2 ad attivarsi per la nazionalizzazione e per una nuova riforma delle terre, che limitasse i possedimenti a cinquanta ettari.\nIl governo precipit\u00f2 con il colpo di Stato di febbraio. Spalleggiati da tutti i partiti non comunisti, i ministri nazional-socialisti affermarono che i comunisti stavano utilizzando la polizia e le forze di sicurezza per sopprimere i non-comunisti, e cercarono quindi di porre fine a questi fatti. Il Primo ministro Gottwald, tuttavia, rimand\u00f2 ripetutamente le discussioni sul problema della polizia. Il 20 febbraio, i nazional-socialisti si dimisero dal governo in segno di protesta. Il Partito Popolare Cattolico e il Partito Democratico Slovacco seguirono subito dopo.\nI dodici ministri non comunisti si dimisero, in parte, per indurre Bene\u0161 ad indire elezioni anticipate: la perdita dei comunisti era attesa, data la disapprovazione popolare riguardo alle recenti tattiche del KS\u010c. Un sondaggio del mese di gennaio indic\u00f2 una diminuzione del 10% nel sostegno ai comunisti; un'altra volta, per\u00f2, i nazional-socialisti fecero le loro mosse senza un'adeguata coordinazione con Bene\u0161. I partiti democratici, inoltre, non fecero sforzi per cercare di ottenere il sostegno popolare. Inoltre, Bene\u0161 rifiut\u00f2 di accettare le dimissioni del governo, e non indisse nuove elezioni; nei giorni che seguirono, espulse i ministri democratici per evitare accuse di collusione. L'esercito cecoslovacco rimase neutrale.\nNel frattempo, il KS\u010c increment\u00f2 le proprie forze. Il Ministero degli Interni distribu\u00ec le forze di polizia nelle aree sensibili ed istitu\u00ec una milizia popolare. Il Ministero dell'Informazione, anch'esso controllato dai comunisti, rifiut\u00f2 di mandare in onda i politici non comunisti. I ministeri retti dai partiti non comunisti furono gestiti da \"comitati di azione\" comunisti; questi espulsero tutte le persone non affiliate al comunismo dagli organi di partito. Il 25 febbraio Edvard Bene\u0161, temendo forse l'intervento sovietico, capitol\u00f2. Accett\u00f2 le dimissioni dei ministri dissidenti e ricevette una nuova lista di ministri da Gottwald, che complet\u00f2 cos\u00ec il rovesciamento dei poteri da parte dei comunisti. Il 9 maggio venne approvata la nuova Costituzione comunista con cui la Cecoslovacchia diventava una democrazia popolare, ma Bene\u0161 rifiut\u00f2 di firmarla, ed il 7 giugno 1948 si dimise, morendo poco dopo di emorragia cerebrale mentre si trovava nella sua villa di Sezimovo \u00dast\u00ed nella Boemia meridionale.\nLa Cecoslovacchia mantenne la denominazione di Repubblica Cecoslovacca fino alla nuova Costituzione dell'11 luglio 1960, quando assunse la denominazione di Repubblica Socialista Cecoslovacca."}
{"id": "2286138", "revid": "41824", "url": "https://it.wikipedia.org/wiki?curid=2286138", "title": "Opera russa", "text": ""}
{"id": "2286148", "revid": "253269", "url": "https://it.wikipedia.org/wiki?curid=2286148", "title": "Virginia Maskell", "text": "Biografia.\nTrasferitasi con la famiglia in Sudafrica, allo scoppio della Seconda guerra mondiale, fece rientro in patria nell'immediato dopoguerra. \nAppassionatasi alla recitazione, debutt\u00f2 poco pi\u00f9 che ventenne come attrice televisiva nella serie \"The Buccaneers\", per poi approdare al cinema nel 1958, diretta da Pat Jackson in \"Sabbie roventi\".\nNel 1968 la sua interpretazione pi\u00f9 acclamata, nel film \"Interludio\", che coincise con il drammatico epilogo della sua dipendenza dalle droghe, la morte avvenuta per overdose a 32 anni. Per questo ruolo ottenne una candidatura postuma al premio BAFTA, e vinse il National Board of Review Award."}
{"id": "2286161", "revid": "729019", "url": "https://it.wikipedia.org/wiki?curid=2286161", "title": "Karl Sch\u00f6nhals", "text": "Biografia.\nNel 1807 entr\u00f2 a far parte dell'esercito austriaco in un reggimento di cacciatori e nel 1809 partecip\u00f2 alla Battaglia di Aspern e nel 1813 a quella Dresda, ove venne pesantemente ferito. Nel 1821 partecip\u00f2 alla spedizione a Napoli per sedare i moti insurrezionali e nel 1830 divenne Generale aiutante del Generale Frimont a Milano, passando al comando di Radetzky dal 1832. Nel 1838 divenne Maggior Generale e nel 1848 venne promosso al grado di Luogotenente Feldmaresciallo.\nDopo aver partecipato alle operazioni del 1849, si ritir\u00f2 completamente a vita privata a partire dal 1851 a causa delle numerose ferite subite che quasi gli impedivano di dedicarsi alla vita militare; in questo periodo si dedic\u00f2 alla letteratura scrivendo biografie di personaggi militari di rilievo e occupandosi di saggistica storico-militare. Prese residenza stabile a Graz accudito dalla sorella Henriette. Alla sua morte, venne sepolto nel cimitero protestante di San Pietro a Graz."}
{"id": "2286163", "revid": "1646134", "url": "https://it.wikipedia.org/wiki?curid=2286163", "title": "Certificazione di italiano come lingua straniera", "text": "La Certificazione di italiano come lingua straniera (CILS) \u00e8 una certificazione rilasciata dall'universit\u00e0 per stranieri di Siena per stranieri che studiano la lingua italiana, suddivisa in diversi livelli di competenza. La certificazione \u00e8 riconosciuta dal Ministero degli affari esteri ed \u00e8 spesso usata per attestare la conoscenza dell'italiano adeguata per l'iscrizione all'universit\u00e0 in Italia.\nOrigine.\nL'origine della certificazione CILS si ritiene che risalga al 1588, quando il granduca di Toscana Ferdinando I de' Medici cre\u00f2 una scuola per l'insegnamento dell'italiano toscano per studenti tedeschi. Successivi movimenti per la diffusione della lingua italiana e della cultura italiana sono stati istituiti e promossi durante la storia. L'Universit\u00e0 per stranieri di Siena, per mezzo del Centro CILS, guidato dalla Prof.ssa Monica Barni, si occupa di creare, distribuire e correggere gli esami del CILS oggi.\nStruttura della certificazione.\nLa certificazione \u00e8 rilasciata al compimento di un particolare livello del Quadro comune europeo di riferimento per la conoscenza delle lingue del Consiglio europeo. Perci\u00f2 sei livelli di difficolt\u00e0 crescente rappresentano l'esame necessario per l'ottenimento del certificato. L'esame per principianti \u00e8 al livello A1, mentre il livello pi\u00f9 avanzato \u00e8 il C2. \u00c8 simile alle certificazioni DELF e DALF usati per attestare la conoscenza della lingua francese. Gli esami coprono tutti i pi\u00f9 importanti elementi nell'apprendimento di una lingua: parlato, lettura, produzione scritta, conoscenza delle strutture della comunicazione e ascolto.\nRequisiti.\nNon ci sono requisiti e l'iscrizione alla certificazione CILS \u00e8 aperta a tutti (italiani residenti all'estero e persone non parlanti italiano) che desiderano convalidare la loro conoscenza dell'italiano. Sono ammessi candidati di ogni et\u00e0.\nProcedura.\nPer dare l'esame, i candidati devono registrarsi e pagare un prezzo che varia in base al paese di residenza, successivamente potranno sostenere l'esame in un centro certificato. Quando un esame \u00e8 completo, l'universit\u00e0 per stranieri di Siena lo valuta, seguendo le linee guida dell'Unione europea, assegnando il livello appropriato di certificazione qualora il candidato raggiunge almeno il punteggio minimo richiesto. Gli esami normalmente hanno luogo ogni anno, a giugno e a dicembre.\nMolti centri in tutto il mondo, tra cui l'universit\u00e0 per stranieri di Siena, organizzano lezioni e guide preparatorie per affrontare il rigore degli esami."}
{"id": "2286170", "revid": "360752", "url": "https://it.wikipedia.org/wiki?curid=2286170", "title": "Mosca tse-tse", "text": ""}
{"id": "2286178", "revid": "339392", "url": "https://it.wikipedia.org/wiki?curid=2286178", "title": "Hofkriegsrat", "text": ""}
{"id": "2286179", "revid": "599", "url": "https://it.wikipedia.org/wiki?curid=2286179", "title": "Gruppi quantici", "text": ""}
{"id": "2286181", "revid": "599", "url": "https://it.wikipedia.org/wiki?curid=2286181", "title": "Campi finiti", "text": ""}
{"id": "2286183", "revid": "339392", "url": "https://it.wikipedia.org/wiki?curid=2286183", "title": "Ignaz Gyulay", "text": ""}
{"id": "2286186", "revid": "1305772", "url": "https://it.wikipedia.org/wiki?curid=2286186", "title": "San Giorgio (Donatello)", "text": "La statua di San Giorgio di Donatello fa parte del ciclo delle quattordici statue dei protettori delle Arti di Firenze per le nicchie esterne della chiesa di Orsanmichele. Fu commissionata dall'Arte dei Corazzai e Spadai e risale al 1415-1417. \u00c8 in marmo apuano ed \u00e8 alta 209\u00a0cm. Dal 1891 si trova conservata nel Museo nazionale del Bargello ed \u00e8 stata sostituita nella nicchia da una copia in marmo.\nStoria.\nSan Giorgio era un santo guerriero, per questo era stato scelto come patrono dell'Arte dei Corazzai e Spadai, cio\u00e8 dai fabbricanti di armi. Scolpita tra il 1415 e il 1416, riscosse ben presto un notevole successo e anche per la critica successiva ha sempre avuto una posizione di riguardo, venendo indicata come forse l'opera migliore del ciclo delle arti di Orsanmichele e uno dei capolavori di Donatello e della statuaria italiana del Quattrocento in generale. \nLa formella di \"San Giorgio che uccide il drago alla presenza della principessa\" venne collocata dopo il 1417 e godette di altrettanta fama.\nTutta questa ammirazione fece s\u00ec che da sempre si tenessero cure speciali verso la statua, anche per via del degrado facilitato dalla sporgenza dalla nicchia poco profonda e dall'esposizione a nord. Per questo nell'Ottocento venne spostato nel pi\u00f9 riparato tabernacolo della \"Madonna della Rosa\", vuoto dal 1628 quando l'opera era stata spostata in chiesa. Nel 1858 il naso della statua venne rotto da una sassata, per cui si decise precocemente di musealizzarla, spostandola nel 1891 al nuovo Museo nazionale del Bargello, dove tutt'oggi si trova. Nel 1944 la statua fu trafugata dalla villa di Poggio a Caiano (Firenze). Nel maggio del 1945 fu ritrovata da Frederick Hart a Neumelans e riportata in Italia il 20 luglio dello stesso anno. Nel 1976 venne l\u00ec trasferita anche la formella della base. La copia bronzea, visibile fino a pochi anni fa, venne posta nel tabernacolo, non senza polemiche, nel 1892 ed era opera della Fonderia Galli su calco di Oronzo Lelli. Dal 23 aprile 2008 \u00e8 stata esposta nella nicchia una nuova copia in marmo, fatta appositamente realizzare dalla Soprintendenza per il Polo museale fiorentino, ritrovando cos\u00ec l'aspetto fedele dell'insieme della nicchia.\nDescrizione e stile.\nIl tabernacolo, come quello vicino del \"San Matteo\", \u00e8 meno profondo degli altri, perch\u00e9 in questo pilastro, a nord-ovest, \u00e8 contenuta la scala a chiocciola che permette di raggiungere i piani superiori. \nSan Giorgio \u00e8 ritratto come un cavaliere con l'armatura e con lo scudo crociato, su precisa richiesta degli armaioli che volevano mostrare un saggio della loro arte. La figura, leggermente ruotata intorno all'asse centrale, che fa perno sulle gambe a compasso, \u00e8 costruita su tre ovali sovrapposti: il volto con le sopracciglia aggrottate, il busto e lo scudo crociato, leggermente rotato rispetto all'asse centrale. Le gambe leggermente divaricate a compasso sono un modo per far risaltare, con il torso ben eretto, l'idea di fermezza morale. \nIl santo \u00e8 concepito nell'atto di guardare volgendo la testa, forse verso il nemico, e tale gesto anima la statua: si contrappone alla costruzione statica del corpo e sfrutta il contrasto amplificandone il gesto, che \u00e8 sottolineato anche dai tendini del collo in rilievo, dalle sopracciglia aggrottate e dall'espressivo chiaroscuro che si crea intorno agli occhi e nelle pupille. L'effetto \u00e8 quello tipico delle migliori opere di Donatello, cio\u00e8 l'energia e la vitalit\u00e0 trattenute ma perfettamente visibili. \nGi\u00e0 a met\u00e0 del XV secolo la statua era vista come un modello di perfezione, elogiandone la fierezza dello spirito e il contrasto che sembra nascere tra la volont\u00e0 d'azione che traspare dallo sguardo e salda fermezza dell'appoggio. Giorgio Vasari, nella prima edizione delle Vite, ne sottoline\u00f2 la bellezza della testa di giovane, lo spirito del valore militare, la \"vivacit\u00e0 fieramente terribile et un maraviglioso gesto di muoversi dentro a quel sasso\", come \"nelle figure moderne non s'\u00e8 veduta ancora\".\nIl rilievo di \"San Giorgio e il drago\".\nSono di Donatello sia il rilievo nella cuspide raffigurante \"Dio Padre benedicente\", sia, come gi\u00e0 detto, il rilievo di \"San Giorgio che uccide il drago\" alla base. Quest'ultimo rilievo \u00e8 celebre come un perfetto esempio di \"stiacciato\", arricchito da una delle pi\u00f9 antiche rappresentazioni di prospettiva centrale a punto unico di fuga, con tutte le figure collocate coerentemente nello spazio. Le linee orizzontali convergono verso il gruppo centrale con la rappresentazione di san Giorgio a cavallo che lotta contro il drago (il cavallo venne ammirato da Vasari); a sinistra la grotta (la tana del drago), desunta dai sarcofagi romani, e a destra la principessa ed il porticato costruito in prospettiva. Se le linee del mantello, l'armatura preziosa del santo e il profilo delle ali aperte del drago sono particolari di gusto tardo gotico, nuova \u00e8 la concezione dello spazio, che sembra espandersi oltre la cornice del bassorilievo, pur se alcuni sicuri punti di riferimento ne permettono una definizione perfetta. Nuova \u00e8 anche la funzione della luce che sbalza il punto focale dell'azione."}
{"id": "2286189", "revid": "1048993", "url": "https://it.wikipedia.org/wiki?curid=2286189", "title": "Marton Csokas", "text": "Biografia.\nNasce ad Invercargill, in Nuova Zelanda, il 30 giugno 1966, figlio di Marton Csokas Sr., un ingegnere meccanico ungherese, e di Margareth Christine Rayner, un'infermiera neozelandese di origini inglesi, irlandesi e danesi. Csokas possiede la doppia cittadinanza, neozelandese e ungherese. Si diploma nel 1989 alla New Zealand Drama School.\nInizia la sua carriera lavorando in vari cortometraggi e produzioni televisive, tra cui la soap opera \"Shortland Street\", dove si fa le ossa per due anni. Dopo essersi diviso per anni tra televisione e cinema neozelandese, tra il 1997 e 2001 acquista una certa popolarit\u00e0 grazie al ruolo di Aristarco (nella versione originale Borias) nella serie televisiva \"Xena - Principessa guerriera\", successivamente ottenne la fama internazionale grazie al ruolo di Celeborn nella trilogia de \"Il Signore degli Anelli\" (precisamente, negli episodi \"La Compagnia dell'Anello\" e \"Il ritorno del re\").\nDal 2000 in poi inizia a lavorare sempre pi\u00f9 per Hollywood, recita nei film d'azione \"xXx\", \"Timeline - Ai confini del tempo\" e \"The Bourne Supremacy\". Nel 2004 affianca Malcolm McDowell in \"Evilenko\". Nel 2005 recita ne \"Le crociate - Kingdom of Heaven\" di Ridley Scott nel ruolo di Guido di Lusignano, nello stesso anno \u00e8 nel cast del fantascientifico \"\u00c6on Flux - Il futuro ha inizio\". Nel 2005 \u00e8 protagonista di \"Follia\" accanto a Natasha Richardson. Dopo tre anni di pausa dal cinema, in cui si \u00e8 dedicato interamente al teatro, Csokas prese parte a due nuovi film, il drammatico \"Il debito\" accanto a Helen Mirren e Sam Worthington e \"Alice in Wonderland\", diretto da Tim Burton; entrambe le pellicole sono uscite nel 2010.\nNel 2014 invece prese parte ai film \"The Amazing Spider-Man 2 - Il potere di Electro\", \"Noah, Sin City - Una donna per cui uccidere\" e \"The Equalizer - Il vendicatore\". In quest'ultimo film lui ebbe un ruolo importante che gli diede molta fama a livello internazionale.\nCsokas ha recitato spesso in teatro, dove ha portato in scena commedie di Tom Stoppard e William Shakespeare, \u00e8 stato l'ambiguo Joe Pitt in \"Angels in America\" di Tony Kushner e ha recitato in \"Chi ha paura di Virginia Woolf?\". Ha cofondato una compagnia teatrale sperimentale chiamata Stronghold Theatre. \nDoppiatori italiani.\nNelle versioni in italiano dei suoi lavori, Marton Csokas \u00e8 stato doppiato da:"}
{"id": "2286191", "revid": "287204", "url": "https://it.wikipedia.org/wiki?curid=2286191", "title": "Silvio Paiva", "text": ""}
{"id": "2286201", "revid": "287204", "url": "https://it.wikipedia.org/wiki?curid=2286201", "title": "Andamanesi", "text": "Gli andamanesi erano un gruppo etnico per statura affine ai Pigmei dell'Africa, ai Semang della Malacca e ai Negritos delle Filippine (l'altezza media dei maschi \u00e8 di cm 140-145), ma ci\u00f2 non sicuramente deriva da un'origine comune.\nDistribuzione.\nVivono nelle Isole Andamane nel Golfo del Bengala, all'inizio occidentale di una catena di isole che si estende dalla Birmania fino a Sumatra; esse consistono soprattutto nella Grande e nella Piccola Andaman, oltre ad isole minori, in parte inabitate.\nStoria.\nPrima del contatto con gli europei, gli Andamanesi non sapevano produrre il fuoco, ma possedevano l'arco e le frecce.\nIl primo insediamento europeo limitato a un angolo della Grande Andaman risale al 1788, ma fu abbandonato otto anni dopo, sar\u00e0 ricostruito solo nel 1858, permettendo cos\u00ec agli indigeni di mantenere a lungo le loro caratteristiche culturali.\nCultura.\nNella Grande Andaman si distinguevano 10 trib\u00f9 secondo il linguaggio, ma il vero fattore d'unione era il gruppo locale formato in media da 30-50 individui. Ogni gruppo ha il proprio territorio tradizionale con un accampamento principale e stabile, e uno secondo le necessit\u00e0 stagionali, sono soliti infatti trasferirsi nel periodo dei monsoni dalla spiaggia alla giungla ove sono pi\u00f9 protetti. Con il matrimonio uno dei due coniugi deve abbandonare il proprio gruppo per trasferirsi in quello dell'altro. Ogni famiglia occupa una capanna, mentre vi \u00e8 una capanna comune per tutti i celibi. La parentela conta poco visto che ognuno ha dei doveri verso l'altro e gli anziani, parenti o meno.\nI gruppi non hanno capi, ma la direzione \u00e8 affidata spontaneamente alle persone di maggior prestigio, solitamente gli anziani. Non vi sono leggi o sanzioni tradizionali dato che la paura del disprezzo della comunit\u00e0 \u00e8 sufficiente a impedire ogni comportamento antisociale.\nDa un'offesa pu\u00f2 scaturire una guerra che pu\u00f2 prolungarsi fino al rito della pace. Questo viene preparato dalle donne del villaggio dei due gruppi e celebrato nell'accampamento dell'ultimo aggressore. Gli uomini di questo gruppo si schierano disarmati davanti a una palizzata preparata per l'occasione nello spazio dedicato alla danza, mentre gli uomini del gruppo nemico avanzano armati, a passo di danza, con gesti minacciosi. Alla fine del rito tutti piangono insieme, poi danzano in comune, nei giorni successivi vanno a caccia insieme e si scambiano dei doni.\nReligione.\nPossiedono una religione incentrata sui riti di passaggio quali:\nGli Andamanesi hanno anche degli esseri non umani temuti (\"lau\" secondo i dialetti settentrionali), in cui confluiscono indistintamente sia gli spiriti di potenze presenti nella natura non umana, sia gli spiriti dei morti.\nPossiedono anche un Essere Supremo cui sono attribuiti vari nomi (\"Puluga\" per le trib\u00f9 meridionali, \"Ol\u00fcga\" nella Piccola Andaman, \"Biliku\" o \"Bilik\" nelle altre trib\u00f9), \u00e8 un Essere Supremo celeste, onnisciente, creatore e punitore delle trasgressioni.\n\"Biliku\" o \"Ol\u00fcga\" sono considerati esseri femminili, mentre in certe altre tradizioni ci sono due o pi\u00f9 \"Bilik\", secondo altre credenze ancora \"Bilik\" sarebbe solo una categoria di esseri superiori ai lau.\n\"Poluga\" ha una notevole importanza nei miti delle origini, crea e inventa tutte le arti umane, fonda le istituzioni Andamanesi e secondo alcune trazioni viene derubato del fuoco.\nNella societ\u00e0 Andamanese, accanto agli anziani e alle persone efficienti, godono di una certa notoriet\u00e0 i veggenti (gli \"oku-giumu\" \"colui che parla di sogni\")."}
{"id": "2286202", "revid": "36426", "url": "https://it.wikipedia.org/wiki?curid=2286202", "title": "Torre del Mulinaccio", "text": "La Torre del Mulinaccio \u00e8 una torre costiera situata nel comune di Monte Argentario, presso la frazione di Porto Ercole.\nStoria.\nLa torre fu costruita dagli Spagnoli nel tardo Cinquecento, con lo scopo iniziale di controllare l'insenatura in cui oggi sorge il porto di Cala Galera, non visibile in toto dal sito in cui sorge il vicino Forte Filippo. In seguito, attorno alla struttura difensiva fu realizzata una cortina muraria di forma poligonale a sua completa protezione.\nConsiderata la sua posizione sul promontorio e la sua ubicazione tra lo strapiombo a nord e la pi\u00f9 imponente fortezza a sud, da dove era pienamente visibili, fu decisa la sua trasformazione in un mulino a vento (che le ha conferito la denominazione), che risultava in piena attivit\u00e0 durante il periodo settecentesco. Da allora, le funzioni di avvistamento si svolsero all'interno dell'area all'aperto racchiusa dalla cortina muraria di cinta.\nIl mulino a vento venne definitivamente dismesso nel corso dell'Ottocento e, da allora, la struttura fu abbandonata.\nDescrizione.\nLa Torre del Mulinaccio si trova poco a nord-est del Forte Filippo, dal quale risulta ben visibile.\nLa struttura turriforme, sotto forma di ruderi, si presenta a pianta circolare, con strutture murarie rivestite in pietra e in laterizio. Seppur di modesta altezza, presenta la parte alta quasi interamente crollata, a seguito del definitivo abbandono del mulino a vento che vi venne costruito.\nLa trasformazione dell'originaria struttura difensiva costiera in mulino comport\u00f2, tuttavia, gi\u00e0 all'epoca una modifica degli originari elementi architettonici che la caratterizzavano."}
{"id": "2286203", "revid": "599", "url": "https://it.wikipedia.org/wiki?curid=2286203", "title": "Istantoni", "text": ""}
{"id": "2286205", "revid": "30677", "url": "https://it.wikipedia.org/wiki?curid=2286205", "title": "Mezzaluna Rossa Egiziana", "text": ""}
{"id": "2286206", "revid": "57342", "url": "https://it.wikipedia.org/wiki?curid=2286206", "title": "Sony Ericsson Satio", "text": "Il Sony Ericsson Satio \u00e8 un cellulare prodotto dalla Sony Ericsson. La piattaforma operativa, a differenza dell'Xperia, \u00e8 Symbian, in particolare la versione Foundation (basata sul Symbian 5th Edition, ma open-source). \u00c8 il primo cellulare della join-venture nippo-svedese che unisce la serie Cyber-shot (C e K series) e la serie Walkman (W series) in un all-in-one. Nel primo trimestre 2010 sar\u00e0 commercializzato con sistema operativo Android.\nCaratteristiche principali.\nLa parte multimediale comprende: fotocamera da 12.1 megapixel con flash allo xeno, autofocus, possibilit\u00e0 di scattare fino a 9 foto al secondo ed altri supporti. Lettore MP3 Sony Walkman e connettivit\u00e0 Bluetooth, Wi-Fi e navigazione internet ad alta velocit\u00e0.\nDesign.\nIl design \u00e8 piuttosto semplice. Non \u00e8 un cellulare slide, ma \u00e8 un unico blocco (candybar). Le sue dimensioni sono 111,0 x 54,0 x 15,0 millimetri; il suo spessore \u00e8 di poco superiore a quello dell'iPhone 3G di Apple: la differenza \u00e8 data dall'esigenza di dare spazio alla generosa fotocamera ed ai suoi dispositivi.\nConnettivit\u00e0, Sistema operativo e memoria.\nIl Sony Ericsson Satio \u00e8 dotato di connessioni WLAN 802.11b/g, UMTS/HSDPA, Bluetooth 2.0. \nLa memoria flash interna \u00e8 di 8 gb, espandibile con Micro SD fino a 32 gb. Il sistema operativo \u00e8 Symbian Foundation, che \u00e8 completamente open-source.\nSchermo.\nLo schermo \u00e8 da 3.5\" touchscreen e pu\u00f2 riprodurre fino a 16 milioni di colori. La risoluzione \u00e8 360x640 pixel e la nitidezza e la qualit\u00e0 delle immagini si avvicinano molto ad un cellulare ad alta definizione.\nVariazioni cromatiche.\nAl Mobile World Congress 2009 \u00e8 stata presentata una sola variazione cromatica nera, ma \u00e8 disponibile anche bianca e rossa."}
{"id": "2286211", "revid": "298229", "url": "https://it.wikipedia.org/wiki?curid=2286211", "title": "Mezzaluna Rossa egiziana", "text": "La Mezzaluna Rossa Egiziana \u00e8 la societ\u00e0 nazionale di Croce Rossa e Mezzaluna Rossa della Repubblica Araba d'Egitto, stato del Nordafrica appartenente all'area detta bacino del Mediterraneo."}
{"id": "2286212", "revid": "71433", "url": "https://it.wikipedia.org/wiki?curid=2286212", "title": "Broken english", "text": ""}
{"id": "2286218", "revid": "729019", "url": "https://it.wikipedia.org/wiki?curid=2286218", "title": "Febbre di Oroya", "text": " La febbre di Oroya \u00e8 malattia infettiva tipica di alcune regioni del Sud America.\nEziologia.\nCausato da batteri del genere Bartonella Il contagio pu\u00f2 avvenire per puntura di diverse specie di flebotomi, ma dello specifico genere Lutzomyia.\nLa malattia \u00e8 limitata negli stati di Per\u00f9 e Ecuador in una altitudine compresa tra 1000 e 3000 metri.\nClinica.\nLa febbre di Oroya si manifesta dopo 20 giorni circa dal contagio con febbre irregolare, anemia emolitica, ittero e epatosplenomegalia, dolori articolari.\nTrattamento.\nIl trattamento \u00e8 farmacologico, si somministra cloramfenicolo 50\u00a0mg/kg/die somministrato ogni 6 ore o doxiciclina 100\u2013200\u00a0mg per 15 gg."}
{"id": "2286219", "revid": "22808140", "url": "https://it.wikipedia.org/wiki?curid=2286219", "title": "G8 Genova", "text": ""}
{"id": "2286229", "revid": "133557", "url": "https://it.wikipedia.org/wiki?curid=2286229", "title": "Federuni", "text": "La Federuni (Federazione italiana tra le Universit\u00e0 della terza et\u00e0) associa le Universit\u00e0 degli adulti e degli anziani o della terza et\u00e0 d'Italia, rispettandone l'aderenza al territorio e l'impostazione organizzativa. \u00c8 nata a Torino nel 1982 ed ha iniziato ad operare nel 1985, quando \u00e8 stato depositato lo statuto a Vicenza.\nAssicura alle sedi consulenze organizzative e fiscali e promuove annuali congressi nazionali, incontri interregionali in autunno e in primavera per dirigenti e docenti, nonch\u00e9 una conferenza organizzativa. Edita i risultati dell'elaborazione culturale con monografie tematiche e la \"Circolare Federuni\" inviata alle sedi federate ed ai dirigenti. Associa oltre 100 sedi centrali articolate nel territorio nazionale con 260 Universit\u00e0. Particolarmente significativa la presenza nel Veneto ed in Puglia.\nContrariamente agli altri Paesi europei, in Italia le Universit\u00e0 della terza et\u00e0 non sono collegate alle Universit\u00e0 degli studi dove docenti in pensione mettono a disposizione competenze e tempo. In Italia sono nate per emanazione di istituti culturali (Trento, Vicenza, Cosenza), o Lions Club o Rotary Club (Lombardia), da associazione di volontariato o gruppi pensionati di organizzazioni sindacali o da Comuni. La Federazione intende sostenere e qualificare le Universit\u00e0 federate offrendo ad esse quel supporto culturale di cui mancano per l'assenza di una Universit\u00e0 degli studi alle spalle.\nGli obiettivi fondamentali che le Universit\u00e0 federate perseguono sono: cultura generale media critica ed aggiornata, creativit\u00e0 e capacit\u00e0 di cambiamento, formazione dell'uomo europeo, progetti di ricerca sul territorio."}
{"id": "2286238", "revid": "1005847", "url": "https://it.wikipedia.org/wiki?curid=2286238", "title": "Elezioni europee del 2004 in Repubblica Ceca", "text": "Le elezioni europee del 2004 in Repubblica Ceca si tennero l'11 e 12 giugno. Si tratta delle prime elezioni cui la Repubblica Ceca abbia partecipato."}
{"id": "2286239", "revid": "767487", "url": "https://it.wikipedia.org/wiki?curid=2286239", "title": "Raoul Jobin", "text": "Biografia.\nCominci\u00f2 a prendere lezioni di canto nella sua citt\u00e0 natale, poi studi\u00f2 presso Emile Larochelle all'Universit\u00e9 Laval, quindi a Parigi da Mme d'Estainville-Rousset (canto) e Abby Ch\u00e9reau (recitazione). Il suo debutto all'Op\u00e9ra risale al 3 luglio 1930, nel ruolo di Tybalt in \"Rom\u00e9o et Juliette\" di Charles Gounod.\nLa sua carriera decoll\u00f2 rapidamente, e ben presto cant\u00f2 come tenore protagonista all'Op\u00e9ra e all'Op\u00e9ra-Comique, e in altre citt\u00e0 francesi quali Lione, Tolosa, Bordeaux, Marsiglia. Il suo repertorio comprendeva per lo pi\u00f9 la tradizione francese, con occasionali incursioni in quella italiana.\nAllo scoppio della seconda guerra mondiale, Jobin fece ritorno in America. Debutt\u00f2 alla Metropolitan Opera di New York il 19 febbraio 1940 come il cavaliere Des Grieux in \"Manon\" di Jules Massenet. Si esib\u00ec l\u00ec fino al 1950, a fianco di artisti come Lily Pons, Bidu Say\u00e3o, Licia Albanese, Ris\u00eb Stevens, e sotto la direzione di\nWilfrid Pelletier e Thomas Beecham, fra gli altri. Cant\u00f2 anche a San Francisco, Chicago, Boston, New Orleans, Citt\u00e0 del Messico, Rio de Janeiro e Buenos Aires.\nFinita la guerra, fece ritorno a Parigi nel 1947, dove cant\u00f2 per la prima volta con successo un ruolo wagneriano, in \"Lohengrin\"; in seguito fu Walther in \"Die Meistersinger von N\u00fcrnberg\". Fu anche il primo a interpretare il ruolo di Fabrizio Del Dongo in \"La Chartreuse de Parme\" di Henri Sauguet.\nSi ritir\u00f2 dalle scene nel 1958, e inizi\u00f2 a dedicarsi all'insegnamento presso il conservatorio di Montr\u00e9al, quindi a Qu\u00e9bec. Fra i suoi allievi vi furono Colette Boky e Huguette Tourangeau.\nSuo figlio, Andr\u00e9 Jobin (nato nel 1933), fu anch'egli un cantante lirico, dapprima come baritono, poi tenore."}
{"id": "2286240", "revid": "119433722", "url": "https://it.wikipedia.org/wiki?curid=2286240", "title": "Lau (spiriti)", "text": "I lau (secondo il dialetto delle trib\u00f9 delle isole Andamane settentrionali) sono esseri non umani temuti dagli Andamanesi, in cui confluiscono indistintamente sia gli spiriti di potenze presenti nella natura non umana, sia gli spiriti dei morti.\nSi presentano nell'aspetto diversi dalla popolazione andamanese, sono ad esempio, infatti, bianchi, con la barba lunga, le gambe lunghe e il corpo piccolo come i ragni.\nI \"lau\" insidiano la vita di chi si trova momentaneamente fuori dal gruppo e catturano l'individuo indifeso, mentre l'individuo coraggioso, anzich\u00e9 esser ucciso, riceve da questi spiriti doni magici utili per la caccia, mescolando cos\u00ec la figura di un esser non umano con quella di un essere sovrumano."}
{"id": "2286250", "revid": "144796", "url": "https://it.wikipedia.org/wiki?curid=2286250", "title": "Karl Ludwig von Ficquelmont", "text": "Biografia.\nKarl Ludwig von Ficquelmont derivava da una famiglia dell'antica aristocrazia lorenese (infatti il suo nome si trova scritto anche in varianti francesi come \"Charles Louis de Ficquelmont\"). Egli entr\u00f2 ancora giovane a far parte della armate imperiali in Austria, dove ascese nel 1809 al grado di comandante nelle armate guidate dall'Arciduca Ferdinando d'Asburgo-Este. Tra il 1811 ed il 1812 si distinse a fianco degli insurrezionalisti spagnoli contro Napoleone Bonaparte che nel 1808 aveva invaso la Spagna. Nel 1814 venne promosso a Maggiore Generale e nel 1815 si rec\u00f2 a Lione per sedare delle rivolte bonapartiste contro la restaurazione monarchica. Nel 1815, inviato a Stoccolma, egli convinto Bernadotte di riunirsi all'esta coalizione.\nDopo la fine delle guerre di liberazione fu inviato in molte missioni diplomatiche all'estero.\nNel 1816, \u00e8 chiamato ambasciatore vicino alla corte del Granduca Ferdinando III di Toscana a Firenze.\nNel 1820, fu chiamato a Napoli per gestire l'occupazione militare ed assicurare la preminenza austriaca nel regno. Esercit\u00f2 una grande influenza sul re Ferdinando I delle Due Sicilie. Con la sua giovane sposa Dolly, rinomata per la sua bellezza, furono le tossi asinine dell'alta societ\u00e0 napoletana.\nNel 1829 divenne ambasciatore a San Pietroburgo e divenne uno dei fattori pi\u00f9 influenti della politica di Metternich sullo Zar Nicola I di Russia.\nNel 1830 venne nominato Feldmaresciallo Secondo Luogotenente e nel 1831 divenne proprietario di un reggimento di dragoni.\nRicordato a Vienna nel 1838 per dirigere il ministero dell'affari straniera nell'assenza di Metternich, nominato ministro dell'Impero, di stato, della conferenza e dell'esercito nel 1840, divenne feldmaresciallo dal 1843.\nNel 1847, fu mandato come Cancelliere e principale consigliere dell'arciduca Ranieri Giuseppe d'Asburgo-Lorena, vicer\u00e9 del Lombardia-Veneto, per governare il Regno Lombardo-Veneto.\nIl 20 marzo 1848 venne messo a capo del consiglio di guerra aulico dell'Impero, il che gli consent\u00ec di essere il massimo comandante delle truppe austriache, rimanendo in carica sino al 19 aprile di quell'anno, quando la carica venne definitivamente soppressa, passando direttamente nelle mani dell'Imperatore, al quale rimase sino al 1918. In seguito venne nominato Primo Ministro dell'Impero, succedendo a Franz Anton von Kolowrat-Liebsteinsky.\nNel 1852, in riconoscenza dei suoi servizi all'impero, fu nominato, da Francesco Giuseppe I d'Austria, cavaliere del Toson d'oro, uno dei pi\u00f9 prestigiosi ordini dell'impero.\nRitiratosi in seguito a vita privata, fu dapprima al suo palazzo di Vienna e poi a Venezia dove mor\u00ec il 7 aprile 1857 nel suo palazzo del Dorsoduro.\nFamiglia.\nI conti di Ficquelmont sono un'antica famiglia dell'alta nobilt\u00e0 lorenese dispersa attraverso l'Europa per la Rivoluzione francese. Dopo 1815, esistono tre rami: il conte Karl Ludwig \u00e8 installato nell'Impero austriaco, i suoi nipoti, conti Marie de Ficquelmont, sono tornati in Francia, ed i suoi cugini, conti de Ficquelmont di Vyle, sono installati nei Paesi Bassi.\nSpos\u00f2 nel 1821, la contessa russa-baltica Dolly von Tiesenhaussen, nipote del maresciallo principe Kutuzov ed ereditiera della pi\u00f9 grande famiglia di tedeschi del Baltico. Dolly era ritenuta essere una della pi\u00f9 belle donne dell'Europa, al punto che i napoletani deviarono il celebre proverbio in: \u00abVedi Napoli, la Ficquelmont e poi muori! \u00bb. La coppia ebbe solamente una figlia, la contessa Elisabetta Alexandrine di Ficquelmont, principessa Clary-und-Aldringen, che spos\u00f2 nel 1841 il principe austro-boemo Edmund Clary-und-Aldringen."}
{"id": "2286252", "revid": "287204", "url": "https://it.wikipedia.org/wiki?curid=2286252", "title": "Asiyih Khanum", "text": ""}
{"id": "2286261", "revid": "287204", "url": "https://it.wikipedia.org/wiki?curid=2286261", "title": "Dubois (Wyoming)", "text": "Dubois \u00e8 un centro abitato \"(town)\" degli Stati Uniti d'America, situato nella Contea di Fremont dello Stato del Wyoming. Nel censimento del 2000 la popolazione era di 962 abitanti.\nStoria.\nDubois, fondata in un'area abitata dagli indiani Shoshoni originariamente fu chiamata \"Never Sweat\", ovvero \"mai sudata\" per le correnti d'aria tiepide che rendono piacevole il clima; tuttavia il servizio postale dell'epoca non accett\u00f2 la dicitura \"Never Sweat\" e per questo si scelse di utilizzare il cognome del senatore Fred Dubois, allora rappresentante dell'Idaho. In segno di protesta i cittadini di Dubois rifiutarono la pronuncia francese, optando invece per una pronuncia letterale (/\u02c8du\u02d0b\u0254\u026az/) con l'accento sulla prima sillaba. Butch Cassidy (Robert LeRoy Parker) fu proprietario di un ranch poco fuori Dubois intorno al 1890, e in suo onore \u00e8 stata costruita una statua nel centro cittadino. Attualmente Dubois \u00e8 importante per la vicinanza alla Foresta nazionale di Shoshone.\nGeografia fisica.\nSecondo i rilevamenti dell'United States Census Bureau, la localit\u00e0 di Dubois si estende su una superficie di 6,8 km\u00b2, tutti occupati da terre.\nPopolazione.\nSecondo il censimento del 2000, a Dubois vivevano 962 persone, ed erano presenti 274 gruppi familiari. La densit\u00e0 di popolazione era di 143 ab./km\u00b2. Nel territorio comunale si trovavano 556 unit\u00e0 edificate. Per quanto riguarda la composizione etnica degli abitanti, il 96,15% era bianco, lo 0,10% era afroamericano, l'1,25% era nativo, lo 0,31% proveniva dall'Asia, lo 0,31% apparteneva ad altre razze e l'1,87% a due o pi\u00f9. La popolazione di ogni razza ispanica corrispondeva all'1,14% degli abitanti.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 5,1% fra i 18 e i 24, il 25,9% fra i 25 e i 44, il 29,6% fra i 45 e i 64, mentre infine il 18,5% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 99,2 uomini."}
{"id": "2286267", "revid": "1543377", "url": "https://it.wikipedia.org/wiki?curid=2286267", "title": "Alaminos (Laguna)", "text": "Alaminos \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nAlaminos \u00e8 formata da 15 baranggay:"}
{"id": "2286269", "revid": "287204", "url": "https://it.wikipedia.org/wiki?curid=2286269", "title": "San Pietro (Brunelleschi)", "text": "La statua di San Pietro, attribuita a Filippo Brunelleschi e con il contributo tramandato dalle fonti di Donatello, fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Beccai (i macellai) e risale al 1412 circa. \u00c8 in marmo apuano ed \u00e8 alta 243 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria e attribuzione.\nIl \"San Pietro\" di Orsanmichele \u00e8 una delle statue pi\u00f9 discusse del complesso, nella mancanza di documentazione che ne comprovi la paternit\u00e0 e la datazione. L'attribuzione tradizionale a Donatello \u00e8 dovuta a quanto riportato da Giorgio Vasari nelle Vite, dove scrive che l'opera era stata commissionata a Brunelleschi e Donatello, ma che solo il secondo l'aveva eseguita e portata \"a perfezione\". Nel tempo si \u00e8 messo in dubbio questa attribuzione ipotizzando molti altri nomi, tra i quali Nanni di Banco, Michelozzo o Bernardo Ciuffagni, magari proponendo una datazione al terzo decennio del Quattrocento.\nLa critica contemporanea \u00e8 sempre pi\u00f9 convinta nell'attribuire il \"San Pietro\" a Brunelleschi per l'altissima qualit\u00e0 dell'opera. Egli, dopo la sconfitta nel concorso per la seconda porta del Battistero fiorentino (1401), era andato a Roma a studiare la statuaria antica: da qui deriverebbe la forte impostazione classica. D'altra parte l'attribuzione al Ciuffagni non si appoggia a nulla di serio; il Ciuffagni \u00e8 uno scultore gotico e ghibertiano ancora nel 1424-27, quando esegu\u00ec il \"profeta Isaia\" e nel momento in cui sent\u00ec l'impulso del rinnovamento esegue la statua di \"David\", di risultati mediocri, non paragonabili al \"San Pietro\" di Orsanmichele. \nUn indizio Brunelleschiano sono le tarsie prospettiche che si ritrovano nel tabernacolo che non \u00e8 tardogotico ma riprende i tabernacoli della met\u00e0 del Trecento. Trovare queste tarsie prospettiche mischiate ad elementi arcaici fa pensare ad una fase ancora precoce del Brunelleschi, nel cammino verso il Rinascimento. San Pietro \u00e8 vestito all'antica, come in una delle statue di antichi romani, facilmente visibili a Roma. I polsi magri e tendinosi fanno pensare alla formella del \"Sacrificio di Isacco\" che \u00e8 per\u00f2 un rilievo ancora gotico. Se poi si confrontano la testa di San Pietro con quelle figure eseguite per l'altare d'argento di San Jacopo a Pistoia, si nota una discreta affinit\u00e0 nella prominenza delle bozze oculari, nelle rughe che solcano la fronte, nei tratti energici del naso.\nLa statua \u00e8 stata tolta dal tabernacolo nel 1990, per essere restaurata a cura dell'Opificio delle Pietre Dure fino al 1992, con il contributo dell'Accademia della fiorentina e l'Associazione Macellai, in onore alla loro antica Arte.\nDescrizione.\nSan Pietro \u00e8 ritratto come un filosofo antico, con la testa barbuta e vestito di toga e mantello dall'elegante panneggio. Col braccio sinistro regge un libro, mentre nella mano destra tiene il tipico attributo delle chiavi (in bronzo, ormai non pi\u00f9 quelle originali). \nLa statua guarda verso sinistra, cio\u00e8 verso la via principale, via de' Calzaiuoli: per questo \u00e8 predisposta per essere meglio goduta da una vista da sinistra o frontale, mentre il profilo destro \u00e8 meno soddisfacente. Per questa ragione si deve considerare che la spalla destra e tutto quel lato era nascosto nella nicchia.\nLa statua \u00e8 stata scolpita in un marmo di particolare qualit\u00e0, poco poroso, che ne ha garantito uno stato di conservazione tra i migliori della serie di Orsanmichele e impedito l'assorbimento degli oli stesi sui marmi tra la fine del Settecento e l'inizio dell'Ottocento, per farli assomigliare a bronzi ed avere un insieme pi\u00f9 armonioso con le altre statue. La statua \u00e8 l'unica sulla quale non sono state trovate tracce di doratura, per cui si pensa non ne abbia mai avuta sin dall'origine, mentre era corredata da elementi metallici quali, oltre alle chiavi, le borchie del libro."}
{"id": "2286277", "revid": "36426", "url": "https://it.wikipedia.org/wiki?curid=2286277", "title": "Altare di San Jacopo", "text": ""}
{"id": "2286292", "revid": "6923", "url": "https://it.wikipedia.org/wiki?curid=2286292", "title": "Honda VT 750 Black Widow", "text": ""}
{"id": "2286296", "revid": "1457847", "url": "https://it.wikipedia.org/wiki?curid=2286296", "title": "Fabio Bellini", "text": "Biografia.\nImpara il gioco dal padre e a otto anni inizia a frequentare i circoli scacchistici di Busto Arsizio e di Legnano. Nel 1979 partecipa al Lago d'Orta al suo primo torneo e nel 1985 a Busto Arsizio al primo torneo magistrale. Ottiene il titolo di Maestro nel 1986 all'et\u00e0 di 17 anni.\nNel 1986 vince alla pari con Miodrag Todorcevi\u0107 il festival di Imperia e partecipa per la prima volta, a Cesenatico, al campionato italiano. Tra il 1990 e il 1995 dirada l'attivit\u00e0 scacchistica per motivi di studio, ma dopo essersi laureato in Fisica all'Universit\u00e0 di Milano riprende a giocare con una certa regolarit\u00e0 e nel 1999 diventa Maestro Internazionale e vince a Saint Vincent il campionato italiano assoluto. Nello stesso anno vince anche, con la squadra di Montecatini, il 31\u00ba Campionato italiano di scacchi a squadre.\nFabio Bellini ha partecipato con la squadra italiana in terza scacchiera alle olimpiadi di Bled 2002 e Torino 2006, realizzando complessivamente +9 =9 \u20134 (61,4 %).\nVince nel 2006 il suo secondo Campionato italiano di scacchi a squadre con la squadra di Padova, successo poi ripetuto con la stessa squadra padovana nel 2009, nel 2010 e 2012.\nHa realizzato la prima norma di Grande maestro nella Coppa europea di scacchi per club di F\u00fcgen nel 2006 ed \u00e8 stato per molti anni ai primi posti della graduatoria Elo italiana.\nIl suo record personale nel rating mondiale lo ottiene nella classifica FIDE di gennaio 2008, dove totalizza 2518 punti Elo.\nAttualmente risiede a Busto Arsizio ed \u00e8 professore ordinario di Matematica finanziaria presso la facolt\u00e0 di Economia dell'Universit\u00e0 di Milano-Bicocca."}
{"id": "2286297", "revid": "144796", "url": "https://it.wikipedia.org/wiki?curid=2286297", "title": "Primi ministri dell'Impero austriaco", "text": "La carica di primo ministro dell'Impero (detta anche Ministerpr\u00e4sident, ovvero, tradotto letteralmente in italiano: \"presidente dei ministri\") fu una carica utilizzata ininterrottamente dal capo effettivo del consiglio dei ministri austriaco dal 1848 al 1919.\n\u00c8 bene precisare che tale ufficio esisteva formalmente gi\u00e0 dal 1804 quando per la prima volta venne nominato un \"ministro di stato\" che nel 1821 ottenne il titolo di \u00abcancelliere\u00bb, il cui unico insignito fu il celebre statista Metternich che pu\u00f2 di fatto poi essere considerato il 1\u00ba Primo ministro dell'Impero austriaco.\nCon l'abolizione della monarchia in Austria (3 aprile 1919), il capo del governo della Repubblica d'Austria ottenne il titolo di \"cancelliere federale\" (in lingua tedesca: \"Bundeskanzler\") ad eccezione degli anni che seguirono l'Anschluss.\nImpero austro-ungarico.\nI primi ministri ottennero il titolo di \"Ministro presidente della Cisleitania\"."}
{"id": "2286298", "revid": "1543377", "url": "https://it.wikipedia.org/wiki?curid=2286298", "title": "Cabuyao", "text": "Cabuyao \u00e8 una municipalit\u00e0 di Prima classe delle Filippine, situata nella Provincia di Laguna, nella Regione del CALABARZON.\nCabuyao \u00e8 formata da 18 baranggay:"}
{"id": "2286299", "revid": "298171", "url": "https://it.wikipedia.org/wiki?curid=2286299", "title": "Io,Carlo", "text": ""}
{"id": "2286300", "revid": "298171", "url": "https://it.wikipedia.org/wiki?curid=2286300", "title": "Io Carlo", "text": ""}
{"id": "2286301", "revid": "144796", "url": "https://it.wikipedia.org/wiki?curid=2286301", "title": "Felix zu Schwarzenberg", "text": ""}
{"id": "2286302", "revid": "339392", "url": "https://it.wikipedia.org/wiki?curid=2286302", "title": "Alexander von Mensdorff-Pouilly", "text": ""}
{"id": "2286303", "revid": "36426", "url": "https://it.wikipedia.org/wiki?curid=2286303", "title": "Cupola del Duomo di Firenze", "text": ""}
{"id": "2286306", "revid": "36426", "url": "https://it.wikipedia.org/wiki?curid=2286306", "title": "San Jacopo Soprarno", "text": ""}
{"id": "2286310", "revid": "1439131", "url": "https://it.wikipedia.org/wiki?curid=2286310", "title": "Mercedes 22PS", "text": "Il nome Mercedes 22PS identifica una piccola famiglia di autovetture di lusso prodotte tra il 1910 ed il 1920 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nNonostante il primo dei due modelli appartenenti a tale famiglia abbia debuttato nel 1910, la storia della famiglia di vetture \"22PS\" prodotte dalla Mercedes ha inizio gi\u00e0 l'anno prima quando fu commercializzata la 22/35 PS, praticamente una 35PS del 1905 ribattezzata con la nuova sigla indicante la potenza fiscale. \u00c8 stata infatti la \"22/35 PS\" il primo modello a fregiarsi come vettura da 22 cavalli fiscali.\nMa all'inizio del 1910 fu immessa nel mercato la 22/40 PS, modello destinato a sostituire la \"22/35 PS\". La nuova vettura era equipaggiata da un 4 cilindri in linea di tipo biblocco, della cilindrata di 5623 cm\u00b3 (alesaggio e corsa: 110x148 mm). Tale motore era caratterizzato da uno schema di distribuzione a T, con valvole di aspirazione su un lato e valvole di scarico sull'altro lato. Tali valvole, due per cilindro, erano mosse da due assi a camme, uno per lato, i quali a loro volta erano azionati da ingranaggi cilindrici.\nLa potenza massima era di 40 CV a 1230 giri/min.\nIl resto della meccanica era anch'esso di tipo tradizionale, con sospensioni ad assale rigido con molle a balestra e trasmissione ad albero cardanico con cambio a 4 marce. La velocit\u00e0 massima della \"22/40PS\" era di 70 km/h.\nTale modello venne anche prodotto in una versione particolare, denominata \"Kolonialwagen\" o \"Camp\", e caratterizzata dal montare ruote cingolate da 20 pollici.\nNel 1912 la \"22/40 PS\" fu sottoposta ad alcuni aggiornamenti al motore, che diedero come risultato l'aumento di potenza, salita a 50 CV a 1300 giri/min. La vettura venne cos\u00ec ribattezzata 22/50 PS: il grosso degli aggiornamenti tecnici cui la vettura venne sottoposta stava nel leggero aumento di cilindrata, passata da 5623 a 5699 cm\u00b3. Questo ed altro ancora hanno permesso il gi\u00e0 citato aumento di potenza. In questo modo la velocit\u00e0 massima sal\u00ec a 75 km/h.\nLa \"22/50 PS\" venne prodotta pressoch\u00e9 immutata fino al 1920: nel 1915 essa raccolse anche il testimone della Mercedes Knight 25/65 PS. L'eredit\u00e0 della stessa \"22/50 PS\" venne invece raccolta nel 1921 dal modello 10/40/65 PS, dotato di sovralimentazione tramite compressore volumetrico."}
{"id": "2286312", "revid": "1543377", "url": "https://it.wikipedia.org/wiki?curid=2286312", "title": "Calauan", "text": "Calauan \u00e8 una municipalit\u00e0 di Seconda classe delle Filippine, situata nella Provincia di Laguna, nella Regione del CALABARZON.\nCalauan \u00e8 formata da 17 baranggay:"}
{"id": "2286313", "revid": "287204", "url": "https://it.wikipedia.org/wiki?curid=2286313", "title": "Col du Chasseral", "text": " Col du Chasseral \u00e8 un passo di montagna nel Massiccio del Giura, Svizzera. Collega la localit\u00e0 di Saint-Imier con quella di Nods comuni del Canton Berna. Scollina a un'altitudine di 1\u00a0502\u00a0m s.l.m. Il passo prende il nome dalla montagna che svetta a poca distanza dal passo a una altezza di 1\u00a0607\u00a0m s.l.m."}
{"id": "2286321", "revid": "359266", "url": "https://it.wikipedia.org/wiki?curid=2286321", "title": "Matrice pseudo-inversa", "text": ""}
{"id": "2286323", "revid": "359266", "url": "https://it.wikipedia.org/wiki?curid=2286323", "title": "Matrice pseudoinversa", "text": ""}
{"id": "2286324", "revid": "118834", "url": "https://it.wikipedia.org/wiki?curid=2286324", "title": "The Spanish Tragedie", "text": ""}
{"id": "2286326", "revid": "118834", "url": "https://it.wikipedia.org/wiki?curid=2286326", "title": "The Spanish Tragedy", "text": ""}
{"id": "2286327", "revid": "63727", "url": "https://it.wikipedia.org/wiki?curid=2286327", "title": "Mercedes 22/50 PS", "text": ""}
{"id": "2286329", "revid": "287204", "url": "https://it.wikipedia.org/wiki?curid=2286329", "title": "Himalayismo", "text": "L'himalaismo (francese \"himalayisme\", tedesco \"Himalayabergsteigen\", inglese \"Himalayan climbing\") \u00e8 una fase storica dell'alpinismo, svoltasi nella regione dell'Himalaya nel XX secolo, soprattutto nella seconda met\u00e0 del secolo.\nDescrizione.\n\u00c8 caratterizzata dall'approccio alla montagna in gruppi numerosi, mediante l'utilizzo di portatori, e con l'uso di mezzi pesanti. Ha grossi costi, tali da richiedere l'intervento di agenzie facoltose se non addirittura enti nazionali.\nLa salita viene effettuata allestendo campi intermedi, progressivamente riforniti anche con l'ausilio di portatori, tra il campo base e la vetta, con l'utilizzo di corde fisse ed eventualmente di bombole d'ossigeno. Per ultimo viene effettuato un assalto finale alla vetta partendo dal campo pi\u00f9 alto. Questo stile, al contrario dello stile alpino, comporta un grande dispendio di tempo, mezzi e uomini.\nQueste grandi spedizioni si sono rivolte ai grandi colossi himalaiani, tipicamente gli ottomila, e, nonostante la nobilt\u00e0 degli eroismi e l'importanza delle imprese compiute, spesso costate vite umane, si son concluse spesso negativamente se non in maniera disastrosa: basti pensare ai ripetuti scacchi dell'Everest (1922, 1924, 1933, 1935, 1936) o del Nanga Parbat (1932, 1934, 1987). \nL'approccio \"alpino\" alle cime himalaiane, (es. Fosco Maraini e Reinhold Messner), cio\u00e8 piccole spedizioni con poche persone e poche infrastrutture, si \u00e8 invece rivelato, bilanciando costi e benefici, di gran lunga favorito.\nConquiste.\nDi seguito le \"conquiste\" storiche, oltre le note ottomila:"}
{"id": "2286330", "revid": "1543377", "url": "https://it.wikipedia.org/wiki?curid=2286330", "title": "Cavinti", "text": "Cavinti \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nCavinti \u00e8 formata da 19 baranggay:"}
{"id": "2286331", "revid": "467420", "url": "https://it.wikipedia.org/wiki?curid=2286331", "title": "Dino Villani", "text": "Viene considerato l'inventore in Italia della comunicazione integrata: slogan, valorizzazione del prodotto, azione di sostegno dei media.\nBiografia.\nVisse a Suzzara in provincia di Mantova, dal 1906 al 1930. Seguendo le orme del padre lavor\u00f2 per le ferrovie dal 1916 al 1923, quando, licenziato per le sue idee socialiste, venne assunto come segretario presso la Ditta F.lli Bertazzoni di Suzzara restandovi per sette anni. Durante il periodo mantovano si dedic\u00f2 alla pittura e alla incisione artistica.\nNel 1930 si trasfer\u00ec a Milano cominciando a dedicarsi all'attivit\u00e0 che gli procur\u00f2 il successo, la pubblicit\u00e0. In quei primi anni milanesi fu amministratore della societ\u00e0 editrice \u201cL'Ufficio Moderno - La Pubblicit\u00e0\u201d che pubblicava L'Ufficio Moderno e altre riviste dedicate all'organizzazione aziendale e alla pubblicit\u00e0. Continuando ad applicarsi all'attivit\u00e0 artistica diretta, partecip\u00f2 infatti a mostre a Mantova ma anche a Milano e Bruxelles, Villani inizi\u00f2 ad occuparsi della cartellonistica, collaborando con i grandi dell'epoca, Gino Boccasile, Marcello Dudovich, Leonetto Cappiello. Divenuto nel 1934 direttore pubblicit\u00e0 della soc.Motta, invent\u00f2 il logo della \"M\" e il premio Notte di Natale Angelo Motta. Per diffondere il consumo a livello nazionale del panettone, Villani s'inventa l'dea di premiare con un \"panetun\" di dodici chili i vincitori di tappa al Giro d'Italia ciclistico. \nAltres\u00ec allo scopo di non interrompere l'attivit\u00e0 produttiva alla fine della stagione dei panettoni natalizi, utilizzando la stessa pasta e gli stessi macchinari, s'invent\u00f2 un nuovo dolce primaverile, la colomba di Pasqua.\nNel 1938 cominci\u00f2 a dirigere l'ufficio pubblicit\u00e0 e vendite della Ditta Carlo Erba e per pubblicizzare un dentifricio, nel 1939 lanci\u00f2 con Cesare Zavattini il concorso fotografico \u00ab5000 lire per un sorriso\u00bb che nel 1946 divent\u00f2 Miss Italia, che prevedeva, in luogo della selezione fotografica, la sfilata in passerella delle concorrenti. Villani guid\u00f2 la manifestazione di bellezza fino al 1958, sostituito l'anno successivo da Enzo Mirigliani. Sempre con l'amico Cesare Zavattini nel 1948 invent\u00f2 il \u201cpremio Suzzara\u201d, al quale partecipa anche con due sue opere. Nel 1952 con Orio Vergani e alcuni amici fond\u00f2 l'Accademia italiana della cucina la quale ha istituito alla memoria il premio \u201cDino Villani\u201d, riservato a chi ha concorso alla valorizzazione di prodotti alimentari italiani di qualit\u00e0. Villani infine, trasform\u00f2 il 14 febbraio, san Valentino, nella festa degli innamorati. Nel 1955 collabor\u00f2 con Giordano Dell'Amore nella creazione, presso l'Universit\u00e0 Bocconi, della Scuola di perfezionamento in economia aziendale per la formazione quadri direttivi di azienda, che in seguito si sarebbe trasformato in SDA Bocconi School of Management.\nCentro Documentazione \u201cDino Villani\u201d.\nLa Bibliomediateca Rai di Torino in quanto anche Centro Documentazione \u201cDino Villani\u201d raccoglie e conserva libri, locandine, manifesti, ritagli stampa e cartoline collezionati da Dino Villani, oltre a 2.500 manifesti pubblicitari di artisti quali Dudovich, Erberto Carboni, Nico Edel, Gian Rossetti, Armando Testa, Sepo (Severo Pozzati) digitalizzati e consultabili a seguito del loro affidamento al Museo di Arte Contemporanea del Castello di Rivoli.\nLa Bibliomediateca Rai - Centro di Documentazione \u201cDino Villani\u201d \u00e8 a Torino al piano terra del Palazzo della Radio in via Verdi."}
{"id": "2286333", "revid": "486946", "url": "https://it.wikipedia.org/wiki?curid=2286333", "title": "Pietro Apostolo", "text": ""}
{"id": "2286334", "revid": "729019", "url": "https://it.wikipedia.org/wiki?curid=2286334", "title": "Honda VT 600C Shadow", "text": "La denominazione VT 600C e il soprannome di Shadow identifica una serie di moto custom prodotta in Giappone da Honda a partire dal 1988.\nIl contesto.\nQuesta moto, grazie al suo design e soprattutto al prezzo d'acquisto particolarmente basso, si fece strada nel settore delle motociclette custom, fino ad allora rappresentato quasi esclusivamente della statunitense Harley Davidson. Questo modello, meno costoso della Harley-Davidson Sportster (quasi la met\u00e0 del costo d'acquisto) ha permesso l'apertura del genere custom ad un maggior numero di utilizzatori finali.\nVista la categoria di destinazione la VT 600 era equipaggiata da un motore bicilindrico a V da 583 cm\u00b3, raffreddato a liquido e alimentato a carburatore che erogava 39 CV di potenza. Comandato attraverso un cambio a 4 o 5 rapporti in base all'anno di produzione aveva una trasmissione finale a catena.\nAnche l'impianto sospensivo e quello frenante avevano caratteristiche standard per un tipo di moto con indole poco sportiva: all'anteriore era presente una forcella telescopica con un'inclinazione pronunciata e un freno a disco singolo da 296 mm, posteriormente un classico monoammortizzatore e un freno a tamburo da 160\u00a0mm.\nLa VT 600C Shadow usc\u00ec dai listini europei con l'avvento della ben pi\u00f9 costosa Black Widow 750, moto dotata di sistema di iniezione elettronica (e quindi omologato Euro 1) in grado di rispettare le nuove norme anti-inquinamento.\nLa definitiva fine della produzione avviene nel 2008."}
{"id": "2286335", "revid": "129019", "url": "https://it.wikipedia.org/wiki?curid=2286335", "title": "Ritratto della duchessa de Alba", "text": "Il Ritratto della duchessa de Alba \u00e8 un dipinto (194x130 cm) realizzato nel 1795 dal pittore spagnolo Francisco Goya. Fa parte della Collezione de Alba di Madrid.\nLa donna raffigurata, la famosa duchessa de Alba, con occhi e capelli neri, altera, imperiosa, indossa un semplice vestito bianco e indica volitivamente una scritta sulla sabbia.\nStoria.\nSi racconta che la duchessa de Alba un giorno visit\u00f2 Goya nel suo studio e chiese al pittore di truccarla. Successivamente Goya confid\u00f2 ad un amico che quell'operazione era stata certamente un piacere pi\u00f9 grande che non dipingere una tela. L'episodio \u00e8 certamente emblematico del carattere dei personaggi in questione.\nLa duchessa, nella scala gerarchica della societ\u00e0 spagnola del tempo, veniva subito dopo la regina, mentre le umili origini di Goya, bench\u00e9 fosse in quel momento ricco e famoso, lo collocavano su uno degli ultimi gradini. Si trattava dunque di una richiesta insolita, se non addirittura di una provocazione, da parte di una donna che aveva reputazione di grande fascino ma anche di vizio, capriccio, egocentrismo.\nCome not\u00f2 un francese: \"Quando passa tutti corrono alla finestra...!\". La regina, con una punta di malizia osservava che ella fosse \"... ancora splendida come nel rigoglio della giovinezza\".\nL'episodio del trucco risale probabilmente al 1795. Goya, che ormai \u00e8 un celebre ritrattista e direttore di pittura alla Real Academia de San Fernando, conosce don Jos\u00e9 Alvarez de Toledo, marchese di Villafranca, che gli commissiona il proprio ritratto e quello della moglie. Maria Teresa Cayetana de Silva ha trentatr\u00e9 anni, si era sposata quando ne aveva tredici e non ha figli. Secondo i pi\u00f9, la passione con Goya comincia in quei giorni, posando per questo ritratto.\nDue anni dopo, alla morte del duca, Goya la raggiunger\u00e0 a Sanl\u00facar, e un nuovo ritratto, cos\u00ec simile a questo, eppure cos\u00ec diverso, testimonier\u00e0 l'evoluzione del loro rapporto.\nAnalisi.\nGoya ritrae per la prima volta la duchessa in una tela di ineguagliato gusto, dove la donna torreggia, immagine stessa della Spagna orgogliosa. Lo sfondo brullo, con arsi declivi sotto un cielo pesante che sembra debba venir gi\u00f9 da un momento all'altro \u2013 uno di quei momenti sospesi che spesso i pittori amano cogliere \u2013 non \u00e8 altro che un pretesto perch\u00e9 la figura impettita della donna si stagli ancor pi\u00f9 distintamente.\nUna foresta di capelli neri, appena fermata da un gran fiocco rosso, le incornicia il volto minuto e severo. Un secondo fiocco rosso \u00e8 appuntato sul seno prosperoso, cui d\u00e0 risalto una fascia enorme, di nuovo rossa, stretta in vita, accompagnata da un'elegante collana di coralli. L'abito \u00e8 bianco, la linea pulita, la composizione \u00e8 ottenuta con pochi colori, la semplicit\u00e0 dell'insieme \u00e8 in contrasto con la rigidit\u00e0 della postura e col gesto imperioso della mano che indica la scritta sulla sabbia: \u00abA la Duquesa de Alba. Fr. de Goya 1795\u00bb."}
{"id": "2286339", "revid": "63727", "url": "https://it.wikipedia.org/wiki?curid=2286339", "title": "Mercedes Simplex 40/45PS", "text": ""}
{"id": "2286342", "revid": "2092989", "url": "https://it.wikipedia.org/wiki?curid=2286342", "title": "Famy", "text": "Famy \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nFamy \u00e8 formata da 20 baranggay:"}
{"id": "2286343", "revid": "2134764", "url": "https://it.wikipedia.org/wiki?curid=2286343", "title": "Martin M\u00fc\u00fcrsepp", "text": ""}
{"id": "2286345", "revid": "287204", "url": "https://it.wikipedia.org/wiki?curid=2286345", "title": "Martin Muursepp", "text": ""}
{"id": "2286346", "revid": "838137", "url": "https://it.wikipedia.org/wiki?curid=2286346", "title": "Kalayaan", "text": "Il toponimo Kalayaan pu\u00f2 riferirsi a diverse localit\u00e0 delle Filippine:"}
{"id": "2286347", "revid": "287204", "url": "https://it.wikipedia.org/wiki?curid=2286347", "title": "Opere di Tintoretto", "text": "Le opere sono elencate in ordine cronologico."}
{"id": "2286350", "revid": "121740300", "url": "https://it.wikipedia.org/wiki?curid=2286350", "title": "Jean-Marc Barr", "text": "Biografia.\nLa madre \u00e8 francese, il padre fa parte dell'aeronautica militare americana. Nel 1980 lascia gli Stati Uniti per la Francia, dove studia filosofia alla Sorbona. In seguito, studia teatro a Londra. Nel 1986 ritorna in Francia, dove debutta in piccoli ruoli teatrali, in televisione e al cinema. \nLa grande rivelazione arriva con il film \"Le Grand Bleu\" (1988) di Luc Besson, dove interpreta l'apneista Jacques Mayol. Il successo della pellicola \u00e8 strepitoso e lancia la carriera dell'attore. Incontra quindi Lars von Trier e ottiene altri successi. Nel 1999 passa dietro la macchina da presa e dirige \"Lovers - French Dogma Number One\", seguito da altri lungometraggi. \u00c8 stato anche protagonista del video \"Charmless Man\" dei Blur."}
{"id": "2286351", "revid": "1543377", "url": "https://it.wikipedia.org/wiki?curid=2286351", "title": "North Downs", "text": "Le North Downs sono una catena di colline calcaree nel sud dell'Inghilterra che si estende per\n190\u00a0km da Farnham, nel Surrey, fino alle scogliere di Dover nel Kent.\nLe North Downs sono comprese tra due Area of Outstanding Natural Beauty inglesi,\nle Colline del Surrey e i Kent Downs. Il sentiero nazionale chiamato \"North Downs Way\" attraversa le colline dalla localit\u00e0 di Farnham fino alla citt\u00e0 di Dover."}
{"id": "2286353", "revid": "15756", "url": "https://it.wikipedia.org/wiki?curid=2286353", "title": "South Downs", "text": "Le South Downs sono una catena di colline calcaree nel sud dell'Inghilterra. Si estendono dalla regione dell'Hampshire, attraversano il Sussex e culminano nelle scoscese scogliere della Beachy Head. Dal 31 marzo 2010, le colline sono formalmente diventate un parco naturale che ha preso il posto di due aree naturali protette precedentemente designate come Area of Outstanding Natural Beauty (la \"Sussex Downs AONB\" e la \"East Hampshire AONB\"). L'intera area ospita diversi geositi di interesse naturalistico, storico e archeologico.\nLa zona \u00e8 relativamente disabitata, anche se lungo la fascia costiera, verso sud, ci sono diverse cittadine. La regione \u00e8 frequentata da amanti di camminate, ha un sentiero percorribile a tappe e altri piccoli sentieri pi\u00f9 brevi. Ci sono tre depressioni nell'altipiano in cui scorrono dei fiumi e, lungo i versanti, anche diverse vallate prive di corsi d'acqua. Le South Downs hanno una lunga storia con ritrovamenti archeologici risalenti al Neolitico. Fino alla met\u00e0 del XX secolo l'occupazione prevalente dei residenti di questa zona \u00e8 stata di allevamento di pecore.\nCi sono diverse colline nei South Downs ecco una lista delle pi\u00f9 alte:"}
{"id": "2286354", "revid": "1543377", "url": "https://it.wikipedia.org/wiki?curid=2286354", "title": "Kosmos 96", "text": "Kosmos 96 \u00e8 la denominazione ufficiale di una sonda spaziale sovietica, lanciata nell'ambito del programma Venera. La sonda probabilmente avrebbe dovuto essere chiamata Venera 4, ma non avendo potuto lasciare l'orbita terrestre per un'esplosione avvenuta in orbita e di conseguenza non potendo raggiungere i suoi obiettivi, le venne attribuito ufficialmente il nome di \"Kosmos 96\": era probabilmente simile alla precedente Venera 3.\nLa sonda fu lanciata il 23 novembre 1965 con l'obiettivo di raggiungere il pianeta Venere e di penetrare nella sua atmosfera. Rientr\u00f2 nell'atmosfera terrestre il 9 dicembre 1965 con una pioggia di frammenti che caddero nei pressi di Kecksburg, in Pennsylvania (USA). L'evento, divenuto celebre come l'Incidente di Kecksburg, \u00e8 considerato dagli ufologi come lo schianto al suolo di un UFO."}
{"id": "2286355", "revid": "599013", "url": "https://it.wikipedia.org/wiki?curid=2286355", "title": "Tarmo Kikerpill", "text": ""}
{"id": "2286356", "revid": "118054448", "url": "https://it.wikipedia.org/wiki?curid=2286356", "title": "Col de la Croix (Vaud)", "text": "Col de la Croix \u00e8 un passo di montagna nelle Alpi del Canton Vaud, Svizzera. Collega la localit\u00e0 sciistica di Villars-sur-Ollon con quella di Les Diablerets nel comune di Ormont-Dessus. \n&lt;br&gt;Il valico \u00e8 a un'altitudine di 1\u00a0778\u00a0m s.l.m. \nIn Svizzera esiste un altro passo con lo stesso nome nel canton Giura.\nDal punto di vista orografico il passo separa le Alpi Bernesi a sud dalle Prealpi Svizzere a nord."}
{"id": "2286357", "revid": "1543377", "url": "https://it.wikipedia.org/wiki?curid=2286357", "title": "Kalayaan (Laguna)", "text": "Kalayaan \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nKalayaan \u00e8 formata da 3 baranggay:"}
{"id": "2286358", "revid": "767487", "url": "https://it.wikipedia.org/wiki?curid=2286358", "title": "Tilgate", "text": "Tilgate \u00e8 una circoscrizione amministrativa della citt\u00e0 di Crawley nella contea del West Sussex in Inghilterra. \u00c8 formata sia da case comunali che da case private. Confina con i distretti di Furnace Green a nord-est, di Southgate a nord-ovest e infine con la circoscrizione di Broadfield a sud-ovest."}
{"id": "2286361", "revid": "599013", "url": "https://it.wikipedia.org/wiki?curid=2286361", "title": "Valmo Kriisa", "text": ""}
{"id": "2286362", "revid": "3115", "url": "https://it.wikipedia.org/wiki?curid=2286362", "title": "Foresta di Ashdown", "text": "La foresta di Ashdown \u00e8 situata nella contea dell'East Sussex, nel sud est dell'Inghilterra \u00e8 una zona aperta di 6.500 acri (2.630 ettari) di terreno boscoso con pini, betulle e querce nell'Area of Outstanding Natural Beauty dell'High Weald. La foresta \u00e8 diventata famosa essendo l'habitat in cui sono ambientate le storie del famoso orsetto \"Winnie the Pooh\" scritte da A.A. Milne.\nVi sono stati dibattiti riguardo al fatto che dovesse diventare parco nazionale oppure no. La foresta di Ashdown era parte di una pi\u00f9 grande foresta chiamata la foresta di Anderida adesso conosciuta con il nome di Weald. \nNella foresta sono stati girati alcuni programmi televisivi e film come la mini serie della HBO/BBC: \"Band of Brothers - Fratelli al fronte\"."}
{"id": "2286363", "revid": "1048993", "url": "https://it.wikipedia.org/wiki?curid=2286363", "title": "Felipe ha gli occhi azzurri", "text": "Felipe ha gli occhi azzurri \u00e8 una serie televisiva nata da una coproduzione fra Italia e Germania nel 1991, distribuita da Red Film Group/Beta Film e diretta da Gianfranco Albano e Felice Farina.\nProduzione.\nNel ruolo del protagonista fu scelto il filippino Victor Vicente, che all'epoca delle riprese aveva 8 anni.\nVicente dopo aver avuto un piccolo ruolo nel film Zora la vampira ha smesso di fare l'attore ma ha comunque continuato a lavorare nel cinema. Nel cast figurano anche i nomi di Pascale Rocard, Claudio Amendola e Gaetano Passafiume. La serie fu una delle prime a trattare il tema della clandestinit\u00e0 in Italia. Parte delle riprese furono effettuate a Castellammare del Golfo.\nLa miniserie ebbe un ottimo successo, con una media di spettatori che si aggirava intorno ai dieci milioni, e vincendo un Telegatto ed il \"Premio del Pubblico al Festival di Montecarlo\". Nel 1993 fu realizzata una seconda stagione della serie intitolata semplicemente \"Felipe ha gli occhi azzurri 2\", a cui nel cast si aggiunsero Silvio Orlando e Desire\u00e8 Becker.\nNel 2002 la serie \u00e8 stata replicata sul canale satellitare RaiSat.\nTrama.\nFelipe \u00e8 un bambino di 8 anni, proveniente da Manila e sbarcato clandestinamente a Palermo, insieme ad altri connazionali. Felipe fa parte di un gruppo di piccoli lavoratori sfruttati illegalmente.\nDurante la sua fuga conosce Turi un coetaneo, figlio della strada, orfano e disadattato. Turi ha davanti a s\u00e9 una carriera di criminale. Ad un certo momento Turi decide di intraprendere un viaggio per Parigi per visitare la \"torre di ferro\". Con se porta Felipe, una ragazzina francese ed un ragazzino napoletano di indole mite. Felipe dal canto suo cerca di raggiungere un missionario, tale Padre Leopoldo affinch\u00e9 possa metterlo in contatto la sorella maggiore Silvia. Il viaggio, caratterizzato da elementi talvolta fantastici e inverosimili, prosegue fino a Roma. Qui i quattro fuggiaschi finiscono nelle mani del racket delle elemosine grazie all'incontro con Polo un connazionale di Felipe anche lui sbarcato come clandestino e sfruttato come lavoratore clandestino nella rivendita di accendini e fazzoletti. Felipe incontra Polo a Ponte Milvio dopo varie scorribande che spingono il gruppo a rubare perfino in una Chiesa per sfamarsi. Quindi Polo introduce Felipe e i suoi amici al membro della banda di sfuttatori che era addetto a distrubuiere e raccogliere con un furgone i ragazzi e bambini chiamato Tony. Turi vuole un rapporto paritario col boss Romano e durante la colluttazione rimane gravemente ferito riportando danni cerebrali gravi.\nFelipe riesce a trovare i soldi per portare Turi a Parigi in Pullman, ma Turi morir\u00e0 durante il viaggio. La polizia ritrover\u00e0 Felipe per consegnarlo alla sorella e per gli altri due amici avverr\u00e0 il ritorno a casa. \nIl vero protagonista ed elemento trainante della miniserie \u00e8 Turi, con la sua esuberanza, il suo carattere forte e determinato, privo di paura e quella sicilianit\u00e0 che lo rende pi\u00f9 grande della sua et\u00e0. \u00c8 lui il leader indiscusso, da quando fugge dall'orfanotrofio e ritorna nella sua strada a riprenderne il comando, \u00e8 lui che da forza e trascina il gruppo fino a Milano. Ma la stella di Turi tramonta in una manciata di minuti, in cui ferito gravemente al cervello, diventa fragile, indifeso, privo di ragione, diventa il bambino che non \u00e8 mai stato, fino a morire prematuramente. Turi, Felipe e gli altri diventano un modello insolito di vera amicizia.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2286365", "revid": "223320", "url": "https://it.wikipedia.org/wiki?curid=2286365", "title": "Felipe ha gli occhi azzurri 2", "text": ""}
{"id": "2286366", "revid": "59976", "url": "https://it.wikipedia.org/wiki?curid=2286366", "title": "CILS", "text": ""}
{"id": "2286369", "revid": "47767", "url": "https://it.wikipedia.org/wiki?curid=2286369", "title": "Weir Wood Reservoir", "text": "Il Weird Wood Reservoir \u00e8 un lago lungo 2.4\u00a0km, situato vicino a Forest Row nell'East Sussex in Inghilterra. Ha una capacit\u00e0 di 5,566 milioni di litri e copre una zona di 280 acri(1.1\u00a0km quadrati). Questo laghetto \u00e8 stato creato nel 1951 dopo la costruzione di una diga. Ogni giorno vengono estratti da esso 14 milioni di litri, tuttavia i bassi livelli dell'acqua hanno drammaticamente ridotto la quantit\u00e0 d'acqua ogni giorno estraibile da esso.\nIl laghetto \u00e8 di propriet\u00e0 della Southern Water e rifornisce d'acqua parte della citt\u00e0 di Crawley e altre\nzone della contea del Mid-Sussex. La parte occidentale del laghetto \u00e8 una piccola riserva naturale e rifugio per gli\nuccelli migranti. \u00c8 denominato \nSite of Special Scientific Interest. Il laghetto viene anche utilizzato,\nnel corso di tutto l'anno, per corsi di barca a vela dal Weir Wood Sailing Club riconosciuto ufficialmente dalla RYA\ncome centro per l'allenamento sportivo ufficiale. Il laghetto viene anche utilizzato come centro di pesca sportiva \ndi pesci persici, pesci gatto ecc."}
{"id": "2286372", "revid": "104458", "url": "https://it.wikipedia.org/wiki?curid=2286372", "title": "Col de la Croix (Giura)", "text": "Col de la Croix \u00e8 un valico nelle Massiccio del Giura nel Canton Giura, Svizzera. Collega la localit\u00e0 di Courgenay con quella di Saint-Ursanne. Scollina a un'altitudine di 789\u00a0m s.l.m. In Svizzera esiste un altro passo con lo stesso nome nel canton Vaud."}
{"id": "2286374", "revid": "305248", "url": "https://it.wikipedia.org/wiki?curid=2286374", "title": "Categorie", "text": ""}
{"id": "2286376", "revid": "22810044", "url": "https://it.wikipedia.org/wiki?curid=2286376", "title": "Predicati", "text": ""}
{"id": "2286379", "revid": "22810061", "url": "https://it.wikipedia.org/wiki?curid=2286379", "title": "Ragion sufficiente", "text": ""}
{"id": "2286380", "revid": "354417", "url": "https://it.wikipedia.org/wiki?curid=2286380", "title": "Cesare Bonesana", "text": ""}
{"id": "2286381", "revid": "1543377", "url": "https://it.wikipedia.org/wiki?curid=2286381", "title": "Liliw", "text": "Liliw \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nLiliw \u00e8 formata da 33 baranggay:"}
{"id": "2286382", "revid": "729019", "url": "https://it.wikipedia.org/wiki?curid=2286382", "title": "Premio C\u00e9sar per il miglior film in lingua francese", "text": "Il premio C\u00e9sar per il miglior film in lingua francese (\"C\u00e9sar du meilleur film francophone\") \u00e8 un premio cinematografico francese assegnato in sole tre edizioni dei premi C\u00e9sar, dal 1984 al 1986."}
{"id": "2286383", "revid": "599013", "url": "https://it.wikipedia.org/wiki?curid=2286383", "title": "Tanel Tein", "text": ""}
{"id": "2286386", "revid": "104458", "url": "https://it.wikipedia.org/wiki?curid=2286386", "title": "Museo archeologico di Valle Camonica", "text": ""}
{"id": "2286387", "revid": "1654832", "url": "https://it.wikipedia.org/wiki?curid=2286387", "title": "Maddalena Maggi", "text": "Biografia.\nNata e cresciuta a Bari, Maddalena Maggi inizia la sua carriera lavorativa come attrice con Peter Del Monte e Marco Bellocchio, subito dopo essersi diplomata al Centro Sperimentale di Cinematografia, proseguendo nell'interpretazione di ruoli da protagonista con registi come Salvatore Piscicelli, Stefano Incerti, Lucio Pellegrini, Alex Infascelli e Fran\u00e7ois Girard. \nNel 1996 debutta nel cinema, dove svolge in prevalenza il suo lavoro d'attrice, con il film \"Compagna di viaggio\", regia di Peter Del Monte, a cui fanno seguito, tra gli altri: \"Il principe di Homburg\", regia di Marco Bellocchio (1997), \"L'ospite\", regia di Alessandro Colizzi (1998), \"E allora mambo!\" e \"Tandem\", entrambi diretti da Lucio Pellegrini, \"Il siero della vanit\u00e0\" di Infascelli (2004), \"Mi fido di te\", regia di Massimo Venier (2007), \"Seta\" di Girard.\nNel 2006 i suoi interessi si orientano verso la regia e la musica classica. Trasferitasi a Parigi intraprende una collaborazione formativa come aiuto regista nell'opera lirica. Tornata in Italia, prosegue il suo percorso lavorativo con Gabriele Lavia come aiuto regista.\nNel 2013 entra nell'organizzazione no-profit \"EMMA for Peace\" (Euro-Mediterranean Music Academy for Peace) in qualit\u00e0 di Project manager. Dal 2014 \u00e8 tra i curatori, per il Festival dei Due Mondi di Spoleto, de \"Gli incontri di Paolo Mieli\". Nel 2016 firma la regia di \"Histoire du soldat\" di Igor' Stravinskij, con Iaia Forte e l'Orchestra di Piazza Vittorio, produzione della Fondazione Teatro della Toscana, e di \"Volario\", di cui cura sia la regia che la drammaturgia, che debutta al 59\u00ba Festival di Spoleto."}
{"id": "2286388", "revid": "118054636", "url": "https://it.wikipedia.org/wiki?curid=2286388", "title": "Col des Etroits", "text": " Col des Etroits \u00e8 un passo di montagna nel Massiccio del Giura, Canton Vaud, Svizzera. Collega la localit\u00e0 di Fleurier con quella di Yverdon-les-Bains passando per Vuiteboeuf. Si pu\u00f2 arrivare anche dalla Francia da Pontarlier passando per il comune de La Cluse-et-Mijoux. Sulla strada del passo si trova Sainte-Croix. Scollina a un'altitudine di 1\u00a0152\u00a0m s.l.m."}
{"id": "2286396", "revid": "112705376", "url": "https://it.wikipedia.org/wiki?curid=2286396", "title": "Incredulit\u00e0 di san Tommaso (Verrocchio)", "text": "Il gruppo statuario dell'Incredulit\u00e0 di san Tommaso di Andrea del Verrocchio fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dal Tribunale della Mercanzia e risale al 1466/67-1483. \u00c8 in bronzo ed \u00e8 alta 241 (il Cristo) e 203 cm (San Tommaso). \u00c8 l'unica scultura del gruppo a non essere a tutto tondo: a parte le teste, si tratta infatti di un altorilievo cavo privo del lato posteriore. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia. \nStoria.\nL'edicola centrale sulla via principale (via dei Calzaiuoli) era riservata al Tribunale di Mercatanzia, l'organo che disciplinava le questioni giuridiche e amministrative tra le Arti. La nicchia, come riportato da Vasari, era stata inizialmente disegnata e scolpita da Donatello con l'aiuto di Michelozzo ed apparteneva alla Parte Guelfa. Anticamente vi era ospitata, fino al 1460 circa, la statua in bronzo dorato del \"San Ludovico di Tolosa\" di Donatello, poi spostata sulla facciata di Santa Croce e da qui nel Museo di Santa Croce.\nNel 1463 l'edicola fu acquistata dal Tribunale, che nel 1466 incaric\u00f2 Verrocchio di realizzare un nuovo monumento. Nel 1468 un documento reca la decisione di creare due statue. Tra il 1473 e il 1476 il progetto venne elaborato definitivamente, con la realizzazione della figura del Cristo, al quale si aggiunse San Tommaso solo nel 1483. Il tema era stato scelto poich\u00e9 legato al ruolo giudiziale, che deve valutare e provare i fatti con le prove.\nIl gruppo venne rimosso dal tabernacolo nel 1988 e sottoposto al restauro a cura dell'Opificio delle Pietre Dure nel 1992. Nello stesso periodo si appront\u00f2 anche la copia da esporre all'esterno. Dopo essere stata esposta liberamente per alcuni anni, senza contorno, a causa della sua natura \u00e8 stata poi inserita in strutture che simulano la nicchia e coprono il retro non-finito.\nDescrizione.\nLa struttura dell'edicola \u00e8 tra quelle pienamente rinascimentali di Orsanmichele. Mancano gli archetti gotici e si trova invece una calotta ad arco a tutto sesto, decorata come la valva di una conchiglia e sorretta da due colonnine tortili con capitelli ionici; due paraste corinzie reggono un fregio di cherubini e festoni e un timpano dove, entro un medaglione di ghirlanda, \u00e8 raffigurato a bassorilievo la \"Trinit\u00e0\". I pennacchi attorno all'arco sono decorati da rilievi di putti, che si ritrovano anche sulla base mentre, in volo, reggono un clipeo a ghirlanda; agli angoli della base si trovano due mascheroni, che imitano quelli che si possono vedere sui coperchi di alcuni sarcofagi romani.\nIl gruppo di Cristo e San Tommaso mostra l'episodio evangelico (Giovanni 20, 24-29) in cui l'apostolo dubita del Cristo risorto e per questo viene invitato dal Redentore a toccare con mano la sua ferita nel costato. Innovativa \u00e8 l'idea di rappresentare le figure sacre come in dialogo fra loro in una simulazione teatrale, con Cristo che \u00e8 rappresentato mentre alza il braccio e discosta la veste per mostrare la ferita al discepolo, che guarda incredulo e fa per toccare.\nIl gruppo venne ben presto ammirato per la felice scelta compositiva, per le espressioni dei protagonisti e per la perizia con il quale si era risolto il problema dell'angusto spazio della nicchia: San Tommaso \u00e8 infatti posto un gradino sotto al Cristo, la sua gamba copre la base di una delle colonnine e il suo piede destro esce dalla nicchia, \"bucando\" lo spazio della rappresentazione. Il panneggio \u00e8 pesante e cade come se fosse bagnato, secondo un tratto stilistico che venne ripreso anche dagli allievi Botticelli e Leonardo. \nDurante il restauro si \u00e8 appurata l'eccellente esecuzione, con la padronanza della tecnica a cera persa che ha permesso un'unica gittata per ciascuna delle figure. Per evitare i difetti in fase di fusione, venne realizzato un alto spessore del metallo, che venne poi rifinito, cesellato e lucidato con una straordinaria cura."}
{"id": "2286403", "revid": "83536150", "url": "https://it.wikipedia.org/wiki?curid=2286403", "title": "Oku-giumu", "text": "Gli Oku-giumu rivestono il ruolo dei veggenti nella societ\u00e0 degli Andamanesi e, accanto agli anziani e alle persone efficienti, godono di una certa notoriet\u00e0 (\"'oku-giumu\" \"colui che parla di sogni\").\nGli oku-giumu sono uomini che, in seguito a qualche accadimento reale o immaginario o ad un sogno, stabiliscono contatti permanenti con gli spiriti (lau, secondo il dialetto delle trib\u00f9 delle isole Andamane settentrionali). Acquistano una conoscenza eccezionale delle propriet\u00e0 magiche delle cose e la usano per il bene della trib\u00f9 per, ad esempio, guarire malattie o scongiurare i temporali. Per questo particolare prestigio gli oku-giumu sono ritenuti i membri della trib\u00f9 pi\u00f9 adatti per la narrazione dei miti degli Andamanesi."}
{"id": "2286404", "revid": "154326", "url": "https://it.wikipedia.org/wiki?curid=2286404", "title": "Corpo militare dell'Esercito Italiano e Sovrano Militare Ordine di Malta", "text": ""}
{"id": "2286406", "revid": "22475", "url": "https://it.wikipedia.org/wiki?curid=2286406", "title": "Yamaha J\u00fabilo", "text": "Yamaha J\u00fabilo (giap. \u30e4\u30de\u30cf\u767a\u52d5\u6a5f\u30b8\u30e5\u30d3\u30ed) \u00e8 un club professionistico giapponese di rugby a 15 che milita nella massima divisione nazionale, la Top League.\nSono allenati dall'ex All Black Grant Batty e dal figiano Tabai Matson."}
{"id": "2286407", "revid": "712828", "url": "https://it.wikipedia.org/wiki?curid=2286407", "title": "Carota, Cipolla e Peperone", "text": ""}
{"id": "2286415", "revid": "712828", "url": "https://it.wikipedia.org/wiki?curid=2286415", "title": "Kaya (personaggio)", "text": ""}
{"id": "2286417", "revid": "196390", "url": "https://it.wikipedia.org/wiki?curid=2286417", "title": "Momu", "text": ""}
{"id": "2286420", "revid": "1543377", "url": "https://it.wikipedia.org/wiki?curid=2286420", "title": "Citt\u00e0 del Vermont", "text": "Lista delle citt\u00e0 del Vermont, Stati Uniti d'America, comprendente tutti i comuni dello Stato (\"city\", \"town\", \"gore\" e \"grant\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2286425", "revid": "889014", "url": "https://it.wikipedia.org/wiki?curid=2286425", "title": "Licenze CC", "text": ""}
{"id": "2286430", "revid": "287204", "url": "https://it.wikipedia.org/wiki?curid=2286430", "title": "Jos\u00e8 van Dam", "text": ""}
{"id": "2286434", "revid": "767487", "url": "https://it.wikipedia.org/wiki?curid=2286434", "title": "Jets to Brazil", "text": "I Jets to Brazil sono stati un gruppo indie rock/emo statunitense.\nStoria.\nNati nel 1997 a Brooklyn, New York, i Jets to Brasil erano formati da Blake Schwarzenbach, ex cantante e chitarrista della storica band punk rock Jawbreaker, il batterista, Chris Daly che suonava nei Texas Is the Reason e Jeremy Chatelain (noto anche per l'aver militato in band quali Helmet e Iceburn). Il nome del gruppo \u00e8 preso da un poster presente nel film Colazione da Tiffany. Nel 1997 la band firma un contratto con la Jade Tree Records.\nIl primo album, \"Orange Rhyming Dictionary\", \u00e8 uscito nel 1998 ed \u00e8 stato registrato all'Easley McCain Recording Studio di Memphis da J. Robbins e Stuart Sikes. Il titolo gioca sull'idea che nella lingua inglese non c'\u00e8 nessuna parola che faccia rima con \"orange\". In seguito all'uscita del disco i Jets partono per un tour con i The Promise Ring.\nIl 2000 vede invece l'uscita del secondo album, \"Four Cornered Night\", che \u00e8 segnato dall'ingresso di Brian Maryansky alla chitarra, gi\u00e0 membro dei The Van Pelt. Da allora Blake si dedica al piano.\nL'ultimo album, \"Perfecting Loneliness\" fu pubblicato nel 2002 e trov\u00f2 un'ottima accoglienza da parte del pubblico.\nNell'autunno 2003 la band decise di sciogliersi; le motivazioni non sono note.\nSchwarzenbach ora \u00e8 professore di Inglese a New York. Nell'ottobre 2008 era partito con un nuovo progetto, i The Thorns of Life, che per\u00f2 ha vita breve. Cos\u00ec Schwarzenbach fonda, insieme all'ex batterista degli Against Me! (Kevin Mahon) e alla bassista Caroline Paquita (ex Bitchin') i Forgetters. La band ha messo in piedi un'etichetta discografica, la Too Small To Fail Records, e ha realizzato un s/t EP su doppio 7 pollici nel 2010 e un s/t album nel 2012. Daly (il batterista dei Jets to Brazil) ha suonato nuovamente con i Texas Is The Reason in occasione delle due reunion che hanno visto la band attiva, prima, esclusivamente a New York per due concerti nel novembre del 2006, e successivamente anche in altri paesi nel 2013. Daly \u00e8 poi entrato nei Supertouch."}
{"id": "2286435", "revid": "1632387", "url": "https://it.wikipedia.org/wiki?curid=2286435", "title": "Vanna (gruppo musicale)", "text": "I Vanna sono un gruppo metalcore di Boston appartenente alla scena hardcore locale. Il loro primo album, \"Curses\", \u00e8 stato pubblicato il 24 aprile 2007.\nStoria.\nLa band fu formata nel 2004 dai due chitarristi Evan Pharmakis e Nick Lambert. Il duo registr\u00f2 il primo demo in un dormitorio con l'ausilio di una drum machine. Poco dopo ingaggiarono il batterista Brandon Davis (che a quel tempo suonava nei Therefore I Am), il bassista Shawn Marquis e il cantante Joe Bragel. In seguito registrarono e pubblicarono il loro primo EP, intitolato \"This Will Be Our Little Secret\". Questo EP li port\u00f2 all'attenzione della Epitaph Records, con cui firmarono nel 2005. Nel marzo 2006 la band pubblic\u00f2 lo split \"Therefore I Am/Vanna\", di cui furono stampate solo 500 copie. Nel febbraio 2006 il gruppo inizi\u00f2 la registrazione dell'EP \"The Search Party Never Came\". Durante le registrazioni, per\u00f2, la band decise di separarsi dal cantante Joe Bragel e di ingaggiare Chris Preece. L'EP fu pubblicato nel giugno 2006, e fu seguito da un tour con gli Escape the Fate.\nIl 25 ottobre 2006 il gruppo si rec\u00f2 a Seattle per registrare il suo primo full-length, con Matt Bayles, gi\u00e0 produttore di Mastodon e Norma Jean. \"Curses\" fu pubblicato il 24 aprile 2007 e fu pubblicizzato con alcune date insieme ai LoveHateHero.\nIl 15 febbraio 2008 il batterista Brandon Davis partecip\u00f2 al suo ultimo concerto con i Vanna e usc\u00ec dalla band durante un tour con Knives Exchanging Hands e My Hero Is Me. La band termin\u00f2 il tour con un batterista provvisorio, Ryan Seaman. Quando la band inizi\u00f2 a registrare il suo secondo album, ingaggi\u00f2 come batterista in pianta stabile Chris Campbell, che suonava nei The Jonah Veil.\nIl secondo lavoro della band, intitolato \"A New Hope\", \u00e8 stato pubblicato il 24 marzo 2009 con la produzione di Steve Evetts (Every Time I Die, He Is Legend, The Dillinger Escape Plan)."}
{"id": "2286436", "revid": "287204", "url": "https://it.wikipedia.org/wiki?curid=2286436", "title": "Madhupur (India)", "text": " \nMadhupur \u00e8 una suddivisione dell'India, classificata come \"municipality\", di 47.349 abitanti, situata nel distretto di Deoghar, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 15' 0 N e 86\u00b0 39' 0 E e ha un'altitudine di 227 .\nSociet\u00e0.\nEvoluzione demografica.\nAl censimento del 2001 la popolazione di Madhupur assommava a 47.349 persone, delle quali 25.235 maschi e 22.114 femmine. I bambini di et\u00e0 inferiore o uguale ai sei anni assommavano a 7.507, dei quali 3.901 maschi e 3.606 femmine. Infine, coloro che erano in grado di saper almeno leggere e scrivere erano 30.030, dei quali 18.037 maschi e 11.993 femmine."}
{"id": "2286438", "revid": "1305772", "url": "https://it.wikipedia.org/wiki?curid=2286438", "title": "Mercedes 28PS", "text": "Il nome Mercedes 28PS identifica una piccola famiglia di autovetture di lusso prodotte tra il 1910 ed il 1920 dalla Casa tedesca Daimler Motoren Gesellschaft per il suo marchio automobilisticoMercedes.\nProfilo e caratteristiche.\nNel 1910, con l'uscita di produzione della Simplex 40/45 PS, venne a crearsi un piccolo vuoto nella gamma Mercedes, vuoto che in realt\u00e0 avrebbe potuto anche non preoccupare pi\u00f9 di tanto, vista la nutrita offerta di modelli di lusso che la Casa di Untert\u00fcrkheim aveva in listino. Tuttavia, per colmare anche quel piccolo vuoto, la \"Daimler\" lanci\u00f2 sul mercato un nuovo modello, capostipite di una piccola famiglia di vetture di lusso la cui produzione si sarebbe protratta fino al 1920.\nLa 28/50 PS.\nIl nuovo modello destinato a sostituire la \"Simplex 40/45 PS\" fu la 28/50 PS (), una vettura dalle dimensioni imponenti (era lunga ben 4,82\u00a0m), che per la maggior parte proponeva soluzioni tecniche tradizionali, basti pensare al quadricilindrico biblocco da 7240\u00a0cm\u00b3 (120x160\u00a0mm). Tale motore montava una distribuzione a valvole laterali disposte a\u00a0T, con due assi a camme laterali, uno per ogni lato del motore. La potenza massima era di 50\u00a0CV a 1200 giri/min. Altre soluzioni tecniche di tipo tradizionale erano rappresentate dall'autotelaio in lamiera d'acciaio stampata con sezione ad U, dalle sospensioni ad assale rigido con molle a balestra, dalla trasmissione ad albero cardanico, dal cambio a 4 marce con frizione a doppio cono e dall'impianto frenante che agiva sull'albero di trasmissione.\nMa la \"28/50 PS\" port\u00f2 con s\u00e9 anche una piccola innovazione: fu infatti una delle primissime vetture, se non la prima in assoluto, a montare ruote smontabili, soluzione atta ad agevolare il cambio degli pneumatici.\nLa \"28/50 PS\" raggiungeva una velocit\u00e0 massima di 80\u00a0km/h e fu prodotta fino al 1912.\nLa 28/60 PS.\nIn quell'anno, dato il concomitante aggiornamento del modello 22/40 PS, passato da 40 a 50\u00a0CV di potenza massima e ribattezzato in \"22/50 PS\", si rese necessario aggiornare anche il modello di fascia superiore, per non innescare un fenomeno di concorrenza interna. Fu cos\u00ec che alcuni aggiornamenti tecnici fecero lievitare la potenza della \"28/50 PS\" a 60\u00a0CV a 1200 giri/min. Analogamente al modello di fascia inferiore venne cambiata la denominazione, mutata in 28/60 PS. Il nuovo modello manteneva pressoch\u00e9 immutate le principali caratteristiche meccaniche, a parte ovviamente le prestazioni del suo propulsore. Anche le punte velocistiche non subirono variazioni di sorta.\nLa \"28/60 PS\" venne prodotta fino al 1920: in quell'anno fu lanciata la 10/40/65 PS con motore sovralimentato, modello che sostitu\u00ec sia la \"28/60 PS\" sia la \"22/50 PS\"."}
{"id": "2286440", "revid": "36426", "url": "https://it.wikipedia.org/wiki?curid=2286440", "title": "Parte Guelfa", "text": ""}
{"id": "2286441", "revid": "7459", "url": "https://it.wikipedia.org/wiki?curid=2286441", "title": "Monastero di Reichenau", "text": ""}
{"id": "2286442", "revid": "1880722", "url": "https://it.wikipedia.org/wiki?curid=2286442", "title": "Diplomas de Espa\u00f1ol como Lengua Extranjera", "text": "La certificazione linguistica Diplomas de Espa\u00f1ol como Lengua Extranjera (DELE), istituita nel 1988, attesta il grado di conoscenza e di dominio dello spagnolo come lingua straniera.\nL'Istituto Cervantes eroga questo titolo per il Ministero spagnolo dell'Educazione, Cultura e Sport (Ministerio de Educaci\u00f3n, Cultura y Deporte de Espa\u00f1a).\nL'Universit\u00e0 di Salamanca contribuisce elaborando e testando i contenuti degli esami (\"evaluaci\u00f3n\").\nLe prove si svolgono periodicamente nei \"Centri d'esame\" selezionati dall'Istituto Cervantes.\nCandidati.\nIl diploma \u00e8 diretto principalmente a cittadini di Paesi che non abbiano lo spagnolo come lingua ufficiale.\nAnche i cittadini di Paesi latinoamericani di lingua spagnola possono sostenere gli esami sempre che abbiano almeno due dei seguenti requisiti:\nLivelli.\nNell'anno 2002, il Decreto Reale 1137/2002 stabilisce i seguenti livelli per il Diploma di Spagnolo come Lingua Straniera:\nNell'anno 2008, il Decreto Reale 264/2008 (in parziale modifica del Decreto Reale 1137/2002), prevede sei nuovi livelli che verranno introdotti gradualmente, per armonizzare il DELE alle direttive del Quadro Comune di Riferimento Europeo:\nStruttura degli esami fino al 2008.\nL'esame di ciascun livello consisteva di cinque prove, ciascuna delle quali doveva essere superata per ottenere il diploma.\nPer il superamento della prova, occorreva raggiungere almeno il 70% dei punti a disposizione.\nStruttura degli esami dal 2008.\nI nuovi esami hanno il design e la struttura aggiornati, sono costituiti da nuove prove e compiti d'esame, sono collegati ai corrispondenti livelli del Quadro Comune di Riferimento Europeo.\nLivello \"Acceso\" (A1).\nL'esame DELE A1 consiste in diverse prove, organizzate in due gruppi:\nLivello \"Plataforma\" (A2).\nL'esame DELE A2 \u00e8 composto da diversi test, organizzati in due gruppi:\n\u00c8 richiesta la valutazione \"Apto\", in ciascuno dei gruppi di prova nella stessa sessione di esame.\nLivello \"Umbral\" (B1).\nL'esame di livello B1 si compone in quattro parti:\nProva Comprensione di lettura (durata 70 minuti),\nProva di ascolto (durata 40 minuti).\nProva Espressione ed interazione scritta (durata 60 minuti),\nProva Espressione ed interazione orale (durata 15 minuti con 15 minuti di preparazione).\nLivello \"Avanzado\" (B2).\nL'esame di livello B2 compone di quattro parti:\nProva Comprensione di lettura (durata 70 minuti),\nProva di ascolto (durata 40 minuti).\nProva Espressione ed interazione scritta (durata 80 min),\nProva Espressione ed interazione orale (durata 15 minuti con 15 minuti di preparazione).\nLivello \"Dominio Operativo Eficaz\" (C1).\nL'esame DELE C1 consiste in quattro prove, classificate in due gruppi (gruppo 1: Prova 1 e 3, gruppo 2: Prova 2 e 4).\nLivello \"Maestr\u00eda\" (C2).\nL'esame DELE C2 consiste in tre prove:"}
{"id": "2286444", "revid": "287204", "url": "https://it.wikipedia.org/wiki?curid=2286444", "title": "Maithon", "text": " \nMaithon \u00e8 una suddivisione dell'India, classificata come \"census town\", di 19.728 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 46' 36 N e 86\u00b0 48' 24 E.\nSociet\u00e0.\nEvoluzione demografica.\nAl censimento del 2001 la popolazione di Maithon assommava a 19.728 persone, delle quali 10.520 maschi e 9.208 femmine. I bambini di et\u00e0 inferiore o uguale ai sei anni assommavano a 2.170, dei quali 1.111 maschi e 1.059 femmine. Infine, coloro che erano in grado di saper almeno leggere e scrivere erano 14.624, dei quali 8.487 maschi e 6.137 femmine."}
{"id": "2286446", "revid": "1892390", "url": "https://it.wikipedia.org/wiki?curid=2286446", "title": "Emanuela de Paula", "text": "Carriera.\nDi origini afro-brasiliane, Emanuela de Paula \u00e8 spesso citata come la \"Gisele nera\" (un riferimento alla supermodella Gisele B\u00fcndchen). Inizia a interessarsi alla carriera di modella ad appena nove anni, ma non sfiler\u00e0 ufficialmente prima del 2005, quando ad appena 16 anni ottiene un contratto con l'agenzia di moda Marilyn Agency. Il suo talento viene anche riconosciuto da Naomi Campbell e da Anna Wintour editrice della rivista \"Vogue\".\nDa quel momento la de Paula ha sfilato per Alexandre Herchcovitch, Colcci, Diane von F\u00fcrstenberg, Jennifer Lopez, Kenneth Cole, Lacoste, Lucy In The Sky, Rebecca Taylor, Salinas, Sweetface, Tommy Hilfiger e Yigal Azrou\u00ebl ed \u00e8 apparsa sulle copertine di \"Allure Magazine\", \"French Magazine\", \"Marie Claire\", \"Vogue\", \"Women's Wear Daily\". \u00c8 inoltre stata la testimonial per Alexandre Herchcovitch, Cavalera, DKNY, GAP, Hush Puppies, MAC, Mixed, Prescriptives, Sephora, Tommy Hilfiger, Top Shop e Victoria's Secret.\nNel 2009 \u00e8 apparsa sul prestigioso Calendario Pirelli. ed \u00e8 stata nominata dalla rivista \"Forbes\" come una delle dieci modelle di maggior successo al mondo."}
{"id": "2286447", "revid": "729019", "url": "https://it.wikipedia.org/wiki?curid=2286447", "title": "Royal Aircraft Factory R.E.8", "text": "Il Royal Aircraft Factory R.E.8 era un biplano da ricognizione e bombardamento progettato dall'istituto di ricerca britannico Royal Aircraft Factory e prodotto, oltre che dallo stesso, anche da numerose aziende esterne su licenza, tra le quali Daimler Motor Company, Napier &amp; Son, Siddeley-Deasy Motor Company e Standard Motor Company, negli anni dieci del XX secolo.\nUtilizzato principalmente dal Royal Flying Corps, l'allora componente aerea del British Army (l'esercito del Regno Unito), venne impiegato nelle azioni operative durante la prima guerra mondiale.\nStoria del progetto ed impiego operativo.\nDurante il periodo iniziale della prima guerra mondiale, dopo una prima fase in cui l'arma aerea era costituita essenzialmente da velivoli disarmati impiegati nelle missioni di ricognizione, l'introduzione dei modelli dotati di mitragliatrici offensive incominci\u00f2 a mutare i valori in campo. Il Royal Flying Corps (RFC) era equipaggiato con un ricognitore biposto disarmato che fino ai primi mesi del 1915 aveva svolto egregiamente il ruolo a cui era stato assegnato, il Royal Aircraft Factory B.E.2, tuttavia l'introduzione di un meccanismo di sincronizzazione da parte degli avversari del Deutsches Heer, l'esercito tedesco imperiale, nei modelli monoplani della serie Fokker Eindecker a disposizione della sua componente aerea, la Luftstreitkr\u00e4fte, inizi\u00f2 ad essere molto vulnerabile ai loro attacchi. Bench\u00e9 l'applicazione di una mitragliatrice a disposizione dell'osservatore assicurasse almeno la possibilit\u00e0 di una difesa, era necessario avviare lo sviluppo di un modello pi\u00f9 efficiente e che riuscisse aumentandone le prestazioni a portare a termine con pi\u00f9 successo le missioni di ricognizione sul territorio nemico.\nIl gruppo di progettazione della Royal Aircraft Factory inizi\u00f2 i lavori durante la fine di quello stesso anno in modo che fosse concettualmente almeno quasi contemporaneo allo sviluppo dei B.E.12 e B.E.2e, con un disegno che riproponeva l'aspetto generale del modello che sarebbe andato a sostituire, un biposto armato monomotore in configurazione traente, con velatura biplana e carrello fisso. Il primo dei due prototipi del nuovo modello, identificato come R.E.8 (Reconnaissance Experimental 8), venne portato in volo per la prima volta il 17 giugno 1916.\nL'adozione del motore Royal Aircraft Factory 4a, un 12 cilindri a V raffreddato ad aria in grado di erogare una potenza pari a 150\u00a0hp (112\u00a0kW), dava al velivolo un aspetto molto simile al B.E.12, sia per la presenza del caratteristico air scoop (presa d'aria a \"periscopio\") e per l'impianto di scarico con i singoli collettori che si allungavano oltre l'ala superiore per evitare che i fumi togliessero visibilit\u00e0 all'equipaggio. L'unica evidente differenza tra i due modelli era l'installazione, leggermente inclinata all'indietro per migliorare le caratteristiche di decollo ed atterraggio.\nLa velatura, di tipo biplano-sesquiplana,caratterizzata da una coppia di montanti, una per lato, e dall'evidente spostamento dell'ala inferiore verso coda, riproponevano l'aspetto del B.E.2e, tuttavia l'apertura, e di conseguenza anche la superficie alare, venne leggermente incrementata per aver adottato una parte centrale dell'ala superiore di maggiori dimensioni. Anche l'impennaggio risultava molto simile a quello del B.E.2e ed in pratica le uniche parti completamente nuove del progetto erano concentrate nella parte anteriore della fusoliera, nella sezione occupata dal motore, e posteriormente nella forma di deriva e timone.\nGli osservatori della 22\u00aa Squadriglia nell'estate 1918 volavano con gli esemplari della No. 34 Squadron RAF rischierata da marzo 1918 a Villaverla.\nAnche la 36\u00aa Squadriglia e la 38\u00aa Squadriglia disponevano nell'estate 1918 di 4 esemplari ognuna pilotati dagli inglesi per i loro osservatori.\nOltre al 34\u00b0 Squadron in Italia erano presenti anche il No. 42 Squadron RAF al Campo di aviazione di Grossa.\nEsemplari attualmente esistenti.\nSono solo due gli esemplari di R.E.8 giunti ai nostri giorni. Le operazioni di restauro del R.E.8 \"F3556\" di propriet\u00e0 dell'Imperial War Museum Duxford furono completate nel 2004. Questo esemplare, costruito dalla Daimler, arriv\u00f2 in Francia l'11 novembre 1918, data che in seguito si sarebbe festeggiata come Armistice Day. L'altro R.E.8 sopravvissuto \u00e8 conservato a Bruxelles ed \u00e8 uno dei pochi esemplari che furono equipaggiati con un motore Hispano-Suiza."}
{"id": "2286451", "revid": "287204", "url": "https://it.wikipedia.org/wiki?curid=2286451", "title": "Malkera", "text": " \nMalkera \u00e8 una suddivisione dell'India, classificata come \"census town\", di 9.804 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 86\u00b0 17' 60 E e ha un'altitudine di 182 .\nSociet\u00e0.\nEvoluzione demografica.\nAl censimento del 2001 la popolazione di Malkera assommava a 9.804 persone, delle quali 5.279 maschi e 4.525 femmine. I bambini di et\u00e0 inferiore o uguale ai sei anni assommavano a 1.416, dei quali 705 maschi e 711 femmine. Infine, coloro che erano in grado di saper almeno leggere e scrivere erano 6.306, dei quali 3.973 maschi e 2.333 femmine."}
{"id": "2286452", "revid": "486946", "url": "https://it.wikipedia.org/wiki?curid=2286452", "title": "Display aspect ratio", "text": ""}
{"id": "2286453", "revid": "228587", "url": "https://it.wikipedia.org/wiki?curid=2286453", "title": "97X Green Room 2", "text": "97X Green Room: Volume 2 \u00e8 la seconda raccolta di musica live registrata per la serie \"97X Green Room\" della stazione radio statunitense di musica alternativa WSUN-FM. Durante la sua prima settimana di pubblicazione fu il secondo album pi\u00f9 venduto in Tampa. Jared Leto dei Thirty Seconds to Mars disegn\u00f2 la cover dell'album, di cui si leggono vari versi del loro singolo \"From Yesterday\". L'incasso dalle vendite and\u00f2 in beneficenza per il Nature Conservancy."}
{"id": "2286454", "revid": "1861950", "url": "https://it.wikipedia.org/wiki?curid=2286454", "title": "Avanti Air", "text": "Avanti Air \u00e8 una compagnia aerea tedesca di base a Burbach, nel circondario Siegen-Wittgenstein, che opera esclusivamente voli charter. Il suo hub principale \u00e8 l'aeroporto di Siegen-Siegerland.\nStoria.\nLa compagnia fu fondata nel 1994 e ha iniziato le operazioni nello stesso anno il primo luglio. I fondatori erano gli ex piloti Markus Baumann (ora Managing Director) e Stefan Kissinger (ora Chief Executive). Ha iniziato a operare nel mercato dei charter nel 1996 con due Raytheon Beech 1900C. La compagnia \u00e8 di propriet\u00e0 di Gerhard Mahler (50%), Markus Baumann (25%) e Stefan Kissinger (25%) e ha 72 dipendenti.\nServizi.\nNell'estate 2009 ha effettuato per FlyOnAir il collegamento tra Pescara e altre citt\u00e0 italiane. A causa del fallimento della ex compagnia albanese Belle Air, Avanti Air collabora con Blue Panorama Airlines per effettuare collegamenti giornalieri da Tirana ad Ancona, e settimanali da Tirana a Perugia e Firenze e viceversa, e si occupa di alcuni voli charter per altre destinazioni europee, tra le quali Rodi.\nFlotta.\nAl giugno 2021, Avanti Air dispone dei seguenti velivoli:"}
{"id": "2286455", "revid": "486946", "url": "https://it.wikipedia.org/wiki?curid=2286455", "title": "Honda Black Widow 750", "text": ""}
{"id": "2286457", "revid": "767487", "url": "https://it.wikipedia.org/wiki?curid=2286457", "title": "Submerged - Allarme negli abissi", "text": "Submerged - Allarme negli abissi (\"Submerged\") \u00e8 un\nfilm direct-to-video del 2005 diretto da Anthony Hickox.\nFilm d'azione che ha come interpreti principali Steven Seagal, William Hope, Christine Adams e Alison King.\nTrama.\nChris Cody (Steven Seagal) \u00e8 un veterano pluridecorato che aveva preso parte ad un'operazione sotto copertura. L'obiettivo era sventare un colpo di Stato che l'ONU rifiutava di credere possibile. Cody fu costretto a infrangere un gran numero di leggi per portare a termine la missione e, infatti, l'inizio della storia ha luogo in una prigione militare. \nAll'ambasciata americana presso Montevideo (Uruguay), ad alcuni agenti del servizio segreto, vengono date informazioni riguardo ad una base terroristica dall'ambasciatrice. All'improvviso sembrano perdere il senno e la uccidono per poi togliersi la vita a vicenda. \nPi\u00f9 tardi a Washington, DC un'analista dell'Intelligence, la dottoressa Chappell (Christine Adams), giunge alla conclusione che ci\u00f2 \u00e8 accaduto a causa di un qualche tipo di dispositivo per il controllo della mente. Un \"Delta Force Commando\" viene mandato in Uruguay per investigare al riguardo, ma cade rapidamente in un'imboscata e i componenti della squadra vengono catturati. Una volta portati alla base terroristica il dottor Adrian Lehder (Nick Brimble) li sottopone a una sorta di lavaggio del cervello. Adrian Lehder \u00e8 uno scienziato che aveva guidato un esperimento segreto della CIA sul controllo della mente con lo scopo di programmare i soldati al fine di farli divenire delle implacabili macchine da guerra, una volta pronunziata la parola d'ordine.\nCody viene investito del compito di guidare una squadra di recupero formata da membri specialisti in diversi settori (quali, per esempio, l'informatica, gli esplosivi, le armi di precisione). Il loro obiettivo \u00e8 quello di distruggere l'organizzazione, bloccare gli esperimenti del dottor Ledher e salvare la squadra prigioniera. Al team si aggiungono la dottoressa Chappell e l'agente speciale Fletcher. Per svolgere questo arduo compito, a Cody sono offerti 100.000 $ per ogni componente del gruppo e l'amnistia totale (poich\u00e9 si tratta di galeotti). Cody, grazie al suo intuito, si rende conto che l'agente Fletcher non \u00e8 altro che un doppiogiochista in combutta con Ledher e lo abbandona all'inizio dell'operazione. Fletcher informa Ledher dell'accaduto e il professore riesce a fuggire prima dell'arrivo di Cody e i suoi. Il professore decide di lasciare vivi alcuni soldati ai quali ha gi\u00e0 praticato il suo \"trattamento\", in modo che sabotino il piano di Cody. Quest'ultimo fa saltare la base, libera i soldati e fugge a bordo di un sottomarino abilmente pilotato dalla sua \u00e9quipe. I soldati, per\u00f2, riescono a liberarsi e, nell'accesa lotta, gran parte della squadra perde la vita. La marina, che aveva affidato questo delicatissimo incarico a Cody, decide di sbarazzarsi di lui e spara un missile da una nave contro il sottomarino, affondandolo, ma il protagonista riesce a fuggire a bordo di un gommone insieme ai membri sopravvissuti della sua squadra. \nNel frattempo, Ledher e Fletcher si riorganizzano entrando a far parte di un'altra societ\u00e0 interessata agli esperimenti del dottore e intenzionata a eliminare il presidente dell'Uruguay, contrario ai loro metodi. Essi decidono di sottoporre al \"trattamento\" la moglie del capo dello Stato, affinch\u00e9 essa lo uccida durante la rappresentazione della \"Tosca\". Cody, per\u00f2, decide che non possono farla franca e assieme ai pochi amici rimasti, riesce a sventare l'assassinio. Cody decide di affrontare i due terroristi di persona e li uccide entrambi."}
{"id": "2286458", "revid": "287204", "url": "https://it.wikipedia.org/wiki?curid=2286458", "title": "Mugma", "text": " \nMugma \u00e8 una suddivisione dell'India, classificata come \"census town\", di 2.978 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 46' 0 N e 86\u00b0 43' 60 E e ha un'altitudine di 131 .\nSociet\u00e0.\nEvoluzione demografica.\nAl censimento del 2001 la popolazione di Mugma assommava a 2.978 persone, delle quali 1.664 maschi e 1.314 femmine. I bambini di et\u00e0 inferiore o uguale ai sei anni assommavano a 392, dei quali 208 maschi e 184 femmine. Infine, coloro che erano in grado di saper almeno leggere e scrivere erano 1.608, dei quali 1.098 maschi e 510 femmine."}
{"id": "2286472", "revid": "767487", "url": "https://it.wikipedia.org/wiki?curid=2286472", "title": "Dear Wendy", "text": "Dear Wendy \u00e8 un film del 2005 diretto da Thomas Vinterberg, con Jamie Bell, Bill Pullman, Mark Webber e Alison Pill; la cui sceneggiatura \u00e8 stata scritta da Lars von Trier.\n\u00c8 una co-produzione danese, tedesca, francese e britannica.\nTrama.\nAmbientato in una piccola cittadina di minatori della Virginia Occidentale, il film racconta la storia di Dick, adolescente solitario e convinto pacifista che ha per\u00f2 la grande passione di allenarsi nell'uso della pistola, alla quale assegna il nome proprio femminile Wendy. Con il tempo a lui si aggregano altri ragazzi emarginati che vengono contagiati dalla sua stessa passione ed insieme fondano il circolo segreto dei \"Dandies\": amanti delle armi da fuoco, ma pacifisti che si ripromettono di non utilizzarle mai contro altre persone.\nProduzione.\nIl film \u00e8 stato girato in uno studio costruito su misura a Copenaghen, ma rappresenta una piccola cittadina di minatori della Virginia Occidentale. Il budget \u00e8 stato di circa 50 milioni di Corone danesi.\nColonna sonora.\nIl film contiene molte canzoni della band degli anni sessanta The Zombies, tra cui \"She's Not There\" e \"Time of the Season\".\nAccoglienza.\nIl film non ha riscosso un gran successo al botteghino ed ha ricevuto critiche molto negative, venendo spesso comparato, soprattutto in Inghilterra, al film di Von Trier \"Dogville\" uscito l'anno precedente. In Italia ha tuttavia ricevuto recensioni positive\nDVD.\nIl DVD contiene un'intervista con Vinterberg e von Trier."}
{"id": "2286473", "revid": "339392", "url": "https://it.wikipedia.org/wiki?curid=2286473", "title": "Ba\u0161kortostan", "text": ""}
{"id": "2286480", "revid": "122906780", "url": "https://it.wikipedia.org/wiki?curid=2286480", "title": "21 at 33", "text": "21 at 33 \u00e8 il ventesimo album (il quattordicesimo in studio) del cantautore britannico Elton John, pubblicato dalla \"The Rocket Record Company\" e dalla \"MCA Records\" (Stati Uniti/Canada) il 13 maggio 1980.\nIl disco.\nRegistrato ai Superbear Studios di Nizza (Francia), segna la ripresa di Elton John dopo la breve parentesi \"disco\". Il titolo indica il numero totale degli album di Elton pubblicati fino a quel momento (per l'appunto 21: i doppi album vengono contati per due, mentre non vengono conteggiati n\u00e9 \"The Thom Bell Sessions\" n\u00e9 \"Lady Samantha\") e l'et\u00e0 della rockstar (33 anni).\nRicco di collaborazioni con musicisti presumibilmente coordinati da James Newton Howard, si presenta come un disco di stampo pop rock con ottimi spunti, artistici e commerciali. Elton comunque ha suonato raramente in concerto brani di questo LP, eccezion fatta per il suo tour del 1980: solo \"Little Jeannie\", grande successo americano (numero 3 negli Stati Uniti, numero 1 in Canada), \u00e8 stata riproposta di recente, in due concerti (\"\") tenutisi per due serate al Madison Square Garden (20 e 21 ottobre 2000).\n\"21 at 33\" segna anche la riappacificazione di John con il suo paroliere e amico di fiducia Bernie Taupin: i testi di alcuni brani dell'LP sono stati scritti da lui (gli altri sono firmati Gary Osborne, Tom Robinson e Judie Tzuke). Solo nel 1983 (con l'album \"Too Low for Zero\") sar\u00e0 per\u00f2 possibile parlare di una vera e propria \"reunion\" tra i due.\nRistampe.\nNel 2003 l'album \u00e8 stato ristampato come \"digitally remastered\", ma stranamente non contiene, come gi\u00e0 altri remaster di Elton, nessuna bonus track (nonostante tra le B-side dei singoli ci fosse un'ampia scelta). Il suono ne guadagna, in quanto il mix risulta pi\u00f9 nitido e allo stesso tempo pi\u00f9 profondo. Nel processo di remaster gli ingegneri hanno fatto degli \"errori\" risultanti nel fatto che alcuni brani hanno un finale leggermente pi\u00f9 lungo (quindi in un certo senso sono \"errori\" che vanno a beneficio dei fans). Altri errori, ma negativi, si trovano invece nei testi e nei crediti dei musicisti presenti nel libretto, che risulta per\u00f2 arricchito di ulteriori foto di Elton non presenti nella versione originale e di alcune copertine di singoli estratti. Infine, una introduzione di John Tobler contenente una recensione estesa corredata da vari fatti e curiosit\u00e0 sull'album."}
{"id": "2286487", "revid": "697352", "url": "https://it.wikipedia.org/wiki?curid=2286487", "title": "Rafael Pereira da Silva", "text": ""}
{"id": "2286488", "revid": "22811414", "url": "https://it.wikipedia.org/wiki?curid=2286488", "title": "Movimento socialista", "text": ""}
{"id": "2286490", "revid": "287204", "url": "https://it.wikipedia.org/wiki?curid=2286490", "title": "Musabani", "text": " \nMusabani (o Mushabani, Mosaboni, Mosaboni Mines) \u00e8 una suddivisione dell'India, classificata come \"census town\", di 33.892 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 31' 0 N e 86\u00b0 27' 0 E e ha un'altitudine di 159 .\nSociet\u00e0.\nEvoluzione demografica.\nAl censimento del 2001 la popolazione di Musabani assommava a 33.892 persone, delle quali 17.691 maschi e 16.201 femmine. I bambini di et\u00e0 inferiore o uguale ai sei anni assommavano a 4.058, dei quali 2.052 maschi e 2.006 femmine. Infine, coloro che erano in grado di saper almeno leggere e scrivere erano 22.762, dei quali 13.384 maschi e 9.378 femmine."}
{"id": "2286497", "revid": "599013", "url": "https://it.wikipedia.org/wiki?curid=2286497", "title": "\u00d3scar Javier Morales", "text": "Carriera.\nDopo essere cresciuto in Uruguay con il Cerro, squadra con cui ha militato sino al 1998, \u00e8 stato acquistato dal Nacional. Con la squadra di Montevideo ha disputato, dal 1999 al 2005, 199 partite e segnato 7 gol. Nel 2005 si \u00e8 trasferito nel campionato spagnolo in Segunda Divisi\u00f3n (seconda divisione) vestendo i colori \"biancoviola\" del Real Valladolid. Con la squadra della comunit\u00e0 autonoma di Castiglia e Le\u00f3n ha ottenuto il decimo posto in classifica e totalizzato 30 presenze. Al termine della stagione il Nacional lo ha ceduto in prestito, di nuovo in Segunda Divisi\u00f3n, al neoretrocesso M\u00e1laga. Nel mese di luglio 2007 \u00e8 ritornato a vestire la maglia del Nacional."}
{"id": "2286499", "revid": "36426", "url": "https://it.wikipedia.org/wiki?curid=2286499", "title": "Arti maggiori", "text": ""}
{"id": "2286501", "revid": "1073227", "url": "https://it.wikipedia.org/wiki?curid=2286501", "title": "Arti minori", "text": ""}
{"id": "2286508", "revid": "1848372", "url": "https://it.wikipedia.org/wiki?curid=2286508", "title": "Segnali dal futuro", "text": "Segnali dal futuro (\"Knowing\") \u00e8 un film del 2009 diretto da Alex Proyas e interpretato da Nicolas Cage. Narra di un ipotetico scenario apocalittico in cui \u00e8 preannunciata la fine del mondo.\nTrama.\n13 ottobre 1959. Lucinda Embry \u00e8 una giovane alunna di una scuola elementare di recente apertura a Lexington in Massachusetts. Per celebrare l'apertura della scuola viene indetto un concorso e l'idea vincente \u00e8 proprio quella di Lucinda, in cui gli studenti sono chiamati a disegnare ci\u00f2 che immaginano avverr\u00e0 nel futuro. Le loro opere verranno conservate in una capsula del tempo che verr\u00e0 aperta dopo cinquant'anni. Tutti i bambini realizzano dei disegni, tranne Lucinda, che riempie entrambe le facciate del foglio con una serie di numeri senza alcun apparente significato, guidata da alcune voci che le bisbigliano. Lucinda non riesce per\u00f2 a scrivere gli ultimi numeri, poich\u00e9 la maestra, essendo scaduto il tempo assegnato per il compito, ritira i disegni di tutti. L'indomani, durante la sepoltura della capsula del tempo con dentro i disegni dei bambini, Lucinda si nasconde e la maestra, preoccupata, si mette a cercarla. La ritrova infine in uno stanzino della palestra, con le dita insanguinate perch\u00e9 aveva inciso con le unghie sulla porta gli ultimi numeri mancanti.\nPassati cinquant'anni, il 13 ottobre 2009 una nuova generazione di studenti apre finalmente la capsula per visionarne il contenuto. Ad ogni bambino viene assegnato un foglio con i disegni dei bambini di cinquant'anni prima. La busta con il foglio di Lucinda finisce nelle mani di Caleb Koestler, il figlio di 9 anni del professore del MIT e astrofisico John Koestler, ancora profondamente scosso dalla morte della moglie avvenuta in un incendio un anno prima, il 27 ottobre 2008. Koestler, esaminando la sequenza dei numeri di Lucinda, si rende conto che si tratta di un messaggio codificato che predice, con perfetta precisione, data e numero delle vittime delle principali catastrofi che si sono verificate nel corso degli ultimi cinquant'anni. Tre degli eventi riportati tuttavia devono ancora accadere e una di queste date corrisponde proprio al giorno seguente.\nPer una coincidenza John \u00e8 presente durante l'evento catastrofico: un terribile incidente aereo in cui perdono la vita 81 persone. John si rende conto casualmente, tramite il navigatore satellitare della sua auto, che il foglio di Lucinda contiene anche le coordinate geografiche degli eventi. Interpretando i numeri successivi, lo scienziato cerca di sventare il secondo evento, non ancora accaduto, ma nulla pu\u00f2 contro un malfunzionamento tecnico e il conseguente deragliamento di un treno della metropolitana di New York che uccide numerose persone tra i passeggeri del treno e i viaggiatori in attesa alla stazione. John inizia a convincersi che la sua famiglia abbia un ruolo significativo in questi incidenti: sua moglie \u00e8 morta prima proprio in uno degli eventi riportati da Lucinda, mentre il figlio \u00e8 stato il primo a entrare in possesso del messaggio codificato. Nel frattempo il piccolo Caleb inizia a udire delle voci, proprio come accadeva a Lucinda. Per evitare l'avverarsi dell'ultima profezia, John e suo figlio si mettono a indagare, rintracciando Diana, la figlia di Lucinda, e sua figlia Abby, apprendendo che Lucinda era morta, sola e considerata pazza, molti anni addietro. Diana e Abby, dopo una iniziale incredulit\u00e0 e rifiuto, decidono di aiutarli e insieme a loro si recano alla casa della defunta Lucinda.\nQuando giungono nel luogo, lasciano i loro bambini dormienti in auto e Diana rimane molto scioccata a rivedere la sua vecchia abitazione dato che la madre fu trovata morta di overdose nella sua camera da letto e lei venne portata via da suo padre. Mentre stanno visitando la casa, le persone che bisbigliano si avvicinano a Caleb ed Abby, ma il bambino dice a lei di stare nell'auto e di stare calma. Intanto Diana scopre che le ultime due cifre della lettera scritta da Lucinda non sono numeri, ma lettere scritte al contrario, due E. Entrando nella camera da letto di Lucinda, John alza il letto e trova il significato delle due E: \"EVERYONE ELSE\" (in italiano \"TUTTI GLI ALTRI\"). Abby e Caleb intanto sono sempre chiusi nell'auto, quando all\u2019improvviso si avvicinano a loro alcune delle persone che bisbigliano. Abby, molto curiosa, apre per\u00f2 la portiera: Caleb, per paura che venga fatto loro del male, suona il clacson per avvertire i loro genitori. Diana e John escono appena sentono il rumore e fanno scappare le persone che bisbigliano. Nel soggiorno della casa di Lucinda, Diana e John trovano una foto che rappresenta la visione biblica del tetramorfo da parte del profeta veterotestamentario Ezechiele, dove \u00e8 rappresentato un grande sole.\nAbby, una volta tornata a casa, colora di giallo quel sole e ci\u00f2 fa venire un colpo di genio a John. Si recano dunque nel luogo di lavoro di John e lui capisce che un'eruzione solare colpir\u00e0 la Terra nell'ultima data indicata dalla lettera, il 19 ottobre 2009. Mentre Diana e Abby caricano provviste e attrezzature sul fuoristrada di John per rifugiarsi sottoterra nelle grotte poco distanti, Caleb scrive su un foglio gli stessi numeri che aveva scritto Lucinda, cos\u00ec il padre, impaurito, gli toglie il foglio, ma il bimbo continua a scrivere come ipnotizzato anche con le unghie finch\u00e9 il genitore lo scrolla facendolo tornare alla realt\u00e0. I due tornano successivamente all'auto, ma John capisce che le esatte coordinate dell'evento sono state incise da Lucinda sulla porta della palestra della sua scuola, in quanto la maestra non le aveva permesso di terminare l'insieme di numeri che stava scrivendo. John allora riesce, grattando via la vernice dalla porta, a identificare le coordinate che indicavano il luogo in cui potrebbero trovare salvezza dal brillamento, cio\u00e8 la vecchia casamobile di Lucinda. Nessuno per\u00f2 gli crede e Diana, terrorizzata, carica in auto entrambi i bambini e fugge verso le grotte.\nIn una stazione di servizio, le persone che bisbigliano le rubano l'auto con i bambini dentro. Diana ruba a sua volta un'auto per inseguirli, perdendo per\u00f2 la vita in un incidente stradale, esattamente a mezzanotte, proprio come le era stato presagito/preannunciato da sua madre molti anni prima, rivelandole anche la data precisa. Frattanto, i misteriosi individui conducono i bambini alla casamobile di Lucinda e vengono raggiunti poco dopo da John. Gli individui, che appaiono una via di mezzo tra alieni e angeli, stanno conducendo i bambini in salvo su arche stellari, sostenendo che solo loro, i \"chiamati\", potranno \"ricominciare\". Il professore \u00e8 dunque costretto a separarsi dal figlio, che assieme a Abby viene trasportato in cielo dagli esseri angelici, con altre persone in astronavi diverse. La mattina seguente, John si risveglia, prende la sua auto e si dirige a Boston, verso la casa dei suoi genitori, che non vedeva dalla morte di sua moglie, per attendere la fine del pianeta stretto nell'abbraccio dei suoi cari. Poco dopo, un'eruzione solare di inaudita potenza si abbatte sulla citt\u00e0, vaporizzando qualsiasi cosa e lambendo con le sue volute infuocate tutta la superficie della Terra. \nL'arca celeste, insieme ad altre in lontananza, deposita infine Abby e Caleb su quello che sembra essere un altro mondo, una sorta di paradiso terrestre, per ricominciare una nuova vita. I due si mettono a correre in un campo simile al grano, verso un grande albero bianco di luce.\nProduzione.\n\"Segnali dal futuro\" \u00e8 stato originariamente scritto dal romanziere Ryne Douglas Pearson. Il progetto di realizzare un film era stato inizialmente ipotizzato dalla Columbia Pictures, che ha proposto la direzione del film a diversi registi. Infine il progetto \u00e8 finito nelle mani della Escape Artists e finanziato dalla Summit Entertainment.\nAlex Proyas, gi\u00e0 regista del fantascientifico \"Io, Robot\", si \u00e8 unito al progetto nel febbraio del 2005. Proyas, assieme a Stuart Hazeldine, ha riscritto in parte la sceneggiatura preesistente. Le riprese sono iniziate a Melbourne, Australia, il 25 marzo 2008, e in seguito sono state ricreate le ambientazioni di Boston, citt\u00e0 in cui \u00e8 ambientata parte del film.\nDistribuzione.\nIl film \u00e8 uscito negli Stati Uniti il 20 marzo 2009, mentre in Italia fu distribuito a partire dal 4 settembre 2009.\nMusiche.\nLe musiche sono curate da Marco Beltrami, candidato all'Oscar nel 2008 per la miglior colonna sonora per il film \"Quel treno per Yuma\".\nLe scene iniziali e finali sono accompagnate dall'Allegretto della settima sinfonia di Beethoven. Lo stesso brano era stato usato per il film di fantascienza del 1974 \"Zardoz\", con Sean Connery e nel film del 2010 \"Il discorso del re\" con Colin Firth.\nAccoglienza.\nIncassi.\nA fronte di un budget di 50 milioni di dollari, il film ha incassato oltre 186 milioni di dollari a livello globale.\nCritica.\nIl film ricevette critiche miste da parte della critica. Sul sito di recensioni Rotten Tomatoes riporta un punteggio pari al 34% di critiche positive, basato su 184 recensioni, con una media di 4,80 su 10. Nel descrivere la pellicola, il sito riporta che il film \"ha qualche idea interessante e un paio di buone scene, ma \u00e8 frenato da una trama assurda e un'innaturale seriet\u00e0\". Il sito Metacritic ha dato al film un voto pari al 41% basato su 27 recensioni, indicando un'accoglienza \"mista\"."}
{"id": "2286512", "revid": "287204", "url": "https://it.wikipedia.org/wiki?curid=2286512", "title": "Mango (India)", "text": " \nMango \u00e8 una citt\u00e0 dell'India di 166.091 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 50' 15 N e 86\u00b0 13' 34 E.\nSociet\u00e0.\nEvoluzione demografica.\nAl censimento del 2001 la popolazione di Mango assommava a 166.091 persone, delle quali 87.322 maschi e 78.769 femmine. I bambini di et\u00e0 inferiore o uguale ai sei anni assommavano a 23.990, dei quali 12.286 maschi e 11.704 femmine. Infine, coloro che erano in grado di saper almeno leggere e scrivere erano 115.516, dei quali 66.042 maschi e 49.474 femmine."}
{"id": "2286514", "revid": "287204", "url": "https://it.wikipedia.org/wiki?curid=2286514", "title": "Tabar\u00e8 Viudez", "text": ""}
{"id": "2286517", "revid": "287204", "url": "https://it.wikipedia.org/wiki?curid=2286517", "title": "Marma (India)", "text": " \nMarma \u00e8 una suddivisione dell'India, classificata come \"census town\", di 4.607 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 45' 53 N e 86\u00b0 44' 03 E.\nSociet\u00e0.\nEvoluzione demografica.\nAl censimento del 2001 la popolazione di Marma assommava a 4.607 persone, delle quali 2.449 maschi e 2.158 femmine. I bambini di et\u00e0 inferiore o uguale ai sei anni assommavano a 701, dei quali 337 maschi e 364 femmine. Infine, coloro che erano in grado di saper almeno leggere e scrivere erano 2.305, dei quali 1.442 maschi e 863 femmine."}
{"id": "2286520", "revid": "120603325", "url": "https://it.wikipedia.org/wiki?curid=2286520", "title": "Aci, Galatea e Polifemo", "text": "Aci, Galatea e Polifemo (HWV 72) \u00e8 una serenata a tre voci di Georg Friedrich H\u00e4ndel.\nLa sua prima esecuzione avvenne nel Teatrino di corte (Napoli) il 19 luglio 1708 diretta dal compositore. \nLa composizione \u00e8 datata 16 giugno 1708.\nLa serenata venne commissionata da Donna Aurora Sanseverino, duchessa di Laurenzana, in occasione delle festivit\u00e0 nuziali per il matrimonio tra Tolomeo III Saverio Gallio, duca di Alvito, e Beatrice Tocco Sanseverino di Montemiletto, principessa d'Acaja e nipote di Donna Aurora.\nIl libretto venne scritto da Nicola Giuvo, segretario della duchessa.\nLa serenata venne successivamente eseguita anche per altri festeggiamenti: il matrimonio tra Pascale Gaetani d'Aragona e Maria Maddalena di Croy nel 1711 e l'onomastico della figlia del Vicer\u00e9 di Napoli il 26 luglio 1713.\nIl ruolo di Polifemo venne scritto per un basso, per il quale vennero composte due arie che richiedono un grande virtuosismo: \u201cSibilar l'angui d'Aletto\u201d e \u201cFra l'ombre e gl'orrori\u201d.\nLa cantata richiede un soprano, un contralto, un basso, un flauto, un oboe, due trombe, due violini, due violoncelli ed un basso continuo.\nTrama.\nIl pastore Aci \u00e8 innamorato della nereide Galatea: gli innamorati si dichiarano il proprio amore.\nGalatea teme che l'amore provato nei suoi confronti dal ciclope Polifemo, non corrisposto, provochi nel figlio di Nettuno violente reazioni. Un suono spaventoso annuncia l'arrivo di Polifemo e Aci, su suggerimento di Galatea fugge.\nIl ciclope \u00e8 furibondo nei confronti del rivale e promette di ricorrere ad ogni mezzo per liberarsi di Aci. Galatea resiste alle minacce di Polifemo e Aci si frappone tra i due per difendere l'amata.\nPolifemo ribadisce che la sua furia colpir\u00e0 chi non corrisponde il suo interesse e Galatea invoca il padre Nereo per salvarla dal tentativo di abbraccio del cicolpe. Quando Aci e Galatea si ritrovano uniti, Polifemo ascolta i discorsi d'amore e, in un accesso di rabbia, uccide Aci con un masso.\nAlla disperazione di Galatea Polifemo risponde sostenendo che la causa della morte di Aci \u00e8 della sua resistenza al suo amore.\nLa nereide si rivolge in preghiera al padre chiedendogli di trasformare il sangue dell\u2019amato in un fiume che corra verso il mare cosicch\u00e9 lei possa abbracciarlo.\nPolifemo capisce che le preghiere di Galatea sono state accolte: la cantata si conclude con il terzetto, intonato dai tre protagonisti: \u201cChi ben ama ha per gli oggetti fido cor, pura costanza.\u201d.\nIl ruolo di Polifemo, un Ciclope le cui azioni hanno conseguenze letali per Aci (Acis ne Le metamorfosi era lo spirito del fiume di Acireale). \nIl ruolo \u00e8 particolarmente degno di nota per la vasta gamma e la singolare agilit\u00e0 vocale richiesta."}
{"id": "2286521", "revid": "34392", "url": "https://it.wikipedia.org/wiki?curid=2286521", "title": "Olio della Valle del Belice", "text": ""}
{"id": "2286524", "revid": "1305772", "url": "https://it.wikipedia.org/wiki?curid=2286524", "title": "Medal of Freedom", "text": "Medal of Freedom pu\u00f2 riferirsi a una delle seguenti decorazioni:"}
{"id": "2286531", "revid": "729019", "url": "https://it.wikipedia.org/wiki?curid=2286531", "title": "U.S. Route 7", "text": "La U.S. Route 7 \u00e8 una U.S. Route in con direzione nord-sud nella regione del New England che corre per 496\u00a0km da Norwalk (CT) a Highgate (VT). La \"highway\" termina a nord nella Interstate 89 (uscita 22), in prossimit\u00e0 del villaggio di Highgate Springs (Vermont), immediatamente a sud del confine canadese. A sud termina nella Interstate 95 (uscita 15) vicino a Norwalk (Connecticut)."}
{"id": "2286532", "revid": "41933", "url": "https://it.wikipedia.org/wiki?curid=2286532", "title": "Cella di Wigner-Seitz", "text": "In un reticolo cristallino, la cella di Wigner-Seitz \u00e8 una cella primitiva che gode di tutte le propriet\u00e0 di simmetria della struttura cristallina.\nDefinizione.\nLa cella di Wigner-Seitz \u00e8 definita come la regione di spazio, costruita intorno ad un nodo reticolare del reticolo di Bravais, formata da quei punti che sono pi\u00f9 vicini a quel nodo rispetto a qualunque altro; tale zona \u00e8 descritta geometricamente dal pi\u00f9 piccolo poliedro individuato dai piani che bisecano ortogonalmente i segmenti che congiungono il nodo a ciascuno dei \"primi vicini\" (anche se in pratica, per costruire tale poliedro, \u00e8 sufficiente considerare solo pochi nodi tra quelli pi\u00f9 vicini a quello di partenza).\nGeneralizzando, questa regione pu\u00f2 essere introdotta per un qualsiasi insieme discreto di punti indipendentemente dalla periodicit\u00e0 dell'insieme di punti considerato, e in generale, prende il nome di poliedro di Voronoi. Il poliedro di Voronoi, nel caso particolare del reticolo di Bravais, si riduce alla cella di Wigner-Seitz.\nLa cella di Wigner-Seitz associata al reticolo reciproco prende il nome di prima zona di Brillouin, e riveste particolare importanza nello studio della struttura elettronica a bande.\nPropriet\u00e0.\nIl fatto che la cella di Wigner-Seitz sia una cella primitiva deriva dal fatto che ogni punto dello spazio ha uno e un solo nodo reticolare pi\u00f9 vicino rispetto a qualunque altro, a parte ovviamente un insieme di misura nulla che corrisponde all'unione di tutti i piani bisecanti che si possono costruire, cio\u00e8 in definitiva all'unione delle superfici di tutti i poliedri di Wigner-Seitz. Quel punto dunque apparterr\u00e0 ad una e una sola cella di Wigner-Seitz, che \u00e8 pertanto primitiva.\nNon essendo costruita, contrariamente a ci\u00f2 che accade nella definizione elementare di cella primitiva, con riferimento ad una particolare scelta dei vettori di traslazione, la cella di Wigner-Seitz eredita dal cristallo tutte le sue propriet\u00e0 di simmetria (rimane cio\u00e8 invariante rispetto al medesimo gruppo di trasformazioni)."}
{"id": "2286534", "revid": "729019", "url": "https://it.wikipedia.org/wiki?curid=2286534", "title": "Handley Page HP.54 Harrow", "text": "L'Handley Page HP.54 Harrow era un bombardiere pesante bimotore ad ala alta sviluppato dall'azienda aeronautica britannica Handley Page Limited negli anni trenta.\nUtilizzato principalmente dalla Royal Air Force, la forza aerea britannica, venne impiegato in azioni di bombardamento nelle fasi iniziali della seconda guerra mondiale e poi convertito in aereo da trasporto tattico.\nStoria del progetto.\nNel 1934 l'Air Ministry britannico decise di emettere una specifica, designata B.3/34, per la fornitura di un nuovo bombardiere che potesse sostituire gli oramai superati modelli biplani. L'Handley Page, che incaric\u00f2 il dottor Gustav V. Lachmann di progettare un velivolo che rispondesse alle specifiche richieste, propose un velivolo che derivava direttamente dal precedente HP.51, a sua volta una conversione monoplana del trimotore biplano Handley Page HP.43. Mentre il concorso per la specifica B.3/34 venne aggiudicato all'Armstrong Whitworth Whitley, l'Air Ministry emise un'altra specifica, la B.29/35, che prevedeva un ordine per 100 apparecchi \"off the drawing board\" per ovviare ad una mancanza di mezzi in organico in attesa dello sviluppo di modelli tecnologicamente pi\u00f9 avanzati. Questa richiese un adattamento dell'iniziale progetto dell'HP.54 in modo che potesse essere velocemente convertito in aereo da trasporto quando, con il sopraggiungere dei nuovi Whitley, il suo ruolo di bombardiere non fosse stato pi\u00f9 ritenuto necessario. Il prototipo dell'Harrow venne portato in volo per la prima volta il 10 ottobre 1936 dall'aviosuperficie di Radlett, nella contea dell'Hertfordshire, un villaggio a nord di Londra. Per la propulsione vennero scelti due radiali Bristol Pegasus X capaci di erogare una potenza di 830 hp (619 kW) e vennero previste postazioni difensive site in 3 torrette poste sul muso, in posizione dorsale ed in coda. Il carico bellico offensivo consisteva ad una quantit\u00e0 massima di bombe pari a 3\u00a0000 lb poste sotto il pavimento della cabina.\nImpiego operativo.\nIl primo esemplare dei 100 Harrow richiesti venne consegnato al No. 214 Squadron RAF il 13 gennaio 1937 e l'intero ordine venne evaso entro il termine dello stesso anno andando ad equipaggiare 5 squadroni di bombardamento della RAF.\nAnche il Fleet Air Arm emise un ordine per la fornitura di 100 Harrows ma la Handley Page non possedeva la capacit\u00e0 produttiva per farvi fronte.\nPur essendo dotato di un impianto di riscaldamento interno per la fusoliera, ottenuto grazie un sistema di caldaie a vapore riscaldate tramite i gas di scarico dei motori, l'Harrow acquis\u00ec la reputazione di essere un velivolo particolarmente freddo e pieno di correnti d'aria a causa della forma adottata per la torretta anteriore. Poich\u00e9 la disponibilit\u00e0 di bombardieri di nuova generazione aument\u00f2, entro il 1939 tutti gli Harrow vennero gradatamente sostituiti dalla prima linea dai nuovi modelli pari ruolo, rimanendo comunque in servizio come aerei da trasporto.\nIl 271 Squadron, costituito il 1\u00ba maggio 1940, venne equipaggiato con un misto di Harrows, Bristol Bombay ed altri velivoli civili. Mentre gli altri velivoli in organico al 271 Squadron vennero rimpiazzati dai Douglas Dakota, gli Harrows continuarono ad essere operative (talvolta soprannominati \"Sparrow\" a causa dell'introduzione di una nuova carenatura pi\u00f9 aerodinamica del muso meglio integrata con la fusoliera) come aerei da trasporto ed aeroambulanze fino al termine degli scontri della seconda guerra mondiale nel teatro europeo.\nGli Harrows vennero occasionalmente utilizzati anche nella pericolosa rotta che univa l'Inghilterra a Gibilterra perdendo in quelle operazioni due velivoli. Vennero inoltre utilizzati come supporto logistico alle forze alleate nella loro avanzata nel nord-ovest Europa e per evacuare i feriti dell'Operazione Market Garden nel settembre 1944. Sette esemplari vennero distrutti durante un attacco a bassa quota da parte di caccia dei reparti JG 26 e JG 54 della Luftwaffe, basati sull'aeroporto di Bruxelles-Evere, nell'ambito dell'operazione Bodenplatte, l'attacco tedesco agli aeroporti alleati siti nell'Europa del nord-ovest sferrato il 1\u00ba gennaio 1945, lasciando solo 5 Harrow superstiti, questi ritirati definitivamente dal servizio il 25 maggio 1945.\nL'Harrow venne anche utilizzato nell'inedito ruolo di aereo da traino nel periodo del \"Blitz notturno tedesco\" contro la Gran Bretagna nell'inverno tra il 1940 ed il 1941, dove sei Harrow del No. 93 Squadron RAF trainavano, in missione solitaria, sulla stessa rotta dei bombardieri nemici il Long Aerial Mines (LAM), un dispositivo che consisteva in una carica esplosiva posto all'apice di un lungo cavo. Questa inusuale tattica riusc\u00ec ad ottenere l'abbattimento di sei bombardieri tedeschi tuttavia l'esperimento venne giudicato di scarso valore e la prevista fornitura di Douglas Havoc che dovevano operare nel ruolo di LAM venne cancellata.\nNove esemplari di Harrows vennero utilizzati anche dal 782 Naval Air Squadron della Fleet Air Arm come trasporto.\nDopo una serie di prove di rifornimento in volo 3 esemplari di Harrow vennero acquisiti dall'azienda Flight Refuelling Limited ed utilizzati per rifornire gli idrovolanti Short Empire che operavano sulle rotte transatlantiche, due basati a Gander, nel Newfoundland, ed il terzo in Irlanda. Nel 1940 I due esemplari basati a Gander vennero presi in carico dalla Royal Canadian Air Force."}
{"id": "2286537", "revid": "287204", "url": "https://it.wikipedia.org/wiki?curid=2286537", "title": "Meghahatuburu Forest Village", "text": " \nMeghahatuburu Forest Village \u00e8 una suddivisione dell'India, classificata come \"census town\", di 6.879 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 04' 21 N e 85\u00b0 15' 21 E.\nSociet\u00e0.\nEvoluzione demografica.\nAl censimento del 2001 la popolazione di Meghahatuburu Forest Village assommava a 6.879 persone, delle quali 3.648 maschi e 3.231 femmine. I bambini di et\u00e0 inferiore o uguale ai sei anni assommavano a 910, dei quali 472 maschi e 438 femmine. Infine, coloro che erano in grado di saper almeno leggere e scrivere erano 5.118, dei quali 2.990 maschi e 2.128 femmine."}
{"id": "2286541", "revid": "659223", "url": "https://it.wikipedia.org/wiki?curid=2286541", "title": "Filippo Parodi", "text": "Biografia.\nDa giovane inizi\u00f2 la sua attivit\u00e0 come intagliatore in legno, formandosi nella bottega di un falegname, ottenendo subito un discreto successo.\nIl gi\u00e0 famoso pittore Domenico Piola gli procur\u00f2 numerosi clienti fra i nobili genovesi e, comprese le sue doti, lo esort\u00f2 a dedicarsi decisamente alla scultura.\nSostenuto economicamente da una sorella, si rec\u00f2 a Roma dove divenne allievo del Bernini, e dove rimase alcuni anni.\nTornato nella citt\u00e0 natale entro il 1667, raggiunse l'apice della fama come intagliatore, progettando ed eseguendo opere prestigiose quali la decorazione della nave \"Paradiso\" e la carrozza per le nozze tra Anna Pamphilj e Giovanni Andrea III Doria, oltre a cornici, consolles e statue lignee eccezionali per invenzione e modellato. \nPot\u00e9 ammirare le opere dello scultore francese Pierre Puget, attivo a Genova dal 1661 al 1668, che influenz\u00f2 notevolmente il suo stile.\nNonostante l'et\u00e0 gi\u00e0 avanzata, quel periodo Filippo Parodi abbandon\u00f2 progressivamente la scultura lignea passando al marmo, in cui si afferm\u00f2 con varie opere, che gli diedero grande fama, quale la \"Madonna del Carmine\" per la Chiesa dei Santi Vittore e Carlo. Trov\u00f2 un mecenate in Francesco Maria Sauli, che gli finanzi\u00f2 un'ulteriore permanenza a Roma, nel 1672, dove affin\u00f2 le sue gi\u00e0 notevoli doti di scultore per la realizzazione della colossale statua di \"San Giovanni Battista\" per la Basilica di S. Maria Assunta di Carignano, da affiancare alle celebri realizzazioni del Puget. Evidente l'ispirazione berniniana sia nell'impostazione della figura che nella resa delle carni e dei vari elementi naturali, dai vegetali alla pelliccia, virtuosisticamente accostati. Si afferm\u00f2 pertanto quale il principale scultore della Genova barocca, dopo la partenza dell'artista francese.\nNumerose altre opere fece su commissione di nobili famiglie genovesi; tra queste la statua della Vergine con angeli nella chiesa di S. Luca, ornamenti in marmo per il giardino del Palazzo Brignole nella \"strada nuova\", l'attuale Via Garibaldi, e la grande statua di Ercole con i pomi delle esperidi per Ottavio Sauli nel Palazzo De Mari, gi\u00e0 Imperiale in Campetto. Si nota qui un attento studio della statuaria antica, il volto, in particolare, discende dalla ritrattistica romana.\nNel 1679 su commissione di Eugenio Durazzo fece alcune sculture per il Palazzo Balbi Durazzo (ora noto come \"Palazzo Reale\"), a Genova; una, a soggetto religioso (Cristo alla Colonna), per la cappella privata, ed alcune figure mitologiche (le Metamorfosi di Ovidio: Venere, Clizia, Adone, e Giacinto) per il giardino.\nScolp\u00ec anche quattro grandi statue dei santi Taddeo, Mattia, Filippo e Marco per la chiesa italiana di Lisbona (la statua di S. Marco and\u00f2 distrutta nel terremoto che colp\u00ec la capitale portoghese nel 1755).\nLa sua fama and\u00f2 oltre i confini della Liguria e fu chiamato prima a Venezia, dove scolp\u00ec in marmo e stucco il \"monumento funebre del patriarca Gianfrancesco Morosini\" nella Chiesa di S. Nicol\u00f2, detta dei Tolentini (1678), quindi a Padova, dove fece nella basilica di Santa Giustina una scultura raffigurante la \"Deposizione\" con la Vergine Madre, S. Maria Maddalena e San Giovanni, considerata il suo capolavoro.\nSempre a Padova scolp\u00ec il \"monumento ad Orazio Secco\", il grande coro ligneo nella Cattedrale e, insieme ad alcuni collaboratori, sei statue di santi in marmo bianco ed una in marmo policromo raffigurante \u201c\"S. Antonio in gloria\"\u201d, per la \"Cappella del Tesoro\" nella Basilica di Sant'Antonio (1686-1689).\nNegli ultimi anni produsse ancora a Genova numerose altre statue, monumenti funebri, fontane, busti, che abbellirono chiese e palazzi.\nMor\u00ec nel 1702 e fu sepolto nella chiesa di S. Teodoro.\nIl Soprani lo descrive come \u201cpiccolo di statura, di viso rotondo, e ben colorito\u201d.\nTra i suoi allievi, discreti scultori furono il genero Giacomo Antonio Ponsonelli (1654-1735), Andrea Brustolon, Francesco Biggi, Domenico Garibaldo, Bernardo Schiaffino e soprattutto Angelo De Rossi, che in alcune sue opere seppe eguagliare il maestro.\nIl figlio Domenico (1668-1740), inizialmente apprendista con Sebastiano Bombelli e poi negli studi di Carlo Maratta e Paolo Gerolamo Piola, importante pittore, eredit\u00f2 alla morte la bottega paterna, all'epoca la maggiore in Genova, e la port\u00f2 avanti con l'ausilio del Biggi.\nOpere.\nOltre a quelle gi\u00e0 citate tra le sue numerose opere si possono elencare:"}
{"id": "2286550", "revid": "22812327", "url": "https://it.wikipedia.org/wiki?curid=2286550", "title": "Regno di Dumnonia", "text": ""}
{"id": "2286552", "revid": "287204", "url": "https://it.wikipedia.org/wiki?curid=2286552", "title": "Mera (India)", "text": " \nMera \u00e8 una suddivisione dell'India, classificata come \"census town\", di 5.199 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 45' 23 N e 86\u00b0 47' 37 E.\nSociet\u00e0.\nEvoluzione demografica.\nAl censimento del 2001 la popolazione di Mera assommava a 5.199 persone, delle quali 2.890 maschi e 2.309 femmine. I bambini di et\u00e0 inferiore o uguale ai sei anni assommavano a 771, dei quali 418 maschi e 353 femmine. Infine, coloro che erano in grado di saper almeno leggere e scrivere erano 2.825, dei quali 1.858 maschi e 967 femmine."}
{"id": "2286554", "revid": "123447989", "url": "https://it.wikipedia.org/wiki?curid=2286554", "title": "Little Jeannie", "text": "Little Jeannie \u00e8 una canzone composta dall'artista britannico Elton John; il testo \u00e8 di Gary Osborne.\nIl brano.\nMusicalmente parlando, si caratterizza come una ballata di stampo pop, e potrebbe richiamare alla mente uno dei brani pi\u00f9 famosi di Elton, la malinconica \"Daniel\". La melodia \u00e8 infatti dominata dal pianoforte elettrico di James Newton Howard e dalla chitarra acustica. Alla batteria \u00e8 presente lo storico musicista Nigel Olsson. Il testo di Osborne parla di un uomo innamorato di una ragazza, da lui affettuosamente chiamata \"Little Jeannie\" (\"Piccola Jeannie\").\nLa canzone, proveniente dall'album del 1980 \"21 at 33\" (del quale costituiva la seconda traccia) fu pubblicata come singolo il 1\u00ba maggio di quell'anno: in America ebbe uno strepitoso successo (il primo dai tempi di \"Island Girl\" e \"Don't Go Breaking My Heart\"), arrivando a posizionarsi al 3\u00ba posto della classifica statunitense \"Billboard Hot 100\" e al primo posto di quella canadese. Consegu\u00ec inoltre una #1 USA nella classifica \"Hot Adult Contemporary Tracks\" e venne certificata oro dalla RIAA.\n\"Little Jeannie\" \u00e8 stata raramente eseguita live; famosa rimane comunque la sua esecuzione in due concerti (\"\") tenutisi per due serate al Madison Square Garden (20 e 21 ottobre 2000)."}
{"id": "2286558", "revid": "287204", "url": "https://it.wikipedia.org/wiki?curid=2286558", "title": "Meru (India)", "text": " \nMeru \u00e8 una suddivisione dell'India, classificata come \"census town\", di 8.547 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 00' 20 N e 85\u00b0 28' 17 E.\nSociet\u00e0.\nEvoluzione demografica.\nAl censimento del 2001 la popolazione di Meru assommava a 8.547 persone, delle quali 5.673 maschi e 2.874 femmine. I bambini di et\u00e0 inferiore o uguale ai sei anni assommavano a 1.065, dei quali 563 maschi e 502 femmine. Infine, coloro che erano in grado di saper almeno leggere e scrivere erano 6.445, dei quali 4.877 maschi e 1.568 femmine."}
{"id": "2286561", "revid": "99437755", "url": "https://it.wikipedia.org/wiki?curid=2286561", "title": "San Jacopo (Orsanmichele)", "text": "La statua di San Jacopo attribuita a Niccol\u00f2 di Pietro Lamberti fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Vaiai e Pellicciai e risale al 1410-1412 circa. \u00c8 in marmo apuano ed \u00e8 alta 213\u00a0cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nN\u00e9 della statua, n\u00e9 del tabernacolo si conoscono documenti circa l'autore, per cui fin dalla fine dell'Ottocento fu al centro di un vivace dibattito critico, venendo assegnata prima a Nanni di Banco, poi a Bernardo Ciuffagni e solo pi\u00f9 recentemente si \u00e8 raggiunta una certa concordanza sul nome di Niccol\u00f2 di Pietro Lamberti, forse aiutato dal figlio Pietro.\nLa data viene collocata tra il 1410 e il 1412 per il confronto con le opere di Ghiberti, in particolare il \"San Giovanni Battista\" e il \"San Matteo\" e mettendola in relazione con la scultura dell'altra statua dell'autore per Orsanmichele, il \"San Luca\" oggi al Bargello, del 1404-1406, e il viaggio a Venezia del 1420 circa.\nNel 1858 la statua venne restaurata rifacendo alcune dita. Nel 1986 fu tolta dal tabernacolo per essere restaurata dall'Opificio delle Pietre Dure, che complet\u00f2 il lavoro nel 1990. Nel 1991 venne trasferita nel Museo di Orsanmichele. Nel 1994 fu eseguito un calco e una copia, che oggi si trova nella nicchia al posto dell'originale.\nDescrizione.\nSan Giacomo Maggiore, detto popolarmente \"San Jacopo\" \u00e8 raffigurato come un giovane barbuto vestito all'antica, con la figura particolarmente slanciata e priva di approfondimento volumetrico e spaziale, secondo gli stilemi del gotico.\nL'opera mostra un certo debito verso le sculture di Ghiberti per Orsanmichele, in particolare riguardo al panneggio.\nLa statua originale presenta alcune macchie dovute alla patinatura scura eseguita tra la fine del Settecento e l'inizio dell'Ottocento per farla assomigliare al bronzo e dare quindi uniformit\u00e0 al ciclo di Orsanmichele. Durante il restauro sono state ritrovate tracce di lettere cufiche dorate lungo i bordi delle vesti e tracce di doratura nella capigliatura.\nNotevole \u00e8 l'altorilievo con la \"Decollazione di san Jacopo\", dove probabilmente il Lamberti ebbe l'aiuto del figlio Piero. Esso \u00e8 composto entro un quadrilobo, con le linee verticali che guidano lo sguardo dell'osservatore sul corpo del santo, reclinato a terra."}
{"id": "2286568", "revid": "118054858", "url": "https://it.wikipedia.org/wiki?curid=2286568", "title": "Col de la Givrine", "text": "Il Col de la Givrine \u00e8 un passo di montagna nel Massiccio del Giura, tra il Canton Vaud, in Svizzera, e la Franca Contea in Francia. Collega la localit\u00e0 di Nyon con quella di Morez. Scollina a un'altitudine di 1228\u00a0m s.l.m. tra Saint Cergue e La Cure."}
{"id": "2286570", "revid": "76069", "url": "https://it.wikipedia.org/wiki?curid=2286570", "title": "South Burlington (Vermont)", "text": ""}
{"id": "2286572", "revid": "228587", "url": "https://it.wikipedia.org/wiki?curid=2286572", "title": "Pas de Morgins", "text": "Il Pas de Morgins \u00e8 un passo di montagna nelle Prealpi di Savoia, tra il Canton Vallese, in Svizzera, e la regione Rodano-Alpi in Francia. Collega la localit\u00e0 di Troistorrents (in Svizzera) con quella di Ch\u00e2tel (in Francia). Scollina a un'altitudine di 1369\u00a0m s.l.m."}
{"id": "2286576", "revid": "287204", "url": "https://it.wikipedia.org/wiki?curid=2286576", "title": "Mihijam", "text": " \nMihijam \u00e8 una citt\u00e0 dell'India di 32.869 abitanti, situata nel distretto di Dumka, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 51' 08 N e 86\u00b0 52' 34 E.\nSociet\u00e0.\nEvoluzione demografica.\nAl censimento del 2001 la popolazione di Mihijam assommava a 32.869 persone, delle quali 17.489 maschi e 15.380 femmine. I bambini di et\u00e0 inferiore o uguale ai sei anni assommavano a 4.918, dei quali 2.547 maschi e 2.371 femmine. Infine, coloro che erano in grado di saper almeno leggere e scrivere erano 22.735, dei quali 13.428 maschi e 9.307 femmine."}
{"id": "2286577", "revid": "287204", "url": "https://it.wikipedia.org/wiki?curid=2286577", "title": "Col des Mosses", "text": "Il Col des Mosses \u00e8 un passo di montagna nel Canton Vaud, Svizzera. Collega la localit\u00e0 di Aigle con Ch\u00e2teau-d'\u0152x. Scollina a un'altitudine di 1445\u00a0m s.l.m.\nSopra il colle si erge il Pic Chaussy (2.351\u00a0m)."}
{"id": "2286581", "revid": "183114", "url": "https://it.wikipedia.org/wiki?curid=2286581", "title": "Alessandro Lustig", "text": ""}
{"id": "2286583", "revid": "287204", "url": "https://it.wikipedia.org/wiki?curid=2286583", "title": "Muri (India)", "text": " \nMuri \u00e8 una suddivisione dell'India, classificata come \"census town\", di 11.999 abitanti, situata nel distretto di Ranchi, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 22' 26 N e 85\u00b0 51' 46 E.\nSociet\u00e0.\nEvoluzione demografica.\nAl censimento del 2001 la popolazione di Muri assommava a 11.999 persone, delle quali 6.324 maschi e 5.675 femmine. I bambini di et\u00e0 inferiore o uguale ai sei anni assommavano a 1.475, dei quali 745 maschi e 730 femmine. Infine, coloro che erano in grado di saper almeno leggere e scrivere erano 8.746, dei quali 5.213 maschi e 3.533 femmine."}
{"id": "2286588", "revid": "287204", "url": "https://it.wikipedia.org/wiki?curid=2286588", "title": "Bernhard Henrik Crusell", "text": "Biografia.\nCrusell, nato nella cittadina di Uusikaupunki (al tempo conosciuta con il nome svedese di Nystad) presso una famiglia di rilegatori poco interessata alla musica, entr\u00f2 nel 1788 in una banda militare di Sveaborg, con la quale si trasfer\u00ec a Stoccolma nel 1791, dove visse il resto della sua vita.\nNel 1793 Crusell entr\u00f2 nell'orchestra di corte svedese (\"Hovkapellet\") dove, dopo un periodo di studi di sette mesi a Berlino col clarinettista tedesco Franz Tausch, ottenne il ruolo di primo clarinetto.\nCrusell studi\u00f2 composizione con l'abbate Vogler, attivo a Stoccolma in diversi periodi fra il 1786 ed il 1799, ed a Parigi nel 1803 con Henry-Montan Berton e Fran\u00e7ois-Joseph Gossec.\nLa gran parte delle composizioni di Crusell furono dedicate al clarinetto, strumento solista sia nei concerti sia nella musica da camera. Nel catalogo di Crusell spicca un'unica opera \"Den lilla slafvinnan\" (\"La giovane schiava\"), la cui prima esecuzione avvenne nel 1824 e che fu replicata 34 volte nei successivi 14 anni."}
{"id": "2286591", "revid": "729019", "url": "https://it.wikipedia.org/wiki?curid=2286591", "title": "Alessandro Lustig Piacezzi", "text": "Biografia.\nNato a Trieste, fu professore di patologia generale all'Istituto di Studi Superiori Pratici e di Perfezionamento di Firenze, dove ebbe fra i suoi allievi Giuseppe Levi e Pietro Rondoni. Diede numerosi contributi scientifici, sia dirigendo campagne di igiene, sia effettuando ricerche scientifiche rivolte soprattutto allo studio delle malattie infettive, quali studi istopatologici sulla tubercolosi miliare (nelle cui lesioni dimostr\u00f2 la presenza del micobatterio di Koch) e il colera asiatico. Fece tuttavia anche studi di istologia, per esempio sull'istologia del plesso celiaco.\nMassone, non si sa dove e quando sia stato iniziato, ma il 9 novembre 1905 venne regolarizzato Maestro nella Loggia \"Universo\" di Roma, appartenente al Grande Oriente d'Italia."}
{"id": "2286593", "revid": "182396", "url": "https://it.wikipedia.org/wiki?curid=2286593", "title": "Basso Impero romano", "text": ""}
{"id": "2286596", "revid": "356024", "url": "https://it.wikipedia.org/wiki?curid=2286596", "title": "Coyanza", "text": ""}
{"id": "2286598", "revid": "122775707", "url": "https://it.wikipedia.org/wiki?curid=2286598", "title": "Sartorial Eloquence (Don't Ya Wanna Play This Game No More?)", "text": "Sartorial Eloquence (Don't Ya Wanna Play This Game No More?) \u00e8 un brano composto dall'artista britannico Elton John; il testo \u00e8 di Tom Robinson.\nDescrizione.\nMusicalmente parlando, costituisce un grande esempio di ballata dai toni pop (dei quali l'LP \u00e8 completamente permeato), affine alla precedente \"Little Jeannie\".\nProveniente dall'album del 1980 \"21 at 33\" (del quale costituisce la terza traccia), fu pubblicato come singolo il 5 agosto 1980. Furono scelte due canzoni come B-sides: \"Cartier\" (della durata di appena 54 secondi) e \"White Man Danger\". Il brano, distribuito nel Regno Unito come \"Sartorial Eloquence\" (letteralmente \"Eloquenza Sartoriale\") e negli Stati Uniti come \"Don't Ya Wanna Play This Game No More?\" (letteralmente \"Non Vuoi Pi\u00f9 Giocare A Questo Gioco?\"), ebbe un discreto successo, posizionandosi alla #39 nella \"Billboard Hot 100\". Esso \u00e8 stato raramente eseguito live: degna di nota rimane comunque la performance al concerto gratuito tenutosi di fronte a pi\u00f9 di 500.000 persone al Central Park di New York (1980)."}
{"id": "2286599", "revid": "135224", "url": "https://it.wikipedia.org/wiki?curid=2286599", "title": "Li Sung", "text": "Li Sung \u00e8 un personaggio di finzione della serie televisiva L'incredibile Hulk.\nDescrizione.\nLi Sung nasce in Cina, e quand'\u00e8 ancora in giovane et\u00e0 si unisce al maestro Zen Tak-An, che dopo un intenso addestramento fa di lui un grande praticante, un profondo meditatore esperto di Zazen e un artista marziale di grande rilievo, versato soprattutto nel Ku-kan, il grande stile attraverso il quale lo straordinario potere dell'anima, tipico di ogni essere vivente, viene raffinato e applicato coscientemente. Come impone la tradizione Zen, Li Sung chiede al maestro morente un poema di morte: Tak-An disegna la parola \"yumei\", \u7389\u6885, che in cinese significa \"sogno\", dopo di che ride e reclina il capo, morendo. Per anni, il giovane cinese si interroga sul significato di quella rivelazione.\nPoco dopo la morte dell'amato insegnante, Li Sung perde la vista, e proprio in questo momento drammatico mette in pratica tutto il potere dell'insegnamento acquisito per combattere la rabbia. Come praticante non si interessa solo della saggezza Zen e della meditazione, ma coltiva una buona conoscenza dell'Induismo, dell'Islam e del Cristianesimo, stabilendo con successo un solido punto di contatto tra questi pensieri cos\u00ec diversi.\nDopo la Seconda guerra mondiale lascia la Cina insieme a Wu Chuan, suo amico d'infanzia, e parte alla volta di Taiwan, dove incontra alcuni statunitensi di cui ascolta il Jazz, scoprendosene un grande estimatore. Avverte quindi che c'\u00e8 bisogno di lui in Occidente, e intraprende un viaggio verso la California, dove fonda una scuola che in breve si impone diventando addirittura una moda. Tuttavia, con l'andare del tempo qualcosa spinge Li Sung a lasciare il testimone al suo pi\u00f9 promettente allievo, Steve Silva, concedendosi un periodo di ritiro: la scuola infatti non \u00e8 esattamente ci\u00f2 che si era inizialmente aspettato. La sua lontananza dura per\u00f2 breve tempo, e mentre si trova sulla via del ritorno incontra David Banner, uno scienziato creduto morto e afflitto da un terribile problema. Quando si arrabbia, infatti, si trasforma in quello che la stampa chiama Hulk, un mostro verde e gigantesco e molto pericoloso per la sua natura primitiva e rabbiosa. Intuita la drammaticit\u00e0 della sua situazione, il maestro Zen si offre di aiutarlo avviandolo ai sentieri della meditazione, grande base per consolidare un adeguato equilibrio tra corpo e mente.\nTornato a San Francisco, Li Sung scopre che Silva ha sfruttato i suoi insegnamenti per compiere orrendi soprusi sulla locale comunit\u00e0 cinese, di cui ha sconfitto la terribile Tong, prendendone il posto. Con l'aiuto di David, il cinese si ricongiunge ai compatrioti, che credevano che Silva agisse per suo conto, e dopo una drammatica preparazione affronta in duello l'antico discepolo, che uccide.\nOrmai prossimo alla morte, l'anziano maestro prepara il giovane Michael Roark a raccogliere la sua eredit\u00e0 spirituale, divenendo la nuova guida della scuola che ha fondato. Poco prima di lasciare il corpo, racconta a David di aver finalmente capito il significato della rivelazione del suo vecchio maestro Tak-An: la vita \u00e8 un sogno, e sognare \u00e8 umano."}
{"id": "2286602", "revid": "304583", "url": "https://it.wikipedia.org/wiki?curid=2286602", "title": "Coro sat", "text": ""}
{"id": "2286605", "revid": "2091899", "url": "https://it.wikipedia.org/wiki?curid=2286605", "title": "Tardo impero romano", "text": "Il Tardo Impero romano o Basso Impero romano rappresent\u00f2 l'ultima parte della storia politica romana che va dalla presa di potere di Diocleziano nel 284 alla caduta dell'Impero romano d'Occidente nel 476, anno in cui Odoacre depose l'ultimo imperatore legittimo, Romolo Augusto. La vita dell'Impero romano d'Oriente si protrarr\u00e0 invece fino al momento della conquista di Costantinopoli da parte degli Ottomani nel 1453. \u00c8 da notare che, se in Occidente il periodo tardo-imperiale termina nel 476, in Oriente invece lo si fa terminare per convenzione con il regno di Eraclio (610-641), in quanto il suo regno fu segnato da riforme che trasformarono profondamente l'Impero, liberandolo della decadente eredit\u00e0 tardo-romana e segnando dunque la fine in Oriente del \"periodo tardo-romano\" (o \"proto-bizantino\").\nAl suo apice si espandeva per 4,4 milioni di km2, risultando il secondo impero pi\u00f9 vasto del suo tempo dopo l'impero cinese nel IV secolo d.C. Il calcolo di quest'area non \u00e8 univoco, a causa di alcune dispute e della presenza di regni clienti il cui rapporto con Roma non \u00e8 sempre chiaro, ma si tende a considerare tra 4,0 e 4,4 milioni di km2, con un dato mediano di 4,2 e un'area di influenza politico-militare fino a 5,0 milioni di km2. Malgrado non sia mai stato l'impero pi\u00f9 vasto del mondo antico, venendo superato da molti altri, \u00e8 considerato il primo per qualit\u00e0 di governo, organizzazione e gestione, avendo consolidato il proprio dominio per secoli.\nOltre all'Impero romano d'Oriente, unico Stato successore a pieno titolo dell'Impero romano, le altre entit\u00e0 statuali che si rifecero ad esso, in Occidente furono il Regno franco e il Sacro Romano Impero.\nAntefatto.\nI cento anni che seguirono la morte di Alessandro Severo segnarono la sconfitta dell'idea di impero delle dinastie giulio-claudia e antonina. Tale idea si basava sul fatto che l'Impero si fondava sulla collaborazione tra l'imperatore, il potere militare e le forze politico-economiche interne. Nei primi due secoli dell'Impero la contrapposizione tra poteri politici e potere militare si era mantenuta, anche se pericolosamente (lotte civili), all'interno di un certo equilibrio, garantito anche dalle enormi ricchezze che affluivano allo Stato e ai privati tramite le campagne di conquista. Nel III secolo d.C., per\u00f2, tutte le energie dello Stato venivano spese non per ampliare, ma per difendere i confini dalle invasioni barbare. Quindi, con l'esaurimento delle conquiste, il peso economico e l'energia politica delle legioni finirono per rovesciarsi all'interno dell'Impero invece che all'esterno, con il risultato che l'esercito, che era stato il fattore principale della potenza economica, fin\u00ec per diventare un peso sempre pi\u00f9 schiacciante, mentre la sua prepotenza politica diventava una fonte permanente di anarchia.\nNei quasi cinquant'anni di anarchia militare si succedettero ben 21 imperatori acclamati dall'esercito, quasi tutti morti assassinati. Inoltre, l'Impero dovette affrontare contemporaneamente una serie di pericolose incursioni barbariche (Goti, Franchi, Alemanni, Marcomanni) che avevano sfondato il limes renano-danubiano a nord e l'aggressivit\u00e0 della dinastia persiana dei Sasanidi, che aveva sostituito i Parti. Solo grazie alla determinazione di una serie di imperatori originari della Dalmazia, l'Impero, giunto sull'orlo della disgregazione e del collasso (intorno al 270 d.C. era avvenuta anche la secessione di alcune province, in cui si erano formate due entit\u00e0 separate dal governo di Roma: l'Imperium Galliarum in Gallia ed in Britannia, ed il Regno di Palmira in Siria, Cilicia, Arabia, Mesopotamia e Egitto), riusc\u00ec a riprendersi.\nCivilt\u00e0 tardo-romana.\nPer ogni aspetto della societ\u00e0 tardo-romana (es.forma di governo, diritto, religione, economia, cultura letteraria, artistica, ecc.) si rimanda alla voce Tarda antichit\u00e0; riguardo invece agli aspetti militari, si rimanda alla voce Storia delle campagne dell'esercito romano in et\u00e0 tardo-imperiale.\nCronologia dei principali eventi politici tardo-imperiali (284-476).\nDopo circa mezzo secolo di instabilit\u00e0, sal\u00ec al potere il generale illirico Gaio Aurelio Valerio Diocleziano, che riorganizz\u00f2 il potere imperiale istituendo la tetrarchia, ovvero una suddivisione dell'impero in quattro raggruppamenti distinti di province, due affidati agli \"augusti\" (Massimiano e lo stesso Diocleziano) e due affidati ai \"cesari\" (Costanzo Cloro e Galerio), che erano anche i successori designati. In questa circostanza anche l'Italia venne suddivisa in province. Pi\u00f9 in generale si verific\u00f2 in questi anni una progressiva marginalizzazione delle aree pi\u00f9 antiche dell'impero a vantaggio dell'Oriente, forte di tradizioni civiche pi\u00f9 antiche e di un'economia mercantile maggiormente consolidata, assai pi\u00f9 prospero quanto a politica, amministrazione e cultura. L'istituzione della suddetta tetrarchia avrebbe inoltre in qualche modo frenato la crisi del terzo secolo. Il sistema, per\u00f2, non resse e quando Diocleziano si ritir\u00f2 a vita privata scoppiarono nuove lotte per il potere, dalle quali usc\u00ec vincitore Costantino, figlio di Costanzo Cloro.\nIn definitiva, la grande crisi del III secolo aveva finito per sviluppare una monarchia assoluta \"(Dominato)\", fondata su un esercito violento e una burocrazia invadente. Della vecchia aristocrazia senatoria che aveva guidato insieme al Principe l'Impero restavano soltanto gli ozii culturali, l'immane ricchezza e gli enormi privilegi rispetto alla massa del popolo, ma il potere ormai era nelle mani della corte imperiale e dei militari. Diocleziano, inoltre, per meglio sottolineare l'incontestabilit\u00e0 e la sacralit\u00e0 del proprio potere, evitando cos\u00ec le continue usurpazioni che avevano provocato la grave crisi politico-militare del III secolo, decise di evidenziare la distanza fra s\u00e9 ed il resto dei sudditi, introducendo rituali di divinizzazione dell'imperatore tipicamente orientali. Il problema pi\u00f9 grave per la stabilit\u00e0 dell'Impero rimase, per\u00f2, quello di una regolare successione, che n\u00e9 Diocleziano con il sistema tetrarchico n\u00e9 Costantino con il ritorno al sistema dinastico riuscirono a risolvere. Inoltre, in ambito economico-finanziario, n\u00e9 Diocleziano n\u00e9 Costantino riuscirono a risolvere i problemi che assillavano da tempo l'Impero, ovvero l'inflazione galoppante e la pressione fiscale oppressiva: l'editto dei prezzi stabilito nel 301 da Diocleziano per calmierare le merci in vendita sul mercato si rivel\u00f2 fallimentare, mentre Costantino con l'introduzione del \"solidus\" riusc\u00ec a stabilizzare il valore della moneta forte, preservando il potere d'acquisto dei ceti pi\u00f9 ricchi, ma a scapito di quello dei ceti pi\u00f9 poveri, che furono abbandonati a s\u00e9 stessi.\nLa tetrarchia (284-305).\nLa struttura dell'Impero romano si era ormai evoluta, ai tempi di Diocleziano, in una specie di dualismo tra la citt\u00e0 di Roma, amministrata dal Senato, e l'Imperatore, che invece percorreva l'impero e ne ampliava o difendeva i confini. Il rapporto tra Roma e l'Impero era ambivalente: se l'Urbe era il punto di riferimento ideale della \"Rom\u00e0nia\", in ogni caso il potere assoluto era ormai passato al monarca o \"dominus\", l'Imperatore, che spostava il suo luogo di comando a seconda delle esigenze militari dell'Impero. Ormai era chiaro il decadimento di Roma come centro nevralgico dell'Impero.\nOttenuto il potere, Diocleziano nomin\u00f2 nel novembre del 285 come suo vice in qualit\u00e0 di \"cesare\", un valente ufficiale di nome Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto il 1\u00ba aprile del 286 (chiamato ora \"Nobilissimus et frater\"), formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori.\nNel 293 Diocleziano procedette a un'ulteriore divisione funzionale e territoriale dell'intero impero in quattro parti, al fine di facilitare le operazioni militari. Nomin\u00f2 cos\u00ec come suo \"cesare \" per l'oriente Galerio e Massimiano fece lo stesso con Costanzo Cloro per l'occidente. L'impero fu cos\u00ec diviso in quattro macro-aree:\nIl sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Restava da mettere alla prova il meccanismo della successione: il 1\u00ba maggio del 305 Diocleziano e Massimiano abdicarono, ma la tetrarchia si riveler\u00e0 un fallimento politico, generando una nuova ondata di guerre civili.\nLe guerre civili (306-324).\nIl 1\u00ba maggio del 305 Diocleziano e Massimiano abdicarono (ritirandosi il primo a Spalato ed il secondo in Lucania). La seconda tetrarchia prevedeva che i loro rispettivi due \"cesari\" diventassero \"augusti\" (Galerio per l'oriente e Costanzo Cloro per l'occidente), provvedendo questi ultimi a nominare a loro volta i propri successori designati (i nuovi \"cesari\"): Galerio scelse Massimino Daia e Costanzo Cloro scelse Flavio Valerio Severo. Sembra per\u00f2 che poco dopo, lo stesso Costanzo Cloro, rinunci\u00f2 a parte dei suoi territori (Italia e Africa) a vantaggio dello stesso Galerio, il quale si trov\u00f2 a dover gestire due \"cesari\": Massimino Daia a cui aveva affidato l'Oriente, Flavio Valerio Severo a cui rimase l'Italia (e forse l'Africa), mentre tenne per s\u00e9 stesso l'Illirico. Il sistema rimase invariato fino alla morte di Costanzo Cloro avvenuta ad \"Eburacum\" il 25 luglio del 306.\nCon la morte di Costanzo Cloro (25 luglio del 306), il sistema and\u00f2 in crisi: il figlio illegittimo dell'imperatore defunto, Costantino venne proclamato \"cesare\" dalle truppe in competizione con il legittimo erede, Severo. Qualche mese pi\u00f9 tardi, Massenzio, figlio del vecchio augusto Massimiano Erculio, si fece acclamare, grazie all'appoggio di ufficiali come Marcelliano, Marcello, Luciano e dai pretoriani, ripristinando il principio dinastico.\nGalerio si rifiut\u00f2 di riconoscere Massenzio e invi\u00f2 a Roma, Severo (che si trovava a \"Mediolanum\") con un esercito, allo scopo di deporlo. Poich\u00e9, per\u00f2, gran parte dei soldati di Severo avevano servito sotto Massimiano, dopo aver accettato denaro da Massenzio disertarono in massa. Severo fugg\u00ec a Ravenna, dove fu assediato dal padre di Massenzio, Massimiano. La citt\u00e0 era molto ben fortificata, cosicch\u00e9 Massimiano offr\u00ec delle condizioni per la resa che Severo accett\u00f2: fu preso da Massimiano e ucciso.\nSolo l'11 novembre 308 si tenne a \"Carnuntum\", sull'alto Danubio, un incontro cui parteciparono Galerio, che lo organizz\u00f2, Massimiano e Diocleziano, richiamato da Galerio. In questa occasione venne riorganizzata una quarta tetrarchia: Massimiano fu obbligato ad abdicare, mentre Costantino fu nuovamente degradato a cesare, mentre Licinio, un leale commilitone di Galerio, fu nominato augusto d'Occidente.\nIl quarto periodo tetrarchico, iniziato l'11 novembre del 308, termin\u00f2 il 5 maggio del 311 quando Galerio mor\u00ec e Massimino Daia si impadron\u00ec dell'Oriente, lasciando a Licinio il solo Illirico. Ora l'Impero romano era nuovamente diviso in quattro parti: Massimino Daia e Licinio in Oriente, Costantino e Massenzio in Occidente. Si trattava della \"quinta tetrarchia\". In realt\u00e0 poco dopo Massimino, Costantino e Licinio si coalizzarono per eliminare il primo dei quattro \"augusti\": Massenzio che possedeva ora Italia ed Africa. Cos\u00ec nel 312, Costantino, riunito un grande esercito, mosse alla volta dell'Italia attraverso le Alpi, fino a scontrarsi con l'esercito di Massenzio nella decisiva battaglia di Ponte Milvio, il 28 ottobre del 312. Massenzio fu sconfitto ed ucciso. Con la morte di Massenzio, tutta l'Italia pass\u00f2 sotto il controllo di Costantino. Poi nel febbraio del 313, Licinio e Costantino si incontrarono a \"Mediolanum\", dove i due strinsero un'alleanza (rafforzata dal matrimonio di Licinio con la sorella di Costantino, Flavia Giulia Costanza), che prevedeva di eliminare il terzo imperatore, Massimino Daia. Licinio lo affront\u00f2 e sconfisse nella battaglia di Tzirallum il 30 aprile di quest'anno. Massimino Daia, mor\u00ec pochi dopo (agosto). Restavano ora solo due augusti: Costantino per l'Occidente e Licinio per l'Oriente.\nPer undici anni l'Impero romano fu retto da Costantino e Licinio, pi\u00f9 tardi affiancati dai loro rispettivi figli, nominati \"Cesari\". A partire, infatti, dal 317, dopo un primo scontro armato avvenuto presso \"Mardia\", i due \"Augusti\" scesero a patti, firmando una tregua (1\u00ba marzo 317). Licino dovette cedere a Costantino l'Illirico. In cambio Licinio ottenne la possibilit\u00e0 di governare autonomamente la sua parte di Impero. Erano sorti cos\u00ec due regni \"separati\" ed indipendenti, ben lontani dal progetto tetrarchico di Diocleziano, che prevedeva un'\"unit\u00e0\" imperiale. Con la fine delle ostilit\u00e0 i due \"Augusti\" elevarono a \"Cesari\" i loro stessi figli (Serdica il 1\u00ba marzo del 317): Crispo (a cui fu affidata la Gallia) e Costantino II per Costantino, mentre Valerio Liciniano Licinio per Licinio.\nLo scontro finale avvenne pochi anni pi\u00f9 tardi, quando nel 323, un'orda di Goti, che avevano deciso di attraversare l'Istro, tentarono di devastare i territori romani della Mesia inferiore e della Tracia. Costantino, informato di ci\u00f2, marci\u00f2 contro di loro, penetrando per\u00f2 nei territori all'altro \"augusto\" Licinio e ricevendo tutta una serie di proteste ufficiali da parte dello stesso, che sfociarono nella fase finale della guerra civile tra i due. Nel 324 si ebbero una serie di scontri tutti favorevoli a Costantino (ad Adrianopoli, Bisanzio, nell'Ellesponto, e Crisopoli) che portarono Licinio, ora assediato a Nicomedia, a consegnarsi al suo rivale, il quale lo mand\u00f2 in esilio come privato cittadino a Tessalonica (messo a morte l'anno successivo). Costantino era ora l'unico padrone del mondo romano. Per questo motivo la monetazione degli anni successivi ne celebr\u00f2 la sua unit\u00e0 con la scritta \"Restitutor Orbis\". L'anno successivo il nuovo imperatore d'Occidente ed Oriente partecip\u00f2 al Concilio di Nicea.\nCostantino e i Costantinidi (324-363).\nNel 324 iniziano invece i lavori per la fondazione della nuova capitale, Costantinopoli. La fase dalla riunificazione imperiale alla morte di Costantino il Grande (avvenuta nel 337), vide l'imperatore cristiano riordinare l'amministrazione interna e religiosa, oltre a consolidare l'intero sistema difensivo lungo i tratti renano e danubiano ed ottenendo importanti successi militari che portarono a \"controllare\" buona parte di quei territori ex-romani, che erano stati abbandonati da Gallieno ed Aureliano: dall'\"Alamannia\" (\"Agri decumates\"), alla \"Sarmatia\" (piana meridionale del Tibisco, ovvero il Banato) fino alla \"Gothia\" (Oltenia e Valacchia). E sempre a partire da questi anni, Costantino continu\u00f2 ad utilizzare quali sue residenze imperiali preferite \"Serdica\", \"Sirmium\" e \"Tessalonica\", oltre alla dioclezianea \"Nicomedia\".\nIl 18 settembre 335, Costantino elev\u00f2 il nipote Dalmazio al rango di \"cesare\", assegnandogli la Thracia, l'Achaea e la Macedonia, con probabile capitale a Naisso e compito principale la difesa di quelle province contro i Goti, che le minacciavano di incursioni. Costantino divise cos\u00ec di fatto l'impero in quattro parti, tre per i figli e una per il nipote; la nomina di Dalmazio, per\u00f2, dovette incontrare l'opposizione dell'esercito, che aveva palesato la propria preferenza per l'accesso della linea dinastica diretta al trono.\nMorto Costantino (22 maggio del 337), mentre stava ancora preparando una campagna militare contro i Sasanidi, la situazione vedeva il potere spartito tra i suoi figli e nipoti, \"cesari\": Costanzo II, che era impegnato in Mesopotamia settentrionale a supervisionare la costruzione delle fortificazioni frontaliere, si affrett\u00f2 a tornare a Costantinopoli, dove organizz\u00f2 e presenzi\u00f2 alle cerimonie funebri del padre: con questo gesto rafforz\u00f2 i suoi diritti come successore e ottenne il sostegno dell'esercito, componente fondamentale della politica di Costantino.\nDurante l'estate del 337 si ebbe un eccidio, per mano dell'esercito, dei membri maschili della dinastia costantiniana e di altri esponenti di grande rilievo dello stato: solo i tre figli di Costantino e due suoi nipoti bambini (Gallo e Giuliano, figli del fratellastro Giulio Costanzo) furono risparmiati. Le motivazioni dietro questa strage non sono chiare: secondo Eutropio Costanzo non fu tra i suoi promotori ma non tent\u00f2 certo di opporvisi e condon\u00f2 gli assassini; Zosimo invece afferma che Costanzo fu l'organizzatore dell'eccidio. Nel settembre dello stesso anno i tre cesari rimasti (Dalmazio era stato vittima della purga) si riunirono a Sirmio in Pannonia, dove il 9 settembre furono acclamati imperatori dall'esercito e si spartirono l'Impero: Costanzo si vide riconosciuta la sovranit\u00e0 sull'Oriente.\nLa divisione del potere tra i tre fratelli dur\u00f2 poco: Costantino II mor\u00ec nel 340, mentre cercava di rovesciare Costante I; nel 350 Costante fu rovesciato dall'usurpatore Magnenzio, e poco dopo Costanzo II divenne unico imperatore (dal 353), riunificando ancora una volta l'Impero. Il periodo poi fu caratterizzato da un venticinquennio di guerre lungo il limes orientale contro le armate sasanidi, prima da parte di Costanzo II e poi del nipote Flavio Claudio Giuliano (tra il 337 ed il 363).\nNel 361 venne proclamato Augusto Giuliano, Cesare in Gallia. Il suo governo dur\u00f2 solo tre anni, eppure ebbe grande importanza, sia per il tentativo di ristabilire un sistema religioso politeistico (per questo sar\u00e0 detto l'Apostata), sia per la campagna militare condotta contro i Sasanidi, nella quale l'Imperatore per\u00ec nel corso di una battaglia, dopo alcuni successi iniziali, a cui segu\u00ec una difficoltosa ritirata. Venne eletto suo successore Gioviano, il quale per portare il suo esercito sano e salvo in territorio imperiale, firm\u00f2 una pace definita \"vergognosa\" con la Persia, alla quale vennero cedute le cinque province al di l\u00e0 del Tigri conquistate da Diocleziano ed alcune importanti citt\u00e0 di frontiera come Nisibi.\nI Valentiniani e Teodosio (364-395).\nNel 364 viene incoronato imperatore Valentiniano I; quest'ultimo, su richiesta dell'esercito, nomin\u00f2 un collega (il fratello Valente) a cui assegn\u00f2 la parte orientale dell'Impero. Valente, subito dopo l'ascesa al trono, dovette fronteggiare l'usurpazione di Procopio, su cui ebbe per\u00f2 la meglio nella Battaglia di Tiatira, catturandolo e giustiziandolo. Secondo lo storico antico Ammiano Marcellino, Valentiniano fu un sovrano crudele, che lanci\u00f2 una violenta persecuzione contro tutti coloro accusati di stregoneria (una persecuzione cos\u00ec violenta che, usando le parole del Gibbon, pare che \u00abnelle province meno piacevoli i prigionieri, gli esuli e i fuggiaschi costituissero la maggioranza degli abitanti\u00bb) e godeva nel vedere la sua orsa Innocenza sbranare i condannati a morte nella sua camera da letto. Pur con i suoi difetti, Valentiniano si dimostr\u00f2 comunque un buon governante: egli infatti mise fine a molti degli abusi che avvenivano ai tempi di Costanzo, promulg\u00f2 alcune leggi a favore del popolo (condann\u00f2 l'esposizione dei neonati e istitu\u00ec nei quattordici quartieri di Roma altrettanti medici), e favor\u00ec l'insegnamento della retorica, una disciplina ormai in declino. Inoltre istitu\u00ec la carica di \"Defensor civitatis\", una sorta di avvocati che difendevano i diritti del popolo. Non va dimenticato che toller\u00f2 il paganesimo, garantendo a tutte le religioni libert\u00e0 di culto. Inoltre ottenne anche alcuni successi contro i Barbari, fronteggiando con successo una rivolta dei Mauri in Africa e le incursioni barbariche in Britannia, in Gallia e nell'Illirico. Durante una guerra contro i Quadi, alcuni ambasciatori quadi si recarono dall'imperatore per implorare clemenza; l'Imperatore si adir\u00f2 talmente tanto per il discorso degli ambasciatori che nel corso dell'irata risposta fu colpito da un ictus cerebrale e mor\u00ec.\nVenne nominato suo successore in Occidente Graziano. Nel frattempo i Goti Tervingi (erroneamente identificati a posteriori con i Visigoti), pressati dagli Unni che avevano invaso le loro terre, chiesero all'Imperatore d'Oriente Valente di potersi stanziare in territorio romano; alla fine Valente decise di accettare, ma a condizione che i Barbari consegnassero tutte le loro armi e si separassero dai figli; tuttavia, una volta entrati in territorio romano, i Goti vennero talmente maltrattati che decisero di rivoltarsi, dando cos\u00ec inizio alla Guerra Gotica. A complicare la situazione contribu\u00ec il fatto che ai Tervingi si unirono i Greutungi (erroneamente identificati a posteriori con gli Ostrogoti), i quali, approfittando del caos, attraversarono anch'essi il Danubio, coalizzandosi con i Tervingi. Nel tentativo di fermare i Barbari, l'Imperatore Valente mor\u00ec nel corso della Battaglia di Adrianopoli, nella quale soldati dell'Impero romano d'Oriente vennero massacrati (9 agosto 378). Graziano affid\u00f2 l'Impero d'Oriente a Teodosio I, al quale affid\u00f2 le diocesi di Macedonia e Dacia - storicamente appartenenti all'Occidente, ma minacciate dai Goti. Non riuscendo per\u00f2 ad ottenere una vittoria totale sui Goti, alla fine l'Imperatore Teodosio I (successore di Valente in oriente) fu costretto a riconoscerli come \"foederati\" (cio\u00e8 alleati) dell'Impero (382). I Goti vennero stanziati nell'Illirico Orientale, dove ricevettero delle terre e l'obbligo di aiutare l'Impero nelle lotte contro gli altri barbari, ma venne concessa loro anche una certa semiautonomia dall'Impero, permettendo loro di mantenere la propria organizzazione tribale ma non un capo unico.\nNel 382 l'imperatore Graziano abolir\u00e0 definitivamente ogni residuo di paganesimo: il titolo di pontefice massimo, i finanziamenti pubblici ai sacerdoti pagani, la statua e l'ara della Vittoria ancora presenti nella curia. La morte di Graziano nel 383 ad opera dell'usurpatore Magno Massimo, che controllava la Gallia e la Spagna, segn\u00f2 una nuova minaccia per l'Impero. La zelante tutela della religione cristiana di Magno Massimo, con la decapitazione dell'eretico Priscilliano, fu ritenuta una valida garanzia dell'affidabilit\u00e0 del generale iberico, tanto che il nuovo imperatore d'Occidente, Valentiniano II, lo accett\u00f2 come collaboratore. Teodosio per\u00f2 sconfisse e fece giustiziare Magno Massimo (388), ripristinando la forma diarchica. Con la morte di Valentiniano II in circostanze misteriose nel 392 (forse fatto uccidere dal suo ministro Arbogaste), Teodosio torn\u00f2 ad essere imperatore unico, anche se negli anni successivi dovette difendere il proprio trono da un usurpatore, Eugenio, che sconfisse nella battaglia del Frigido (394). Nelle campagne contro gli usurpatori Teodosio I ottenne l'appoggio dei \"foederati\" Goti stanziati nell'Illirico, dei quali furono uccisi durante la battaglia del Frigido; Orosio, che detestava i Goti, sostenne che con quella battaglia Teodosio I aveva ottenuto due trionfi: uno sull'usurpatore e uno sui \"foederati\" Goti, che avevano subito pesanti perdite.\nTeodosio I govern\u00f2 con saldo pugno, portando a compimento alcune iniziative in linea con il mutare dei tempi. Dopo aver patteggiato con i Visigoti represse duramente il dissenso: quando a Tessalonica fin\u00ec ucciso un comandante goto nel corso di rivolte contro l'insediamento dei barbari in terre di privati cittadini, l'imperatore rispose ordinando il massacro di settemila tessalonicesi ignari, mentre assistevano a una corsa di cavalli nell'ippodromo della citt\u00e0. Nonostante le scuse pubbliche dell'Imperatore imposte da Ambrogio di Milano, la notizia si diffuse per tutto l'Impero e fu un forte segnale di avvertimenti verso i sudditi. Inoltre Teodosio con l'editto di Tessalonica (e decreti successivi), proib\u00ec qualsiasi culto pagano e proclam\u00f2 il cristianesimo religione di Stato, perseguitando in diverse forme il Paganesimo, trasformando in tal modo l'Impero in uno stato cristiano.\nAlla morte dell'Imperatore 395, fu in qualche modo ripristinato, per volont\u00e0 stessa di Teodosio, il sistema di Diocleziano, nominando due \"augusti\": suo figlio maggiore Arcadio per la \"pars orientis\" e il minore Onorio per la \"pars occidentis\".\nBisogna tener presente che gli imperatori provengono spesso dalle zone periferiche dell'Impero (in gran parte dall'Europa Orientale di lingua latina), ma proprio per questo pervasi da un pi\u00f9 profondo sentimento di romanit\u00e0 (come Aureliano, Diocleziano o Costantino I). Molti Imperatori quasi non conoscono Roma, la vita militare li costringe a vivere (e spesso a morire) in prossimit\u00e0 della frontiera danubiana, in Siria, Mesopotamia o Britannia. Le loro visite all'Urbe si faranno sempre pi\u00f9 sporadiche ed effettuate in taluni casi per celebrare un trionfo, o per esercitare una forma di controllo su un senato sempre pi\u00f9 esautorato.\n\u00c8 importante notare che la pressione dei barbari sull'Impero non sempre \u00e8 distruttiva, nel senso che molti barbari non desiderano altro che entrare a far parte dell'Impero, stanziandosi sul territorio oppure offrendosi al servizio di questo (si vedano i generali d'origini germane come il grande Stilicone, o il caso di Magnenzio, che tuttavia si autoproclam\u00f2 imperatore, Arbogaste, che dopo un'onorevole carriera in cui fece addirittura le veci dell'Imperatore in Occidente probabilmente fece assassinare l'imperatore Valentiniano II, etc.).\nTuttavia, quando si accorgono che il rapporto di forze \u00e8 loro favorevole, a volte i capi barbari non esitano a rompere gli indugi e misurarsi in battaglia con le forze imperiali. A questo proposito \u00e8 indicativa la clamorosa sconfitta subita da Valente da parte dei Goti che successivamente distruggeranno anche Milano o il sacco di Roma da parte di Alarico frustrato nella sua ambizione di venir nominato magister militum dell'Impero e sentitosi tradito dai romani che lo avevano lusingato con fallaci promesse.\nLa divisione definitiva in due Imperi: Occidente ed Oriente (395-476).\nSotto Teodosio I l'Impero fu per l'ultima volta unito. Con la morte di quest'ultimo nel 395 l'Impero venne suddiviso definitivamente in due parti, ognuna delle quali and\u00f2 ai figli dell'imperatore: l'Impero romano d'Occidente al figlio Onorio, mentre l'Impero romano d'Oriente o Impero bizantino (da Bisanzio, la sua capitale) al figlio Arcadio. A tutela dei due imperatori mise un generale vandalo verso il quale nutriva molta fiducia: Stilicone.\nNon era nelle intenzioni di Teodosio creare due organismi politici differenziati e completamente indipendenti fra di loro. La sua finalit\u00e0 era piuttosto quella di ricollegarsi, attraverso questa scelta, sia alle tradizioni tetrarchiche, che a quelle post-costantiniane. La divisione doveva cio\u00e8 rivestire un carattere puramente burocratico, amministrativo, o riconducibile al problema della difesa militare. Quella che agli inizi doveva essere, come gi\u00e0 accaduto in passato, una semplice divisione amministrativa, diede invece origine a due entit\u00e0 statuali ben differenziate fra di loro e che non si sarebbero mai pi\u00f9 ricongiunte, intraprendendo dei percorsi di sviluppo sempre pi\u00f9 autonomi fra di loro: l'Impero romano d'Occidente e quello d'Oriente. Anche in questo caso i contemporanei non sentirono di vivere un evento epocale, poich\u00e9 percepivano di essere ancora parte di un unico mondo, di un'unica \"romanit\u00e0\", anche se amministrata separatamente, come del resto era gi\u00e0 accaduto pi\u00f9 volte in passato. L'idea dell'unit\u00e0 rest\u00f2 salda nelle coscienze ancora per lungo tempo, e certo non si era ancora spenta quando, nel 476, il re degli Eruli Odoacre depose l'ultimo Imperatore d'occidente, Romolo Augusto, e rimise le insegne dell'Impero all'imperatore d'Oriente Zenone.\nLa parte occidentale, pi\u00f9 provata economicamente, politicamente, militarmente, socialmente e demograficamente per via delle continue lotte dei secoli precedenti e per la pressione delle popolazioni barbariche ai confini entr\u00f2 ben presto in uno stato irreversibile di decadenza e, fin dal primo ventennio del V secolo, gli Imperatori d'Occidente videro venir meno la loro influenza in tutto il nord Europa (Gallia, Britannia, Germania) e in Spagna, mentre gli Unni, negli stessi anni, si stabilivano in Pannonia.\nDeclino e caduta dell'Impero d'Occidente (395-476).\nIl regno di Onorio (395-423).\nDopo il 395, gli Imperatori d'Occidente erano di solito imperatori fantoccio, i veri regnanti erano generali che assunsero il titolo di \"magister militum\", \"patrizio\" o entrambi\u2014Stilicone dal 395 al 408, Constanzo dal 411 al 421, Ezio dal 433 al 454 e Ricimero dal 457 al 472.\nL'inizio del declino definitivo della parte occidentale coincide, quindi, quando i Visigoti, condotti dal loro re Alarico, attaccarono l'Impero d'Occidente. \nCon la morte di Teodosio I e la divisione definitiva dell'impero romano tra Occidente ed Oriente tra i due suoi figli Onorio I e Arcadio, il generale visigoto Alarico ruppe l'alleanza con l'impero, penetr\u00f2 in Tracia e la devast\u00f2, arrivando ad accamparsi sotto le mura di Costantinopoli. Il generale Stilicone si diresse contro Alarico, ma Arcadio, spinto dal prefetto del pretorio Flavio Rufino, nemico di Stilicone, ordin\u00f2 alle truppe orientali, che formavano una parte dell'armata di Stilicone, di far ritorno in Oriente. In Oriente infatti si aveva ancora timore che in realt\u00e0 Stilicone mirasse a conquistare il dominio anche di Costantinopoli tornando ad unire ancora una volta l'impero sotto un'unica guida. Nel 396 Arcadio nomin\u00f2 Alarico \"magister militum\" per l'Illirico, mentre Stilicone fu dichiarato nemico pubblico dell'Oriente. I Visigoti, insoddisfatti della sistemazione, puntarono verso l'Italia. Mossi dal loro re Alarico, giunsero in Italia assediando Milano, ma vennero sconfitti da Stilicone a Pollenzo (402) e a Verona (403), anche se nel frattempo Stilicone cerc\u00f2 una mediazione tra le due parti.\nNel frattempo, l'ulteriore avanzata degli Unni verso l'Occidente port\u00f2 numerose popolazioni che si trovavano lungo il medio corso del Danubio a invadere l'Impero: mentre i Goti di Radagaiso invasero l'Italia e furono annientati da Stilicone a Fiesole (405), Vandali, Alani e Svevi, invasero le Gallie varcando il Reno (31 dicembre 406) approfittando della scarsa sorveglianza dei confini resa necessaria dalle campagne di Stilicone contro i Visigoti e contro Radagaiso. Nel frattempo in Britannia scoppi\u00f2 una rivolta dell'esercito, che elesse usurpatore Costantino III: questi spost\u00f2 le legioni romane a difesa della Britannia in Gallia per strapparla a Onorio e per combattere gli invasori del Reno. A causa dei fallimenti di Stilicone nell'affrontare l'invasione del Reno e gli usurpatori nelle Gallie e dei tentativi di negoziazione con Alarico, Stilicone fu sospettato di aver tradito l'Impero favorendo i barbari e fu condannato alla decapitazione per ordine di Onorio (408).\nOnorio per\u00f2 non era in grado di resistere ai Visigoti, capeggiati da Alarico, che il 24 agosto del 410 saccheggiarono Roma (Onorio dal 402 era asserragliato nell'imprendibile Ravenna, difesa dalle paludi del delta del Po). Il sacco di Alarico non fu il pi\u00f9 drammatico della storia della citt\u00e0: vi furono episodi cruenti, ma il re visigoto era cristiano e rese omaggio alle tombe degli Apostoli, rispettando la sacralit\u00e0 del \"caput mundi\". Nonostante ci\u00f2 la violazione dell'Urbe sconvolse il mondo antico, ispirando il \"De civitate Dei\" di Agostino di Ippona, che si chiedeva come Dio avesse potuto permettere una profanazione cos\u00ec inaudita. Alarico mor\u00ec mentre cercava di raggiungere l'Africa marciando in Italia Meridionale. Il suo successore, Ataulfo, condusse il popolo visigoto in Gallia.\nNel frattempo gli invasori del Reno non trovarono opposizione devastando per due anni l'intera Gallia, per poi passare indisturbati in Spagna nel 409. Nel 411, occupata la Spagna, se la spartirono tra loro come segue:\nNel 409/410, inoltre, la Britannia secession\u00f2 dall'Impero e anche l'Armorica si rivolt\u00f2 all'usurpatore Costantino III. La situazione per l'Impero era dunque disperata, invaso dai barbari in Italia e Spagna e occupato da usurpatori e ribelli in Gallia e Britannia. La situazione miglior\u00f2 leggermente quando il comando dell'esercito fu affidato a Flavio Costanzo, valente generale, il quale riusc\u00ec a sconfiggere gli usurpatori Costantino III, Sebastiano e Gioviano (in Gallia), Massimo (in Spagna) e Eracliano (in Africa). Costanzo cerc\u00f2 ora di raggiungere una pace con il re visigoto Ataulfo che aveva invaso la Gallia meridionale e che aveva eletto come imperatore fantoccio Prisco Attalo.\nL'intenzione di Ataulfo era di ottenere un ruolo politico di primo piano nell'Impero e per questo motivo spos\u00f2 Galla Placidia con l'intenzione di avere un figlio da lei e da imparentarsi con la famiglia imperiale. Tuttavia n\u00e9 Onorio n\u00e9 Costanzo, il generale romano incaricato di combattere Ataulfo, accettarono le pretese di Ataulfo, volendo s\u00ec indietro Galla Placidia ma non alla condizione di concedere al suo marito goto un ruolo preminente a corte. Sfruttando un punto debole dei Goti, ovvero la loro difficolt\u00e0 di procurarsi i rifornimenti, Costanzo blocc\u00f2 loro tutte le vie di comunicazione: il blocco imposto da Costanzo ai porti gallici fu tanto efficace che i Visigoti abbandonarono la Gallia e la citt\u00e0 di Narbona per l'Hispania, nel 415. Morti Ataulfo e il suo successore Sigerico, nello stesso anno Costanzo stipul\u00f2 un trattato col nuovo re visigoto Vallia: in cambio di 600000 misure di grano e del territorio della regione d'Aquitania, dai Pirenei alla Garonna, i Visigoti, in qualit\u00e0 di alleati ufficiali ovvero stato vassallo dell'impero (\"foederati\"), si impegnavano a combattere in nome dei Romani i Vandali, gli Alani e i Suebi, che nel 406 avevano attraversato il fiume Reno e si erano dislocati nella provincia d'Hispania. L'accordo prevedeva anche la liberazione di Galla Placidia. La controffensiva dei Visigoti al servizio dell'Impero in Spagna contro gli invasori del Reno fu abbastanza efficace: vennero annientati nella Betica i Vandali Silingi mentre gli Alani subirono perdite cos\u00ec consistenti da giungere a implorare la protezione dei rivali Vandali Asdingi, stanziati in Galizia.\nNel 418, ricevute da Vallia le province riconquistate di Cartaginense, Betica e Lusitania, Costanzo premi\u00f2 Vallia e i Visigoti permettendo loro di stanziarsi in qualit\u00e0 di \"foederati\" (alleati dell'Impero) nella Valle della Garonna, in Aquitania, dove ottennero terre da coltivare. L'Aquitania sembra sia stata scelta da Costanzo come terra dove far insediare i Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica. La spinta aggressiva dei Visigoti si era ormai esaurita: pacificati con l'impero, vennero riconosciuti i loro territori, pi\u00f9 o meno contemporaneamente alla presa del Rodano da parte dei Burgundi (attuale Borgogna, appunto), il corso medio del Reno da parte degli Alamanni, la Spagna meridionale da parte dei Vandali (Andalusia viene infatti da \"Vandalucia\") e la Britannia dagli Angli e dai Sassoni.\nNel frattempo, dopo la sconfitta subita contro i Visigoti, Vandali Silingi e Alani si coalizzarono con i Vandali Asdingi, il cui re, Gunderico, divenne \"re dei Vandali e Alani\". La nuova coalizione vandalo-alana tent\u00f2 subito di espandersi in Galizia a danni degli Svevi, costringendo i Romani a intervenire nel 420: l'attacco romano non port\u00f2 per\u00f2 all'annientamento dei Vandali, ma li spinse piuttosto in Betica, che da essi prese in nome di \"Vandalucia\" (Andalusia). Nel 422 sconfissero proprio in Betica la coalizione romano-visigota, condotta dal generale Castino, forse grazie a un presunto tradimento dei Visigoti.\nIn quegli anni Costanzo tent\u00f2 di assumere sempre pi\u00f9 il controllo su Onorio, finch\u00e9 l'8 febbraio 421 venne proclamato co-imperatore come Costanzo III. Il suo regno fu per\u00f2 molto breve e Costanzo mor\u00ec improvvisamente e misteriosamente in quello stesso anno, dopo appena sette mesi dalla sua acclamazione. Alla sua morte, dopo aver litigato con Onorio, la moglie Galla Placidia fugg\u00ec a Costantinopoli portando con s\u00e9 i due piccoli figli nati dal matrimonio con Costanzo.\nL'imperatore Onorio, figlio di Teodosio, rimasto infine signore incontrastato d'Occidente, mor\u00ec di edema a Ravenna, il 15 agosto 423, all'et\u00e0 di trentotto anni e dopo ventotto anni di travagliato regno, essendo sopravvissuto di quindici anni al fratello Arcadio, al tutore Stilicone e a dieci tra co-imperatori ed usurpatori (Marco, Graziano, Costantino III, Costante II, Massimo, Giovino, Sebastiano, Eracliano, Prisco Attalo e Costanzo III), ma soprattutto alla violazione del sacro suolo di Roma. Lasciava un impero privato della Britannia e occupato dai barbari in parte della Hispania e della Gallia, ma sostanzialmente sopravvissuto alle grandi invasioni, anche se a causa delle continue devastazioni ad opera delle orde barbariche (che tra l'altro avevano sottratto ai Romani alcune province) le entrate fiscali erano diminuite e con esse anche l'esercito sub\u00ec un indebolimento. Secondo la \"Notitia dignitatum\", infatti, nel 420 l'esercito campale occidentale consisteva di 181 reggimenti, di cui per\u00f2 solo 84 esistevano prima del 395. Ipotizzando che nel 395 l'esercito campale occidentale avesse all'incirca lo stesso numero di reggimenti dell'esercito orientale (ovvero circa 160), questo vuol dire che le invasioni avevano cagionato la perdita di almeno 76 reggimenti comitatensi (equivalenti a circa uomini, il 47,5% del totale), che dovettero essere rimpiazzati promuovendo numerosi reggimenti di frontiera a comitatensi. Il numero di veri \"comitatenses\" (escludendo quindi le truppe di frontiera promosse per colmare le perdite) era quindi diminuito del 25% (da 160 a 120 reggimenti).\nIl regno di Valentiniano III (425-455).\nAlla morte di Onorio, il Senato decise di proclamare Imperatore d'Occidente il \"primicerius notariorum\" Giovanni. Questi si trov\u00f2 per\u00f2 subito in difficolt\u00e0: le guarnigioni romane di Gallia, da poco sottomesse, si ribellarono e il \"comes Africae\" Bonifacio tagli\u00f2 i vitali rifornimenti di grano a Roma, mentre Teodosio a Costantinopoli elevava nel 424 al rango di \"Caesar\" e poi di \"Augustus\" il piccolo cugino Valentiniano III, figlio di Galla Placidia (riparata a Costantinopoli dopo la morte del marito Costanzo III). Giovanni si chiuse dunque nella sua sicura capitale, Ravenna, inviando un suo giovane generale, Flavio Ezio, in Pannonia, per sollecitare aiuto dagli Unni. L'esercito d'Oriente espugn\u00f2 Ravenna e Giovanni venne catturato e deposto, gli venne amputata la mano destra e fu infine decapitato nel 425 ad Aquileia. Frattanto Ezio, giunto troppo tardi in suo soccorso con un forte contingente unno, si accord\u00f2 con la reggente di Valentiniano, la madre Galla Placidia, per ottenere la carica di \"magister militum\" in cambio dello scioglimento della sua armata unna. Flavio Ezio era un latino della Moesia, proveniente da una famiglia di tradizioni castrensi (suo padre, Gaudenzio, aveva per breve tempo ricoperto anche la carica di \"magister militum\"), e aveva trascorso gran parte della sua prima giovinezza come ostaggio presso le trib\u00f9 unne stanziate oltre il \"limes\" illirico. Tornato in patria, aveva intrapreso una brillante carriera militare, imponendosi, poco pi\u00f9 che trentenne, come uno dei pi\u00f9 giovani e promettenti generali del suo tempo. Con la nomina a \"magister militum\" dopo la morte di Giovanni, egli ottenne un enorme potere sull'Impero grazie al controllo dell'esercito. Da allora e per una trentina d'anni, Ezio domin\u00f2 lo scenario politico e militare dell'occidente romano, nonostante l'aspra ostilit\u00e0 della reggente Galla Placidia e dell'imperatore Valentiniano. Riusc\u00ec ad ottenere la carica di generalissimo dell'Impero nel 433, dopo una lunga lotta intestina con i generali Felice e Bonifacio, che ambivano allo stesso scopo.\nLotte politiche a Ravenna (prima la guerra contro l'usurpatore Giovanni, poi le lotte per il potere tra Ezio, Felice e Bonifacio) distrassero parzialmente il governo centrale dalla lotta contro i Barbari, e di ci\u00f2 approfittarono i Vandali rafforzati dall'unione con gli Alani. Tra il 425 e il 428 la Spagna meridionale e le Isole Baleari furono oggetto dei saccheggi dei Vandali. La necessit\u00e0 di trovare un insediamento pi\u00f9 sicuro dagli attacchi dei Visigoti alleati dei Romani (e forse un presunto tradimento del \"comes Africae\" Bonifacio, che secondo fonti del VI secolo avrebbe invitato i Vandali in Africa) spinse i Vandali e gli Alani a migrare ulteriormente nel Nord Africa tra il 429 e il 430. Nel 429 i Vandali, condotti dal nuovo re Genserico, sbarcarono a Tangeri in Mauritania Tingitana e da l\u00ec marciarono verso est in direzione di Cartagine, sconfiggendo le forze romane condotte da Bonifacio e minacciando ormai da vicino la Proconsolare e la Byzacena, le province pi\u00f9 prospere dell'Impero romano d'Occidente, dalle quali lo stato ricavava la maggior parte dei proventi. Sant'Agostino mor\u00ec ottantaseienne mentre i Vandali cingevano d'assedio Ippona, la sua citt\u00e0 (presso l'odierna Annaba in Algeria). L'Imperatore d'Oriente Teodosio II invi\u00f2 tuttavia il generale Aspar in Africa per contenere l'avanzata vandala; la mossa costrinse i Vandali a negoziare: nel 435, con gli accordi di Trigezio, i Vandali ottennero dall'Impero la Mauritania e parte della Numidia, mentre le province pi\u00f9 prospere dell'Africa romana erano per il momento salve.\nNel frattempo il \"magister militum\" Ezio decise di impiegare gli Unni come mercenari per le sue campagne in Gallia, cedendo per\u00f2 loro, in cambio del loro appoggio, parte della Pannonia; grazie al sostegno degli Unni, Ezio riusc\u00ec a vincere nel 436 i Burgundi, massacrati dall'esercito romano-unno di Ezio, ridotti all'obbedienza e insediati come \"foederati\" intorno al lago di Ginevra; gli Unni risultarono poi decisivi anche nella repressione della rivolta dei bagaudi in Armorica e nelle vittorie contro i Visigoti ad Arelate, e a Narbona, grazie alle quali nel 439 i Visigoti accettarono la pace alle stesse condizioni del 418. La scelta di Ezio di impiegare gli Unni trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo cui l'impiego dei pagani Unni contro i cristiani (seppur ariani) Visigoti non avrebbe fatto altro che provocare la perdita della protezione di Dio, perch\u00e9 i Romani \u00abavevano avuto la presunzione di riporre la loro speranza negli Unni, essi invece che in Dio\u00bb. Si narra che nel 439 Litorio, arrivato ormai alle porte della capitale visigota Tolosa, che intendeva conquistare annientando completamente i Visigoti, permettesse agli Unni di compiere sacrifici alle loro divinit\u00e0 e di predire il futuro attraverso la scapulimanzia, suscitando lo sdegno e la condanna di scrittori cristiani come Prospero Tirone e Salviano, che si lamentarono anche per i saccheggi degli Unni contro gli stessi cittadini che erano tenuti a difendere. Litorio poi perse la battaglia decisiva contro i Visigoti e fu giustiziato. Secondo Salviano, la sconfitta degli arroganti Romani, adoratori degli Unni, contro i pazienti goti, timorati di Dio, oltre a costituire una giusta punizione per Litorio, confermava il passo del Nuovo Testamento, secondo cui \u00abchiunque si esalta sar\u00e0 umiliato, e chiunque si umilia sar\u00e0 esaltato.\u00bb Ezio fu cos\u00ec costretto a stringere un nuovo \"foedus\" con i Visigoti nel 439, che riconfermava quello precedente.\nNel frattempo, nel 439, Genserico, approfittando dell'esiguo numero di truppe poste a difesa di Cartagine, invase le province di Byzacena e Proconsolare, occupando Cartagine (439). L'invio di una potente flotta nelle acque della Sicilia da parte dell'Imperatore Teodosio II nel tentativo di recuperare Cartagine fu vanificato dall'invasione dei Balcani da parte degli Unni di Attila, che costrinse Teodosio II a richiamare la flotta nei Balcani, non lasciando all'Impero occidentale alcun altra scelta che negoziare una pace sfavorevole con Genserico. Il trattato di pace del 442 tra l'Impero e i Vandali prevedeva l'assegnazione ai Vandali di Byzacena, Proconsolare e parte della Numidia, in cambio della restituzione ai Romani delle Mauritanie e del resto della Numidia, province per\u00f2 danneggiate da anni di occupazione vandala e che quindi non potevano pi\u00f9 fornire un grande gettito fiscale. La perdita di province cos\u00ec prospere (e del loro gettito fiscale) fu un duro colpo per le finanze dell'Impero romano d'Occidente, che trovatosi per questo motivo in serie difficolt\u00e0 economiche, fu costretto a ridurre gli effettivi dell'esercito essendo il bilancio insufficiente per mantenerlo. La perdita del Nordafrica acu\u00ec infatti il problema fiscale. Le finanze dell'Impero si basavano sulle rendite delle grandi propriet\u00e0 terriere, cui era fornita, in cambio, la protezione garantita dall'esercito. La perdita del Nordafrica provoc\u00f2 conseguenze disastrose per le finanze dello stato, riducendo la base imponibile e obbligando lo stato ad aumentare la pressione fiscale: il risultato era che la lealt\u00e0 delle province al governo centrale era messa a dura prova.\nLa partenza dei Vandali per l'Africa aveva lasciato la Spagna libera dai Barbari, fatta eccezione per gli Svevi in Galizia. La scarsa attenzione riservata dal governo centrale alla Spagna, dovuta alle altre diverse minacce esterne sugli altri fronti (Gallia, Africa, Illirico), permise, tuttavia, agli Svevi, sotto la guida del loro re Rechila, di espandersi su gran parte della penisola iberica: tra il 439 e il 441, essi occuparono Merida (capoluogo della Lusitania), Siviglia (441) e le province della Betica e della Cartaginense. L'unica provincia ispanica ancora rimasta sotto il controllo di Roma era la Tarraconense, che tuttavia era infestata dai separatisti Bagaudi. Furono vane le campagne successive di riconquista condotte da Ezio: se le prime due, condotte dai comandanti Astirio (442) e Merobaude (443), avevano come fine il recuperare perlomeno la Tarraconense ai Bagaudi, quella di Vito (446), pi\u00f9 ambiziosa, tent\u00f2 di recuperare la Betica e la Cartaginense, finite in mano sveva, ma, nonostante il sostegno dei Visigoti, l'esercito romano fu annientato dal nemico. Questo fallimento era attribuibile almeno in parte al fatto che Ezio non poteva concentrare tutte le sue forze nella lotta contro gli Svevi vista la minaccia unna. Il regno svevo declin\u00f2 poi a causa dell'ascesa dei Visigoti in Spagna, che ridussero gli Svevi al possesso della sola Galizia.\nLa situazione per l'Impero negli anni 440 era dunque disperata: l'aiuto degli Unni era venuto meno a causa dell'ascesa al trono di Attila (e di suo fratello Bleda, fatto assassinare da Attila nel 445), che invasero almeno due volte l'Illirico Orientale tra il 442 e il 447, causando devastazioni immani, costringendo l'Imperatore d'Oriente Teodosio II a pagargli un tributo di ben 2100 libbre d'oro e ad evacuare la zona a sud del Dabubio \u00ablarga cinque giorni di viaggio\u00bb, e impedendogli, tenendolo occupato sulla frontiera danubiana, di inviare contingenti in soccorso dell'Occidente ormai in declino.\nNel 451 Attila invase l'Impero d'Occidente, con il pretesto che Onoria, sorella di Valentiniano, nella primavera del 450 aveva inviato al re degli Unni una richiesta d'aiuto, insieme al proprio anello, perch\u00e9 voleva sottrarsi all'obbligo di fidanzamento con un senatore: la sua non era una proposta di matrimonio, ma Attila interpret\u00f2 il messaggio in questo senso, ed accett\u00f2 pretendendo in dote met\u00e0 dell'Impero d'Occidente. Attila, di fronte al rifiuto di Valentiniano III di accettare le sue esorbitanti richieste, dichiar\u00f2 che sarebbe venuto per esigere ci\u00f2 che era un suo diritto (cio\u00e8 Onoria) e, forte di un esercito che si narra contasse oltre uomini, probabilmente comprendendo anche il personale non atto alle armi, Attila attravers\u00f2 la Gallia settentrionale provocando morte e distruzione, ma fu sconfitto contro le armate dei Visigoti, dei Franchi e dei Burgundi comandati dal generale Ezio nella Battaglia dei Campi Catalaunici.\nAttila invase l'Italia nel 452 per reclamare nuovamente le sue nozze con Onoria. Attila cinse d'assedio per tre mesi Aquileia, espugnandola, e conquist\u00f2 poi Milano, stabilendosi per qualche tempo nel palazzo imperiale di Milano: si narra che Attila, colpito da un dipinto in cui erano raffigurati i Cesari seduti in trono e ai loro piedi i principi sciti, lo fece modificare: i Cesari vennero raffigurati nell'atto di vuotare supplici borse d'oro davanti al trono dello stesso Attila. Attila si ferm\u00f2 finalmente sul Po, dove incontr\u00f2 un'ambasciata formata dal prefetto Trigezio, il console Avienno e papa Leone I (la leggenda vuole che proprio il papa abbia fermato Attila mostrandogli il crocifisso).\nDopo l'incontro Attila torn\u00f2 indietro con le sue truppe senza pretese n\u00e9 sulla mano di Onoria, n\u00e9 sulle terre in precedenza reclamate. Sono state date diverse interpretazioni della sua azione. La fame e le malattie che accompagnavano la sua invasione potrebbero aver ridotto la sua armata allo stremo, oppure le truppe che Marciano mand\u00f2 oltre il Danubio potrebbero avergli dato ragione di retrocedere, o forse entrambe le cose sono concausali alla sua ritirata. La \"favola che \u00e8 stata rappresentata dalla matita di Raffaello e dallo scalpello di Algardi\" (come l'ha chiamata Edward Gibbon) di Prospero di Aquitania dice che il papa, aiutato da Pietro apostolo e Paolo di Tarso, lo convinse a girare al largo della citt\u00e0. Vari storici hanno supposto che l'ambasciata portasse un'ingente quantit\u00e0 d'oro al leader unno e che lo abbia persuaso ad abbandonare la sua campagna, e questo sarebbe stato perfettamente in accordo con la linea politica generalmente seguita da Attila, cio\u00e8 di chiedere un riscatto per evitare le incursioni unne nei territori minacciati. Quali che fossero le sue ragioni, Attila lasci\u00f2 l'Italia e ritorn\u00f2 al suo palazzo attraverso il Danubio. Comunque, mor\u00ec nei primi mesi del 453; la tradizione, secondo Prisco, dice che la notte dopo un banchetto che celebrava il suo ultimo matrimonio (con una gota di nome Krimhilda, poi abbreviato con Ildiko), egli ebbe una copiosa epistassi e mor\u00ec soffocato. Dopo la morte di Attila l'Impero unno fin\u00ec di essere una temibile minaccia e anzi fin\u00ec per disgregarsi.\nNel settembre del 454 Ezio era all'apice della sua potenza, tanto da pensare forse alla successione imperiale per il figlio Gaudenzio, tramite il matrimonio di questi con la sorella dell'Imperatore. Il \"praefectus praetorii\" Petronio Massimo ed il \"primicerius sacri cubiculi\" Eraclio istigarono quindi l'imperatore Valentiniano paventandogli che Ezio si preparasse presto a deporlo. In un eccesso d'ira, Valentiniano III pugnal\u00f2 mortalmente Ezio durante un'udienza. Pochi mesi pi\u00f9 tardi, la breve alleanza politica tra Valentiniano, Eraclio e Petronio Massimo, quest'ultimo irritato di non aver preso il posto che era stato di Ezio, si ruppe. Il 16 marzo 455, due legionari di Ezio appartenenti alla guardia del corpo dell'Imperatore, istigati da Petronio, vendicarono l'omicidio del loro comandante assassinando Valentiniano ed il suo potente ministro Eraclio a Roma, mentre si recava in Campo Marzio: con la morte di Valentiniano si estingueva la dinastia teodosiano-valentiniana in Occidente.\nL'ultimo ventennio.\nDopo la sconfitta di Attila e gli assassinii del generale Ezio e dell'Imperatore Valentiniano III, i Vandali ripresero l'offensiva conquistando tutta l'Africa romano-occidentale, la Sicilia, la Sardegna e le Baleari, e saccheggiando Roma (455).\nAlla morte di Petronio Massimo sal\u00ec al potere Avito, un gallo-romano di classe senatoria nominato \"magister militum\" da Petronio, acclamato imperatore ad \"Arelate\" con il sostegno militare dei Visigoti e che, entrato a Roma, riusc\u00ec ad ottenere il riconoscimento da parte dell'esercito romano d'Italia grazie all'imponente esercito visigoto. Avito era intenzionato a intraprendere un'azione contro gli Svevi, i quali minacciavano la Tarraconense: invi\u00f2 dunque in Spagna i Visigoti, i quali, per\u00f2, se riuscirono ad annientare gli Svevi, saccheggiarono il territorio ispanico e se ne impadronirono a scapito dei Romani. Inviso alla classe dirigente romana e all'esercito d'Italia per la sua gallica estraneit\u00e0, contro Avito si rivoltarono i generali dell'esercito italico Ricimero, nipote del re visigoto Vallia, e Maggioriano, che, approfittando dell'assenza dei Visigoti, partiti per la Spagna per combattere gli Svevi, lo sconfissero presso Piacenza nel 456 e lo deposero. Il vuoto di potere creatosi aliment\u00f2 le tensioni separatiste nei vari regni barbarici che si stavano formando.\nVenne nominato imperatore, quindi, Maggioriano che, appoggiato dal Senato, si impegn\u00f2 per quattro anni in un'attenta e decisa azione di riforma politica, amministrativa e giuridica, cercando di eliminare gli abusi e impedire la distruzione degli antichi monumenti per impiegarne i materiali per l'edificazione di nuovi edifici. Uno dei primi compiti che il nuovo imperatore si trov\u00f2 ad affrontare fu quello di consolidare il dominio sull'Italia e riprendere il controllo della Gallia, che gli si era ribellata dopo la morte dell'imperatore gallo-romano Avito; i tentativi di riconquista della Hispania e dell'Africa erano progetti in l\u00e0 nel futuro. Per prima cosa assicur\u00f2 la sicurezza dell'Italia, sconfiggendo nell'estate del 458 un gruppo di Vandali sbarcato in Campania. Assoldato un forte contingente di mercenari barbari, nel tardo 458 Maggioriano port\u00f2 il suo esercito in Gallia, sconfiggendo e costringendo i Visigoti a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito, e penetr\u00f2 poi nella valle del Rodano, sconfiggendo i Burgundi e riprendendo Lione dopo un assedio, condannando la citt\u00e0 a pagare una forte indennit\u00e0 di guerra, mentre i Bagaudi furono convinti a schierarsi con l'impero.alla citt\u00e0 di Lione. Maggioriano decise quindi di attaccare l'Africa vandalica. Intanto Maggioriano stava conquistando la Spagna: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), e aveva raggiunto la Cartaginense, quando la sua flotta, attraccata a \"Portus Illicitanus\" (vicino ad Elche), fu distrutta per mano di traditori al soldo dei Vandali. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita a favore dei Vandali dell'Africa, Sicilia, Sardegna, Corsica e le Baleari.\nCon la morte di Maggioriano scomparve l'ultimo vero imperatore dell'Occidente. Ricimero, imparentato con le case reali burgunda e visigota, divenne il vero arbitro di questa parte dell'Impero, e per sei anni nomin\u00f2 e depose augusti sulla base delle pi\u00f9 impellenti necessit\u00e0 politiche del momento e del proprio tornaconto personale. Nel 461, Ricimero elesse come Imperatore fantoccio Libio Severo. Il \"magister militum per Gallias\" Egidio e il \"comes\" di Dalmazia Marcellino, per\u00f2, essendo fedeli a Maggioriano, si rifiutarono di riconoscere il nuovo imperatore, un fantoccio di Ricimero. Per ottenere il sostegno di Visigoti e Burgundi contro Egidio e i suoi alleati Franchi, nel 462 Agrippino diede ai Visigoti l'accesso al Mar Mediterraneo, assegnando loro la citt\u00e0 di Narbona, e permettendo ai Burgundi di espandersi nella valle del Rodano. Mettendo Burgundi e Visigoti contro Egidio, Ricimero e Severo speravano di ottenere il controllo sull'ancora potente esercito della Gallia, ma Egidio continu\u00f2 a costituire una spina nel fianco di Ricimero, sconfiggendo sia i Visigoti che i Burgundi. Egidio si trov\u00f2 a governare uno stato romano autonomo nella regione attorno a Soissons: la sua indipendenza era accentuata dal fatto che non riconosceva altra autorit\u00e0 che quella, lontana, dell'Impero romano d'Oriente. Nel 465 Egidio mor\u00ec, forse avvelenato: a succedergli fu prima il \"comes\" Paolo e poi il proprio figlio Siagrio. Il Dominio di Soissons, l'ultimo baluardo romano nella Gallia settentrionale, cadde solo nel 486, allorch\u00e9 fu conquistato dai Franchi.\nRicimero si rese conto che l'elevazione a imperatore di Libio Severo era stata deleteria per l'Impero, perch\u00e9 non solo aveva portato alle rivolte in Gallia e in Dalmazia dei generali fedeli a Maggioriano, con conseguente secessione di quelle aree dal centro dell'Impero, ma aveva anche costretto a Ricimero a ulteriori concessioni territoriali ai gruppi barbari l\u00ec stanziati (Burgundi e Visigoti) per ottenerne l'appoggio contro i ribelli; inoltre, per risollevare le sorti dell'Impero, Ricimero aveva bisogno del sostegno bellico dell'Impero romano d'Oriente, che per\u00f2 non riconosceva come legittimo Libio. Ritenendo dunque ormai deleterio mantenere formalmente al potere Libio Severo, nel 465 Ricimero lo fece probabilmente uccidere. Dopo due anni di interregno, venne nominato un augusto imposto da Bisanzio: Antemio. La spedizione congiunta dei due imperi contro i Vandali per recuperare l'Africa tuttavia fu un disastro: nel 468 una grande flotta congiunta allestita dai due imperi venne annientata dai Vandali, che consolidarono il loro dominio su Sicilia, Sardegna e Baleari, mentre l'Impero d'Oriente, avendo svuotato le casse del tesoro per l'allestimento della disastrosa spedizione, non pot\u00e9 pi\u00f9 aiutare la met\u00e0 occidentale.\nDella disfatta del 468 ne approfittarono i Visigoti del nuovo re Eurico, asceso al trono nel 466. Nel 469, desideroso di formare un regno completamente indipendente da Roma, il nuovo re espanse i domini dei Visigoti in Gallia fino alla Loira, conquistando infine l'Alvernia e la Provenza (476), oltre a conquistare tutta la Hispania, a parte una piccola enclave sveva in Galizia. Le sconfitte subite, che portarono alla perdita definitiva della Gallia, compromisero i rapporti fra Antemio e Ricimero che si concluse con una guerra civile che port\u00f2 al terzo sacco di Roma nel giro di un secolo (472) e con l'uccisione di Antemio, seguita pochi mesi pi\u00f9 tardi dal decesso di Ricimero e del nuovo imperatore fantoccio Olibrio.\nIl candidato di Olibrio e del suo alleato burgundo Gundobado, il \"comes domesticorum\" Glicerio, non venne accettato n\u00e9 da Leone I n\u00e9 dal suo successore, Zenone, che impose il magister militum di Dalmazia, Giulio Nepote. Questi si rec\u00f2 a Roma per essere incoronato da un messo imperiale nel 474 mentre Glicerio, dopo aver rinunciato ad ogni suo diritto al trono, concluse i suoi giorni come Vescovo nella citt\u00e0 di Salona. Osteggiato dal Senato, nel 475 Nepote dovette subire la rivolta di Oreste, un patrizio romano di Pannonia che una ventina-trentina d'anni prima era stato anche al servizio di Attila. Oreste riusc\u00ec ad imporre come imperatore suo figlio Romolo Augusto, che regn\u00f2 per poco pi\u00f9 di un anno.\nIl generale romano mercenario Odoacre, appartenente agli Eruli, \u00e8 passato alla storia come colui che mise fine alla \"commedia\" dell'Impero romano d'Occidente, deponendo ed esiliando il giovanissimo Romolo Augustolo. Si racconta che i soldati germani arruolatisi nell'esercito romano pretesero da Oreste 1/3 delle terre e di fronte al rifiuto si rivoltarono uccidendolo e deponendo l'ultimo Imperatore d'Occidente. Inoltre, rompendo la consuetudine degli imperatori fantoccio asserragliati a Ravenna, sped\u00ec le insegne imperiali a Costantinopoli: un atto formale e di relativamente poco conto nella sostanza, che la storiografia moderna ha scelto come confine tra Evo antico e Medioevo (476). Odoacre, che aveva anche ucciso Oreste, generale ex-segretario di Attila e padre di Romolo, accompagn\u00f2 il suo gesto con il messaggio per l'imperatore Zenone che un solo imperatore bastava per l'Impero e richiedendo che il suo controllo sull'Italia fosse formalmente riconosciuto dall'Impero d'Oriente; anche Giulio Nepote (costretto a fuggire pochi anni prima da Oreste) invi\u00f2 tuttavia un'ambasceria a Zenone chiedendogli aiuto per riavere il trono. Zenone garant\u00ec a Odoacre il titolo di patrizio e Nepote fu dichiarato formalmente imperatore; tuttavia, Nepote non ritorn\u00f2 mai dalla Dalmazia, anche se Odoacre fece coniare monete col suo nome. Dopo la morte di Nepote nel 480, Zenone rivendic\u00f2 la Dalmazia per l'Oriente; J. B. Bury considera questa la fine reale dell'Impero d'Occidente. Odoacre attacc\u00f2 la Dalmazia, e la guerra fin\u00ec con la conquista dell'Italia da parte di Teodorico il Grande, Re degli Ostrogoti, sotto l'autorit\u00e0 di Zenone. Rimaneva per\u00f2 in mani \"romane\" ancora la parte settentrionale della Gallia, che nel 461 si era resa indipendente dal governo centrale ed era governata da Siagro; quest'ultimo territorio ancora in mano romano-occidentale, detto comunemente Dominio di Soissons, cadde solo nel 486 per mano dei Franchi.\nLa fine dell'impero occidentale rappresent\u00f2 la fine dell'unit\u00e0 romana del bacino mediterraneo (il cosiddetto \"mare nostrum\") e priv\u00f2 la romanit\u00e0 superstite dell'antica patria. La perdita di Roma costitu\u00ec un evento di capitale importanza che segn\u00f2 il tramonto definitivo di un mondo. La parte orientale, per la quale \u00e8, d'altra parte, incerto il momento in cui sia corretto parlare di Impero Bizantino, continu\u00f2 ad esistere sino alla caduta di Costantinopoli (1453) e degli ultimi baluardi di Mistr\u00e0 (1460) e Trebisonda (1461): essa continu\u00f2 ad autodefinirsi e a sentirsi \"Impero romano\".\nL'Imperatore romano d'Oriente continu\u00f2 comunque a considerare l'Italia e Roma, culla della civilt\u00e0 romana, come una parte dell'impero, mentre Odoacre e poi Teodorico, come patrizi d'Italia, ufficialmente svolgevano il ruolo di governatori per conto del sovrano di Costantinopoli, pur essendo di fatto regnanti autonomi. Ancora l'imperatore bizantino Giustiniano tent\u00f2 la riunificazione delle due parti dopo la fine dell'impero d'Occidente, progetto che tuttavia fallir\u00e0 nei secoli successivi con l'affermazione dei regni di franchi, visigoti e longobardi, e la nascita del Sacro Romano Impero sotto la spinta del papato.\nConseguenze.\nIn Occidente: i regni romano-barbarici.\nLe monarchie \"romano-barbariche\" presentavano un duplice carattere legato sia alla tradizione germanica dei conquistatori (leggi non scritte, importanza della pastorizia, credo religioso ariano e usanze guerriere) sia alla tradizione latina delle genti romanizzate, con i vescovi spesso provenienti da antiche famiglie aristocratiche romane.\nLa \"pars occidentis\" si andava riorganizzando secondo i nuovi profili istituzionali delle cosiddette \"monarchie romano-barbariche\", riconosciute formalmente dall'unico imperatore rimasto, quello d'Oriente. Le vecchie municipalit\u00e0 per\u00f2 rimasero operative a lungo, anche se l'economia e la societ\u00e0 furono gravemente colpite e non si ripresero per molti secoli. Si spopolarono gradualmente le citt\u00e0 (per l'insicurezza, la carenza di approvvigionamenti e l'inflazione galoppante) e l'economia si ruralizz\u00f2. Esauriti ormai gli schiavi per i latifondi, si diffusero i coloni (uomini e donne formalmente liberi, ma legati alle terre che lavoravano ed ai latifondisti, ai quali prestavano opere gratuite, obbligatorie e unilateralmente decise dai padroni), che vi si rifugiavano in cambio della protezione dei \"vigilantes\", piccoli corpi militari privati.\nNel latifondo, spartito tra le famiglie dei coloni, si erano ormai spezzate le vecchie monocolture in favore di prodotti diversificati e una maggiore presenza di pascoli per l'allevamento (attivit\u00e0 tipica dei coloni di origine germanica). Non era quasi mai possibile arrivare all'autosufficienza e persistevano i mercati, almeno per le merci pregiate ed i prodotti dell'artigianato.\nIl decadere dei commerci con l'oriente rese raro il papiro, che venne sostituito nella preparazione dei libri nei monasteri con la pi\u00f9 pregiata (e costosa) pergamena, ricavata dalla pelle degli animali opportunamente conciata, una risorsa ormai pi\u00f9 facilmente disponibile per la maggiore diffusione dell'allevamento.\nI regni romano-barbarici mantennero molte delle strutture del governo romano, soprattutto a livello municipale, servendosi della collaborazione dei Romani (o, per meglio dire, Romanici) per governare il loro stato. Non risulta che Franchi e Burgundi avessero mantenuto il sistema provinciale romano, mentre Visigoti e Vandali mantennero le province (governate da \"rectores\" o \"iudices\") ma non diocesi e prefetture. Soltanto in Italia Odoacre e, successivamente, i re Ostrogoti (in \"primis\" Teodorico il Grande) conservarono integralmente la struttura amministrativa tardo-imperiale mantenendo la prefettura del pretorio d'Italia e i due vicariati dell'Italia Annonaria e Suburbicaria, nonch\u00e9 le diverse province in cui era stata suddivisa l'Italia. Quando Teodorico conquist\u00f2 la Provenza, nel 508, ricostitu\u00ec anche una diocesi delle Gallie, promossa due anni dopo al rango di prefettura, con capitale Arelate. La prefettura del pretorio delle Gallie venne abolita nel 536, sotto il regno di Vitige, in seguito alla cessione della Provenza ai Franchi. Il motivo per cui Odoacre e, successivamente, Teodorico mantennero integralmente la struttura amministrativa tardo-imperiale era che essi erano ufficialmente vicer\u00e9 dell'Imperatore \"romano\" di Costantinopoli, per cui l'Italia continuava nominalmente a far parte dell'Impero romano, seppur in maniera \"indiretta\". Le cariche civili (come quella di vicario, di prefetto del pretorio, di \"praeses\", di \"praefectus urbi\", di console, di \"magister officiorum\") continuavano ad essere rivestite da cittadini romani, mentre i Barbari privi di cittadinanza ne erano esclusi. I Romani erano invece esclusi dall'esercito, interamente costituito da Ostrogoti.\nLe leggi dei regni romano-barbarici attestano che i Barbari ricevettero un terzo o i due terzi delle terre della regione di insediamento, sulla base dell'istituto della cosiddetta \"hospitalitas\".\nIn Oriente: l'Impero \u00abbizantino\u00bb (395\u20131453).\nMentre l'Impero d'Occidente declin\u00f2 durante il V secolo, il pi\u00f9 ricco Impero d'Oriente continu\u00f2 ad esistere per oltre un millennio, con capitale Costantinopoli. In quanto incentrato sulla citt\u00e0 di Costantinopoli, gli storici moderni lo chiamano \u00abImpero bizantino\u00bb, anche per distinguerlo dall'Impero romano classico, incentrato sulla citt\u00e0 di Roma. Tuttavia gli Imperatori bizantini e i loro sudditi non si definirono mai tali ma continuarono a fregiarsi del nome \u00abRomani\u00bb fino alla caduta dell'Impero, quando ormai non avevano pi\u00f9 nulla di romano, se non il nome e le aspirazioni irrealizzabili di grandezza. Al tempo dell'esistenza dell'Impero bizantino, molte popolazioni continuarono a chiamarlo \u00abromano\u00bb (ad esempio i Persiani, gli Arabi e i Turchi) mentre le popolazioni dell'occidente latino (ma anche gli Slavi), soprattutto dopo l'800 (incoronazione di Carlo Magno), lo definivano \u00abImpero greco\u00bb, per la sua ellenicit\u00e0. Il termine \u00abbizantino\u00bb (per indicare l'intero impero e non i soli abitanti della capitale Costantinopoli) \u00e8 molto pi\u00f9 recente, e fu coniato da Du Cange (1610-1688), quasi due secoli dopo la caduta dell'Impero (1453); il termine venne poi reso popolare dagli storici illuministi, che disprezzavano l'Impero. Il motivo per cui Du Cange e gli illuministi decisero di dare ai Romani d'Oriente il nome di Bizantini, secondo Clifton R. Cox, sarebbe questo:\nNel periodo proto-bizantino (da Costantino fino a Eraclio, 330-641) l'Impero mantenne un carattere multietnico e molte delle istituzioni del Tardo Impero (al punto che diversi storici, non solo anglofoni, prolungano la durata del Tardo Impero romano fino al 602/610/641) e continuava a estendersi su buona parte del Mediterraneo, soprattutto dopo le conquiste effimere di Giustiniano I (Italia, Dalmazia, Spagna meridionale e Nordafrica). Secondo Georgij Ostrogorskij:\nNonostante ci\u00f2, le influenze orientali lo portarono gradualmente a evolversi, divenendo sempre pi\u00f9 un Impero greco: gi\u00e0 al tempo di Giustiniano, la popolazione delle province orientali ignorava il latino, nonostante fosse ancora la lingua ufficiale dell'Impero d'Oriente, al punto che l'Imperatore dovette scrivere molte delle sue leggi in greco, per renderle comprensibili alla popolazione; lo stesso Giustiniano abol\u00ec il consolato (541) e, pur mantenendo in massima parte la struttura amministrativa tardo-imperiale elaborata da Diocleziano e Costantino (con l'Impero suddiviso in prefetture, diocesi e province), abol\u00ec le diocesi nella prefettura d'Oriente e unific\u00f2 autorit\u00e0 civile e militare nelle mani del \"dux\" in alcune province che lo richiedevano particolarmente per la loro situazione interna; n\u00e9 va dimenticato che gi\u00e0 sotto Giustiniano l'Imperatore aveva assunto un carattere teocratico (era ritenuto il vicario di Cristo sulla Terra), ingerendo pesantemente proprio per questo motivo nelle questioni religiose (cesaropapismo). Un altro passo in avanti nel processo di rinnovamento dell'Impero fu attuato dall'Imperatore Maurizio (582-602) nel tentativo di proteggere le province occidentali sotto la minaccia dei Longobardi e dei Visigoti: egli infatti riorganizz\u00f2 le prefetture d'Italia e Africa in altrettanti esarcati (retti da esarchi, con autorit\u00e0 sia civile e militare), abolendo nelle province occidentali la netta separazione tra autorit\u00e0 civile e militare stabilita da Diocleziano. \u00c8 per\u00f2 con Eraclio I (610-641) che si fa terminare per convenzione il periodo tardo-romano (o \"proto-bizantino\") dell'Impero d'Oriente. Fu infatti Eraclio a rendere il greco la lingua ufficiale al posto del latino, e inoltre a cominciare le riforme che, poco per volta, proseguite dai suoi successori, trasformarono profondamente lo stato. Sempre sotto Eraclio l'Impero perse molti dei territori non grecofoni perdendo molta della sua multietnicit\u00e0 e trasformandosi effettivamente in un \"Impero greco\".\nOccidente ed Oriente uniti e divisi (395-476).\nAlcuni studiosi hanno accusato l'Impero romano d'Oriente di non aver aiutato a sufficienza l'Impero d'Occidente contro gli invasori barbari: anzi accusano i diplomatici bizantini, dall'epoca di Arcadio in poi, di aver incoraggiato le popolazioni barbariche a spostarsi a occidente, liberando cos\u00ec i confini orientali dalla loro minaccia, in cambio della promessa di una legittimazione al governo di ampie zone occidentali. Altri studiosi, invece, ritengono tali accuse prive di fondamento: certamente nel periodo 395-408 i rapporti tra Impero d'Oriente e Impero d'Occidente erano conflittuali a causa dei contrasti tra Stilicone e i primi ministri di Arcadio, ma non ci sono prove che il governo romano-orientale abbia avuto un ruolo attivo nello spingere Alarico ad invadere l'Italia, anche se certamente non si opposero alla sua partenza. Quanto ai Vandali, Alani e Svevi, essi si trovavano lungo l'alto corso del Danubio e per la loro posizione geografica erano naturalmente portati a invadere l'Impero d'Occidente; inoltre la migrazione degli Unni, spingendoli verso ovest, li port\u00f2 inevitabilmente a invadere la parte occidentale piuttosto che la lontana parte orientale. Certo \u00e8 invece (come attesta Zosimo) che Stilicone strinse un'alleanza con Alarico contro l'Impero d'Oriente nel 406: Stilicone intendeva invadere con il supporto dei Visigoti l'Illirico orientale in modo da costringere Arcadio a cedere all'Impero d'Occidente la zona contesa in questione, ma il piano fall\u00ec a causa dell'invasione della Gallia (e poi della Spagna) da parte di Vandali, Alani e Svevi e dell'usurpazione in Gallia e Britannia di Costantino III, che imped\u00ec a Stilicone di raggiungere Alarico in Epiro.\nCon la caduta in disgrazia e uccisione di Stilicone (408), i rapporti tra Occidente e Oriente tornarono pi\u00f9 sereni, anche per la solidariet\u00e0 dinastica, e non furono infrequenti gli aiuti militari: nel 409 Teodosio II, figlio di Arcadio, invi\u00f2 soldati a Ravenna per difendere suo zio Onorio da Alarico e dal suo Imperatore fantoccio Prisco Attalo, contribuendo a salvargli il trono; nel 425 lo stesso Teodosio II invi\u00f2 una spedizione in Italia per deporre l'usurpatore Giovanni Primicerio e porre sul trono d'Occidente l'Imperatore legittimo Valentiniano III, cugino dell'Imperatore d'Oriente; e tra il 431 e il 441 l'Imperatore d'Oriente invi\u00f2 consistenti contingenti in Africa per aiutare l'Impero d'Occidente a difenderla dai Vandali. Considerato che, nonostante la relativa pace con la Persia nel V secolo, il limes orientale non poteva essere sguarnito eccessivamente di truppe, e che il limes danubiano era minacciato dagli Unni (i quali invasero l'Impero d'Oriente nel 421, 434, 441-442 e 447), i rinforzi che l'Impero d'Oriente invi\u00f2 a quello d'Occidente erano tutt'altro che inconsistenti.\nNel 441, a conferma di quanto l'Impero d'Oriente non fosse indifferente al declino dell'Impero d'Occidente, il limes danubiano fu addirittura sguarnito di truppe, le quali furono imbarcate in una flotta comprendente 1100 navi, con l'intenzione di attaccare i Vandali per riconquistare Cartagine. Di tale sguarnimento del limes danubiano, tuttavia, decisero di approfittarne gli Unni di Attila: trovato un pretesto per rompere la pace, gli Unni invasero l'Illirico orientale, devastando interi territori approfittando della partenza delle truppe per combattere i Vandali in Africa e costringendo Teodosio II a richiamare la flotta e ad annullare la spedizione di riconquista dell'Africa. Negli anni successivi (441-450) Teodosio II, impegnato ad aver a che fare con Attila e con gli Unni, ai quali fu costretto a pagare un tributo annuale di 2100 libbre d'oro e ad evacuare la zona a sud del Danubio larga cinque giorni di marcia, non pot\u00e9 aiutare ulteriormente l'Impero d'Occidente perch\u00e9 lo stesso Impero d'Oriente era in grave pericolo.\nA conferma dell'unit\u00e0 \"teorica\" dell'Impero, la monetazione di quel periodo mostra i due Imperatori d'Occidente e d'Oriente seduti sullo stesso trono ed entrambi sorreggenti il globo crucigero rappresentante l'ideale romano di dominare l'intero mondo, con l'iscrizione . Tuttavia, leggi promulgate in Oriente erano ritenute valide per l'Occidente solo se ratificate dall'imperatore occidentale, e viceversa, creando una divergenza legislativa tra Occidente ed Oriente.\nSotto l'Imperatore Marciano (450-457) l'Oriente non rinunci\u00f2 al sostegno dell'Occidente contro gli invasori: la cronaca di Idazio narra che contingenti romano-orientali furono inviati in sostegno dell'Impero d'Occidente contro gli Unni quando Attila invase l'Italia (452), contribuendo al suo ritiro. Il suo successore Leone I (457-474) allest\u00ec addirittura nel 468 un'immensa spedizione di 1100 navi per aiutare l'Impero d'Occidente a recuperare l'Africa, spendendo l'equivalente di pi\u00f9 di un anno di entrate. Il fallimento della spedizione, dovuta forse al tradimento del generale Basilisco (accusato da Procopio di essersi accordato con Genserico), imped\u00ec all'Impero d'Oriente di aiutare ulteriormente l'Impero d'Occidente essendo le casse dello stato vuote a causa del dispendio economico per allestire la fallimentare spedizione.\nI Germani erano ancora importanti sotto il profilo militare come mercenari (l'alano Aspar era molto influente a corte), ma dall'epoca di Leone I (457-474) si riusc\u00ec ad affrancarsi da essi tramite l'arruolamento in larga scala di Isauri, una popolazione guerriera dell'Anatolia. Lo stesso imperatore Zenone (474-491) era isaurico. Egli fece eliminare i propri rivali, Aspar e suo figlio Ardaburio nel 471, generando tuttavia in tal modo la rivolta dei \"foederati\" goti stanziati in Tracia, che appoggiavano Aspar. Solo nel 473 si riusc\u00ec a porre termine alla rivolta con il pagamento di un tributo annuale di 2000 libre d'oro e la nomina del capo dei Goti di Tracia Teodorico Strabone a \"magister militum\" e \"solo sovrano dei Goti\". Successivamente, per\u00f2, i Goti di Tracia si unirono con i Goti Amali di Pannonia, condotti da Teodorico il Grande, portando alla formazione della coalizione degli Ostrogoti. Gli Ostrogoti furono un grave problema per l'Impero d'Oriente, finch\u00e9 non si riusc\u00ec a dirottarli verso l'Italia, ormai controllata da Odoacre (489).\nTra la caduta dell'Impero d'Occidente e Giustiniano (476-527).\nLa risposta di Costantinopoli dopo il 476 ai nuovi regni barbarici fu duplice: da un lato gli imperatori volevano mantenere i diritti teorici su tutto l'impero, quali legittimi successori dei Cesari; dall'altro lato essi erano ormai disinteressati al vasto territorio occidentale ormai impoverito e decentrato, che non valeva l'enorme dispendio di mezzi che sarebbe stato necessario per riconquistarlo. L'economia redditizia dopotutto si svolgeva ormai quasi esclusivamente nelle ricche citt\u00e0 della parte asiatica e nel Mediterraneo orientale. Per questo gli imperatori accettarono ogni capo barbaro che si arrogasse il governo di qualche territorio, purch\u00e9 riconoscessero la superiorit\u00e0 morale di Costantinopoli. Talvolta, quando un regno sembrava acquisire troppa forza e importanza, Bisanzio cercava di mettere i capi barbarici l'uno contro l'altro, favorendo colpi di Stato e congiure.\nAlcuni problemi derivarono dal fatto che la fede della popolazione delle province orientali fosse monofisita, cosa che l'imperatore cerc\u00f2 di mitigare adottando una dottrina di compromesso (editto di Henotik\u00f2n), che venne per\u00f2 condannata sia dalla frangia pi\u00f9 estrema del monofisismo sia dal Papa. Oltre alle questioni religiose, molto sentite, i problemi che preoccupavano l'Impero d'Oriente erano la difesa dei confini nord-occidentali dalle popolazioni germaniche, slave e uralo-altaiche, la ridefinizione giuridica, fiscale e territoriale del territorio, i rapporti con l'Occidente e con il papa romano, e la contesa con l'Impero persiano della zona compresa tra l'Eufrate e la Siria.\nIl tentativo di riconquista dell'Occidente: Giustiniano e la guerra gotica.\nFu con l'imperatore Giustiniano I (al potere dal 527), che l'Impero romano d'Oriente avvi\u00f2 una campagna di riconquista dei territori occidentali con l'obiettivo di spostare di nuovo il baricentro politico verso il Mediterraneo e verso occidente, restaurando l'antica unit\u00e0 territoriale imperiale. Innanzitutto l'Imperatore si assicur\u00f2 la pace sulla frontiera orientale stipulando una pace \"perpetua\" (dopo un conflitto con scarsi risultati tra il 526 e il 532). Un esercito di modeste dimensioni, ma dotato di una notevole flotta, pot\u00e9 allora partire alla volta dell'occidente, sbaragliando velocemente in Africa il regno dei Vandali (533-534). Capitan\u00f2 l'impresa il generale Belisario, gi\u00e0 vittorioso durante la rivolta della Nika, che aveva insanguinato Costantinopoli nel 532 e quasi indotto alla fuga lo stesso imperatore, se non fosse stato per i consigli di sua moglie, l'Imperatrice Teodora.\nLa riconquista di Giustiniano si volse quindi all'Italia, dove il potere degli Ostrogoti era in crisi dopo la morte di Teodorico (526). Sua figlia Amalasunta teneva la reggenza per suo figlio Atalarico, ma, con la morte del piccolo (534), essa aveva cercato di associarsi il cugino Teodato per restare sul trono. Quest'ultimo, per\u00f2, l'aveva prima isolata sull'Isola Bisentina (lago di Bolsena), quindi l'aveva fatta uccidere. Il pretesto per l'attacco agli Ostrogoti fu dato proprio dal comportamento di Teodato (oltre ai non chiari patti di \"foederatio\" tra impero e Goti). La cosiddetta guerra gotica inizi\u00f2 nel 535 con la rapida conquista della Sicilia e della Dalmazia. Nel 536 avvenne lo sbarco dell'esercito imperiale nella penisola italiana, con la rapida conquista di Napoli e la morte di Teodato, gi\u00e0 destituito, mentre fuggiva da Roma. Gli succedette Vitige, che fu fatto ostaggio da Belisario quando conquist\u00f2 l'imprendibile Ravenna nel 540 tramite un'astuzia. Belisario era in disaccordo con Giustiniano sul cosa fare con i territori riconquistati: Giustiniano voleva lasciare che gli Ostrogoti governassero uno Stato tributario a Nord del Po, mentre Belisario intendeva incorporare anche l'Italia transpadana nei territori controllati direttamente dall'Impero. Scontento di Belisario, Giustiniano lo invi\u00f2 ad oriente, a difendere l'impero dai rinnovati attacchi dei Persiani Sasanidi.\nNel 541, il nuovo re degli Ostrogoti, Totila (soprannome che significava l'\"Immortale\"), sconfisse ripetutamente i Bizantini in Romagna, Toscana e Campania, riconquistando Napoli (543) e Roma (546), prima di costituire una flotta con la quale organizz\u00f2 numerose scorrerie nelle grandi isole del Mediterraneo. Totila tent\u00f2 anche la mossa strategica di abolire la schiavit\u00f9, liberando i servi dei latifondi, ma non ne ebbe l'appoggio che sperava.\nDopo essere caduto in disgrazia nel 543 con l'accusa di tradimento (per poi essere perdonato grazie all'amicizia di sua moglie Antonina con l'Imperatrice Teodora), Belisario fece ritorno in Italia (544), ma con truppe insufficienti non riusc\u00ec a contrastare efficacemente Totila, anche se riusc\u00ec a strappare ai Goti il possesso di Roma (547). Conscio che senza truppe sufficienti non sarebbe mai riuscito a vincere la guerra, Belisario tramite Antonina chiese e ottenne il richiamo in Oriente (548). Dopo il richiamo di Belisario Giustiniano trascur\u00f2 la guerra in Italia perch\u00e9 impegnato nelle questioni teologiche, e Totila ne approfitt\u00f2 riconquistando Roma e invadendo la Sicilia, la Sardegna e la Corsica. Nel 551 Giustiniano si decise ad inviare il generale eunuco Narsete in Italia. Narsete riusc\u00ec a sconfiggere definitivamente Totila a Taginae (l'odierna Gualdo Tadino), come pure il suo successore Teia (552), conquistando tutta l'Italia; respinse inoltre le scorrerie dei Franco-Alamanni nell'Italia del Nord. Nel 554 Giustiniano estese a tutta l'Italia la \"Prammatica Sanzione\", con una prefettura con capitale a Ravenna, suddivisa in varie province. Fu ristabilita la schiavit\u00f9 e fu iniziato un programma artistico ed architettonico a Ravenna. Nel 554, le forze bizantine conquistarono parte della Spagna meridionale ai Visigoti.\nLa guerra gotica aveva tuttavia devastato l'Italia. Dopo la guerra Roma era parzialmente in rovina con solo un acquedotto ancora in funzione e il senato romano in irreversibile declino. Giustiniano nella \"Prammatica Sanzione\" promise fondi per la ricostruzione e per la promozione della cultura, e fonti contemporanee, forse propagandistiche, riferiscono che per opera di Narsete furono ricostruite, in tutto o in parte, diverse citt\u00e0 tra cui Milano; l'unica opera pubblica riparata a Roma risulta essere, invece, il ponte Salario, ricostruito nel 565. Anche se Narsete si impegn\u00f2 a ricostruire, in tutto o in parte, diverse citt\u00e0, concentr\u00f2 le sue attenzioni soprattutto nella costruzione di difese. Nonostante Giustiniano avesse tentato con la \"Prammatica Sanzione\" di combattere gli abusi degli esattori imperiali in Italia, essi continuarono ad essere commessi. Il sistema tardo-romano di riscossione delle tasse, che i Bizantini ereditarono dall'Impero romano, era infatti oppressivo e la corruzione degli esattori che estorcevano dalla popolazione pi\u00f9 del dovuto per tenersi l'eccedenza per s\u00e9 senza darlo allo stato non fece che peggiorare la situazione.\nInoltre un momento altamente drammatico fu anche la cosiddetta peste di Giustiniano (542-546), che spopol\u00f2 Costantinopoli e tutto l'impero, mentre pochi anni pi\u00f9 tardi (559) la capitale veniva salvata a stento da un'orda di invasori unni e slavi.\nLo squilibrio creato a oriente dalle campagne in Europa occidentale fu subito colto dai Persiani, che tra il 540 e il 562 invasero l'Armenia e la Siria, occupando momentaneamente anche la metropoli di Antiochia. Nel 562 Giustiniano riusc\u00ec a ottenere la pace con la Persia al prezzo di un caro tributo.\nDecadenza e fine del periodo proto-bizantino (565-641).\nNel 568-569 i Longobardi invadevano l'Italia stremata dalla guerra, molto probabilmente perch\u00e9 pressati dall'espansionismo avaro, anche se secondo la tradizione tramandata da Paolo Diacono (ma considerata inattendibile dalla storiografia odierna) sarebbero stati sobillati a invaderla dallo stesso Narsete per vendetta contro Giustino II, che lo aveva richiamato a Costantinopoli.\nBen presto l'Impero perse, dunque, il controllo dell'Italia a vantaggio dei Longobardi, conservando solo alcune zone costiere e, all'interno, un modesto corridoio umbro che collegava Roma con Ravenna. Nel frattempo la Spagna bizantina subiva la controffensiva dei Visigoti condotti da re Leovigildo, che riconquist\u00f2 diverse citt\u00e0, mentre la Prefettura del pretorio d'Africa era minacciata dalle incursioni del re locale Garmul, sconfitto dal generale (e poi esarca d'Africa) Gennadio solo nel 578. Il nuovo Imperatore Giustino II, invece di inviare rinforzi in Occidente per salvaguardare i territori riconquistati da Giustiniano, decise incautamente di violare la tregua con la Persia, ritenendo umiliante continuare a pagare il tributo ai Persiani che Giustiniano aveva accettato di versare per comprare la pace. La nuova guerra contro la Persia, iniziata nel 572 e terminata solo vent'anni dopo (591), port\u00f2 inizialmente alla perdita di Dara e impegn\u00f2 per parecchio tempo la maggior parte delle truppe dell'Impero d'Oriente, distogliendole dalla difesa dei Balcani e dei territori occidentali riconquistati da Giustiniano. Quando, dunque, intorno al 580, i Balcani furono invasi da Slavi e Avari, l'Impero non pot\u00e9 opporre forze sufficienti per respingerli, con il risultato che grosse porzioni dei Balcani furono occupate da Slavi (mentre gli Avari erano intenzionati a compiere incursioni non per stabilirsi entro i confini dell'Impero, ma per lo pi\u00f9 a fini di saccheggio e per costringere l'Impero ad aumentare il tributo).\nL'Imperatore Maurizio (582-602) eredit\u00f2 dunque una situazione disperata, con l'Impero invaso da tutti i fronti. In Occidente tent\u00f2 di porvi rimedio costituendo gli Esarcati, nel tentativo di rendere i territori occidentali in grado di autodifendersi senza ricevere aiuti da Oriente, e cercando l'alleanza dei Franchi contro i Longobardi. Sempre Maurizio, nel 597, stabil\u00ec che alla sua morte si sarebbe ricostituito l'Impero d'Occidente, governato dal figlio minore Tiberio, mentre l'Impero d'Oriente sarebbe andato al primogenito Teodosio; secondo Ostrogorskij, questa sarebbe la prova che \u00abnon si era rinunciato all'idea dell'Impero romano universale, n\u00e9 a quella dell'unico Impero romano governato collegialmente, con amministrazione distinta delle sue due parti\u00bb. Tuttavia la morte violenta di Maurizio, ucciso dall'usurpatore Foca (602-610), mand\u00f2 a monte i suoi piani. In Oriente, invece, Maurizio cerc\u00f2 di risolvere un problema per volta: cio\u00e8 prima vincere la guerra contro la Persia e, solo dopo aver risolto il problema persiano, riconquistare i Balcani agli Slavi e Avari. Vinta nel 591 la guerra contro la Persia, approfittando di una guerra civile scoppiata nell'Impero sasanide, e ottenuta parte dell'Armenia, Maurizio pot\u00e9 quindi volgere gran parte del proprio esercito contro Slavi e Avari, nel tentativo di scacciarli dai Balcani e respingerli oltre Danubio. Le sue campagne, durate fino al 602, furono nel complesso vittoriose e portarono al ripristino del limes danubiano, ma la sua politica volta al risparmio gener\u00f2 nel 602 un ammutinamento nell'esercito che gli cost\u00f2 il trono.\nSotto Foca e Eraclio, la situazione in Oriente e nei Balcani degener\u00f2 nei primi vent'anni del VII secolo: i Persiani, rotta la pace con il pretesto di vendicare l'assassinio di Maurizio, dilagarono in Oriente, conquistando Siria, Palestina e Egitto e devastando l'Asia Minore; gli Avari e gli Slavi ripresero l'offensiva, strappando di nuovo all'Impero l'Illirico. Nel 626 Costantinopoli stessa si trov\u00f2 assediata da Persiani e Avari, ma la citt\u00e0 resistette e l'Impero riusc\u00ec a sopravvivere. Nel frattempo, in Occidente, i Visigoti riuscirono intorno al 624 a cacciare i Bizantini dalla Spagna, mentre, in Italia, Bisanzio e i Longobardi erano in pace fin dal 603, grazie alla politica conciliante dell'esarca Smaragdo. Tuttavia, ben presto scoppiarono delle rivolte - probabilmente dell'esercito scontento per i ritardi nella paga - a Ravenna e a Napoli, che risultarono nell'assassinio dell'esarca Giovanni e dell'usurpazione del potere nella citt\u00e0 partenopea di un certo Giovanni Consino (615). Il nuovo esarca Eleuterio riusc\u00ec a sedare le rivolte in questione, ma, resosi conto delle difficolt\u00e0 dell'Impero in Oriente e intendendo restaurare l'Impero d'Occidente, nel 619 usurp\u00f2 il potere, facendosi proclamare dall'esercito Imperatore d'Occidente assumendo il nome di Ismailius. Il nuovo Imperatore d'Occidente - Eleuterio/Ismailius - marci\u00f2 quindi alla volta di Roma - con l'intenzione di farsi incoronare dal Papa o dal Senato - ma nel corso del tragitto venne ucciso nei pressi del \"Castrum Luceolis\" (in Umbria) dagli stessi soldati bizantini rimasti leali ad Eraclio, ponendo fine all'usurpazione e all'effimera \"rinascita\" dell'Impero d'Occidente. Il suo successore Isacio continu\u00f2 a rinnovare la tregua con i Longobardi, ma non pot\u00e9 impedire loro - sotto il regno di Rotari - di conquistare la Liguria e, in Veneto, Oderzo e Altino.\nEraclio riusc\u00ec invero a recuperare il terreno perduto con una serie di campagne orientali durate dal 622 al 628, vincendo inaspettatamente la guerra contro la Persia e recuperando i territori orientali (628), ma la riconquista di Siria, Palestina e Egitto fu effimera, perch\u00e9 gi\u00e0 sei anni dopo la fine della guerra contro la Persia, quegli stessi territori furono invasi dagli Arabi da poco convertiti all'Islam, che tra il 634 e il 641 occuparono quegli stessi territori che Eraclio aveva recuperato ai Persiani.\nNel 641, dunque, l'Impero, ridotto all'Asia Minore e Tracia con enclavi in Italia, Africa e Balcani, si era ridotto ai minimi termini. La fase tardo-romana dell'Impero bizantino si fa terminare convenzionalmente tra il 610 e il 641 quando l'Imperatore Eraclio dichiara il greco lingua ufficiale dello stato al posto del latino (ormai parlato solo nelle province occidentali), ellenizza varie cariche politiche traducendo le loro denominazioni dal latino in greco (es. Augustus diventa Basileus), con la riforma dei temi riforma sia l'esercito che l'amministrazione provinciale (che prima di lui aveva mantenuto la suddivisione tra prefetture, diocesi e province, stabilita da Diocleziano e Costantino). Il nuovo stato rinnovato, liberato dalla decadente eredit\u00e0 tardo-romana, \u00e8 quello che gli storici definiscono l'Impero bizantino propriamente detto."}
{"id": "2286607", "revid": "182396", "url": "https://it.wikipedia.org/wiki?curid=2286607", "title": "Re etruschi di Roma", "text": ""}
{"id": "2286611", "revid": "324090", "url": "https://it.wikipedia.org/wiki?curid=2286611", "title": "Bankside Gallery", "text": "La Bankside Gallery \u00e8 una galleria d'arte sita a Bankside, nel sud di Londra. Essa \u00e8 ubicata nelle immediate vicinanze della Tate Modern.\nEssa \u00e8 la sede della Royal Watercolour Society e della Royal Society of Painter Printmakers. I membri di queste societ\u00e0, da oltre 200 anni, vengono eletti da un gruppo di loro colleghi. La galleria \u00e8 aperta tutti i giorni, in occasione di mostre particolari, dalle 11,00 alle 18,00."}
{"id": "2286621", "revid": "287204", "url": "https://it.wikipedia.org/wiki?curid=2286621", "title": "Madonna della Rosa (Orsanmichele)", "text": "Il gruppo scultoreo della Madonna della Rosa, attribuito a Piero di Giovanni Tedesco, fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionato dall'Arte dei Medici e Speziali e risale al 1399 circa. \u00c8 in marmo ed \u00e8 alto 220 cm. Oggi si trova conservato all'interno del Museo di Orsanmichele, mentre all'esterno \u00e8 sostituito da una copia.\nStoria.\nLa statua non \u00e8 documentata per cui \u00e8 stata oggetto di svariate ipotesi attributive e di datazione. La maggior parte degli studiosi \u00e8 oggi concorde nell'attribuire l'opera a Pietro di Giovanni Tedesco, uno scultore di origine nordeuropea (tedesca o fiamminga), attivo a Firenze nel cantiere del Duomo.\nUn'iscrizione latina alla base del tabernacolo ricorda come la statua fu oggetto di uno sfregio, che cost\u00f2 la vita al colpevole nel 1493: la Madonna era infatti la protettrice di molte attivit\u00e0 cittadine e non si poteva tollerare che un affronto del genere restasse impunito. \nLa statua \u00e8 stata oggetto di una grande devozione popolare, cos\u00ec che nel 1628 si decise di spostarla all'interno della chiesa. Nel 1858 la sua nicchia, ampia e riparata, ospit\u00f2 il \"San Giorgio\", mentre nel 1925 la statua venne ricollocata all'esterno nella sua posizione originale.\nDescrizione.\nLa statua rappresenta una Madonna in trono col Bambino e deve il suo nome al mazzetto di rose canine che il Bambino cerca di prendere dalle mani della madre.\nLa statua \u00e8 caratterizzata da una volumetria piena e arrotondata, con una monumentalit\u00e0 che si percepisce appieno solo all'interno del tabernacolo, dove un gioco di rimandi ottici ne evidenziano le forme. Vista fuori dal contesto invece, come nel Museo, essa appare appiattita e un po' incoerente.\nL'opera mostra analogie con le opere della tarda scuola di Giotto, per via della ricerca di equilibrio e della compostezza che la contraddistingue.\nGrazie alla lunga conservazione all'interno, le condizioni di conservazione della statua sono migliori delle altre della serie, e inoltre la statua non sub\u00ec quel processo di annerimento del marmo per farla assomigliare al bronzo tra la fine del Settecento e l'inizio dell'Ottocento. \nNel 1996 venne restaurata, scoprendo una superficie intatta, tranne alcune abrasioni dovute a una pulitura troppo energetica eseguita durante un maldestro restauro antecedente. Sul mazzetto di rose restano tracce di doratura, mentre il colletto della veste del bambino ha tracce di coloratura, che farebbero pensare a un'originaria policromia del gruppo scultoreo."}
{"id": "2286622", "revid": "287204", "url": "https://it.wikipedia.org/wiki?curid=2286622", "title": "George Hamilton Gordon", "text": ""}
{"id": "2286624", "revid": "827882", "url": "https://it.wikipedia.org/wiki?curid=2286624", "title": "Las Vegas Film Critics Society Awards 2008", "text": "La 12\u00aa edizione dei Las Vegas Film Critics Society Awards si \u00e8 tenuta il 18 dicembre 2008, per premiare i migliori film prodotti nel 2008.\nVincitori e candidati.\nI vincitori sono indicati in grassetto."}
{"id": "2286627", "revid": "486946", "url": "https://it.wikipedia.org/wiki?curid=2286627", "title": "Team Bigla", "text": ""}
{"id": "2286629", "revid": "256896", "url": "https://it.wikipedia.org/wiki?curid=2286629", "title": "Ospedale pediatrico Anna Meyer", "text": ""}
{"id": "2286632", "revid": "105153332", "url": "https://it.wikipedia.org/wiki?curid=2286632", "title": "Monte Navone", "text": "Il monte Naone o Navone \u00e8 un isolato rilievo appartenente alla catena dei Monti Erei nella Sicilia centro-meridionale, in provincia di Enna. \nPresenta morfologia tabulare ed \u00e8 sito nella valle alluvionale del torrente Braemi. Ricade nel territorio amministrativo del Comune di Piazza Armerina in provincia di Enna, ma molto prossimo ai comune di Barrafranca, nella stessa provincia, e Mazzarino, in provincia di Caltanissetta.\nGeologia.\n\u00c8 costituito dai depositi terrigeni siciliani del Pliocene superiore a giacitura orizzontale. Dal basso verso l'alto la successione stratigrafica \u00e8 la seguente: Argille marnose grigio-azzurre, Sabbie, sabbie limose ed arenarie, argille sabbiose e limi argillosi, alternanza di arenarie e sabbie. \nArcheologia.\nAlla sommit\u00e0 del monte, fino agli inizi del XX secolo chiamato \"Naone\" e ribattezzato \"Navone\" con la ridenominazione fascista, sono presenti dei ruderi di un insediamento che presenta continuit\u00e0 cronologica di reperti che vanno dal periodo pre-greco al periodo normanno. Tale sito da alcuni autori \u00e8 ipotizzato identificabile con la citt\u00e0 siculo greca di Hybla Erea oppure con la citt\u00e0 Noymna e con l'araba Anattor per finire con la normanna e aleramica Piazza Vecchia, citt\u00e0 distrutta dal re normanno Guglielmo il Malo e poi ricostruita a 3 miglia a Est nel sito dell'attuale Piazza Armerina; la distruzione ad opera del re normanno \u00e8 dovuta alla ribellione del capo della contea Aleramica di Butera nella persona di Ruggero Sclavo figlio del conte Simone di Policastro e di Butera."}
{"id": "2286635", "revid": "22813660", "url": "https://it.wikipedia.org/wiki?curid=2286635", "title": "Acorn A3000", "text": ""}
{"id": "2286645", "revid": "22813785", "url": "https://it.wikipedia.org/wiki?curid=2286645", "title": "Commodore A3000", "text": ""}
{"id": "2286655", "revid": "827882", "url": "https://it.wikipedia.org/wiki?curid=2286655", "title": "Royal Watercolour Society", "text": "La Royal Watercolour Society (RWS) \u00e8 una istituzione inglese costituita da pittori che utilizzano la tecnica dell'acquarello.\nEssa venne fondata come \"Society of Painters in Water Colours\" nel 1804 di William Frederick Wells e gli altri membri fondatori furono: William Sawrey Gilpin, Robert Hills, John Claude Nattes, John Varley, Cornelius Varley, Francis Nicholson, Samuel Shelley, William Henry Pyne e Nicholas Pocock. I membri provenivano da una secessione dalla Royal Academy dove, a loro giudizio, le loro opere non godevano del rispetto che essi ritenevano meritassero. \nNel 1812, la Society fu denominata \"Society of Painters in Oil and Watercolours\", per poi tornare al nome originale nel 1820. Essa ottenne l'approvazione reale nel 1881 sotto la presidenza di sir John Gilbert come \"Royal Society of Painters in Water Colours\". Nel 1988 cambi\u00f2 nuovamente la denominazione in \"Royal Watercolour Society\", nome con il quale era generalmente conosciuta in passato.\nFra i suoi membri attuali si ricordano Sonia Lawson, Elizabeth Blackadder e David Remfry. \nEssa \u00e8 un'organizzazione staccata del Royal Institute of Painters in Water Colours."}
{"id": "2286658", "revid": "22813971", "url": "https://it.wikipedia.org/wiki?curid=2286658", "title": "Commodore Amiga 3000", "text": ""}
{"id": "2286660", "revid": "36426", "url": "https://it.wikipedia.org/wiki?curid=2286660", "title": "Pieve di Segromigno", "text": ""}
{"id": "2286661", "revid": "1573940", "url": "https://it.wikipedia.org/wiki?curid=2286661", "title": "Cacomantis merulinus", "text": "Il cuculo lamentoso (Cacomantis merulinus ) \u00e8 un uccello della famiglia Cuculidae.\nSistematica.\n\"Cacomantis merulinus\" ha quattro sottospecie:\nDistribuzione e habitat.\nQuesto uccello vive in Asia meridionale e sudorientale, dall'India e dalla Cina fino all'Indonesia, comprese le Filippine."}
{"id": "2286666", "revid": "1629429", "url": "https://it.wikipedia.org/wiki?curid=2286666", "title": "Brian &amp; Garrison", "text": "Brian &amp; Garrison era il nome di una coppia di ballerini che ebbe successo nella fine del ventesimo secolo, formata dagli statunitensi Garrison Rochelle e Brian Bullard, primo ballerino del Pacific Ballet di San Francisco.\nBiografia.\nDopo il loro trasferimento in Italia, Brian conobbe Garrison durante il musical \"Dancin\"'. Da allora nel 1983, dopo le loro partecipazioni a diversi programmi, primo fra i quali Fantastico 4, decisero di intraprendere due strade diverse. Garrison ha collaborato al talent show \"Amici di Maria De Filippi\" mentre Brian \u00e8 stato concorrente di \"Reality Circus\"."}
{"id": "2286674", "revid": "36426", "url": "https://it.wikipedia.org/wiki?curid=2286674", "title": "Chiesa di San Minato tra le Torri", "text": ""}
{"id": "2286690", "revid": "115586373", "url": "https://it.wikipedia.org/wiki?curid=2286690", "title": "Coppa del mondo di ciclismo su strada femminile", "text": "La Coppa del mondo di ciclismo su strada femminile (en. \"UCI Women's Road Cycling World Cup\") fu creata nel 1998 dalla Union Cycliste Internationale come competizione stagionale femminile. Consisteva in una serie di corse in linea collegate insieme in una competizione a punti. Fu soppressa nel 2016 per dare spazio all'UCI Women's World Tour.\nLe prove.\nL'edizione 2015, l'ultima, della Coppa del mondo prevedeva dieci gare, ma il numero delle prove selezionate dall'UCI variva nel corso degli anni, passando dalle sei della prima edizione del 1998, alle dodici del 2006, scendendo ad undici del 2008 fino ad arrivare alle otto dell'edizione 2013 e a nove dell'edizione 2014. Molti degli eventi in calendario erano le grandi classiche del ciclismo femminile, come la Freccia Vallone ed il Giro delle Fiandre.\nLe corse erano aperte alle squadre nazionali e alle squadre femminili affiliate all'UCI. Gli organizzatori erano tenuti ad invitare le squadre delle prime dieci federazioni della classifica per nazioni dell'UCI di inizio anno e le prime quindici squadre femminili della classifica UCI all'inizio dell'anno. Le squadre dovevano essere composte da massimo sei cicliste.\nAssegnazione punti.\nAlla fine di ogni prova, i punti vengono assegnati ai primi 20 classificati secondo il seguente ordine:\nI punti ottenuti da ciascuna atleta permettono di stabilire una classifica individuale. La classifica per squadre \u00e8 realizzata sommando i punti delle quattro migliori atlete di ogni squadra.\nAlbo d'oro.\n\"Aggiornato all'edizione 2015.\""}
{"id": "2286691", "revid": "216401", "url": "https://it.wikipedia.org/wiki?curid=2286691", "title": "UCI Women's Road Cycling World Cup", "text": ""}
{"id": "2286692", "revid": "110157", "url": "https://it.wikipedia.org/wiki?curid=2286692", "title": "Sun Bear Concerts", "text": "Sun Bear Concerts \u00e8 un album del pianista jazz Keith Jarrett pubblicato dall'etichetta ECM. \u00c8 composto da 13 tracce di improvvisazione registrate in una serie di cinque concerti giapponesi avvenuti tra il 5 novembre 1976 e il 18 novembre 1976 a Kyoto (5 novembre), Osaka (8 novembre), Nagoya (12 novembre), Tokyo (14 novembre) e Sapporo (18 novembre)."}
{"id": "2286698", "revid": "1573940", "url": "https://it.wikipedia.org/wiki?curid=2286698", "title": "Cacomantis sepulcralis", "text": "Il cuculo indonesiano (Cacomantis sepulcralis ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Asia insulare e peninsulare sudorientale, dalla Thailandia e dalla Malaysia fino all'Indonesia e le Filippine.\nTassonomia.\nSono note 3 sottospecie:"}
{"id": "2286699", "revid": "287204", "url": "https://it.wikipedia.org/wiki?curid=2286699", "title": "San Giovanni Evangelista (Baccio da Montelupo)", "text": "La statua di San Giovanni Evangelista di Baccio da Montelupo fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte della Seta e risale al 1515. \u00c8 in bronzo ed \u00e8 alta 266 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nLa statua di Baccio da Montelupo andava a sostituire una statua marmorea trecentesca riferita Simone Talenti, oggi conservata nella galleria dell'Ospedale degli Innocenti e sempre dedicata a Giovanni Evangelista. \nAll'inizio del secondo decennio del Cinquecento l'Arte decise di rinnovare la statua nella propria nicchia, facendo realizzare una pi\u00f9 pregiata opera in bronzo e commissionandola a Baccio da Montelupo, per una spesa finale di 340 fiorini. L'opera venne collocata nella nicchia il 18 ottobre 1515. \nIl Vasari descrive come la commissione fosse ambita da pi\u00f9 concorrenti, tra i quali un giovane Jacopo Sansovino, e come la sua opera finita riscosse un grande successo tra i contemporanei.\nLa scultura venne restaurata nel 2002 a cura della soprintendenza, grazie al finanziamento della Ross Family Charitable Foundation di New York.\nDescrizione.\nSan Giovanni Evangelista \u00e8 ritratto come un uomo calvo con una folta barba, con la postura leggermente inclinata verso destra (verso la strada principale, via de' Calzaiuoli) e un libro aperto nella mano sinistra. Per la potente espressione del volto e dei gesti, la statua viene considerata un capolavoro della maturit\u00e0 di Baccio da Montelupo.\nLa critica recente ha sottolineato la probabilit\u00e0 di un omaggio premeditato dell'artefice a Donatello, citando in particolare il \"San Marco\" in un'altra nicchia della chiesa, soprattutto riguardo al volto fiero e corrucciato, alla barba fluente ed alle ampie pieghe del mantello."}
{"id": "2286704", "revid": "729019", "url": "https://it.wikipedia.org/wiki?curid=2286704", "title": "Stazione di Milano Porta Nuova (1840)", "text": "La stazione di Milano Porta Nuova, capolinea della linea Milano-Monza, fu la prima stazione ferroviaria milanese, entrata in servizio nel 1840.\nStoria.\nLa stazione fu edificata lungo il viale di circonvallazione (attuale viale Monte Grappa, parte della circonvallazione interna a quel tempo confine comunale di Milano), all'angolo con il Naviglio della Martesana (oggi coperto e sostituito dalla via Melchiorre Gioia). Progettista dell'edificio, realizzato in stile neoclassico, fu l'ingegnere Giulio Sarti.\nNel novembre del 1839 l'imperatore Ferdinando I d'Austria concesse a Giovanni Putzer, rappresentante della ditta \"Holzhammer\" di Bolzano, il privilegio di realizzare la strada ferrata da Milano a Monza.\nIl 17 agosto 1840 la stazione fu inaugurata. La locomotiva \"Lombardia\" e il suo convoglio di tre vagoni su cui viaggiavano le autorit\u00e0 percorse i 12,8\u00a0km in soli 19 minuti. La costruzione della linea ferroviaria fu un vero avvenimento e nei primi mesi i passeggeri giornalieri furono in media 1750, diventando meta per le gite domenicali. Il 20 dicembre 1840 entrava in attivit\u00e0 il primo omnibus a cavalli che collegava piazza Duomo con la stazione.\nLa stazione milanese e quella monzese erano molto simili. Entrambe realizzate in stile neoclassico, differenziavano essenzialmente nella dimensione. La stazione milanese, ancora esistente, fu realizzata su tre piani con un pronao a capitelli ionici, sormontato da un frontone triangolare, mentre quella monzese era a un solo piano.\nIn seguito al prolungamento della linea ferroviaria fino a Camerlata, presso Como, la stazione divenne insufficiente a smistare l'aumentato traffico. Pertanto fu sostituita da una nuova stazione, posta poche centinaia di metri pi\u00f9 a nord.\nL'edificio fu adibito a sede di uffici della societ\u00e0 ferroviaria. Dal 2010 la stazione \u00e8 stata sottoposta a un restauro conservativo ed \u00e8 diventata un albergo.\nAltri progetti.\n di Anonimo"}
{"id": "2286715", "revid": "292396", "url": "https://it.wikipedia.org/wiki?curid=2286715", "title": "Passo della Foce", "text": ""}
{"id": "2286717", "revid": "547034", "url": "https://it.wikipedia.org/wiki?curid=2286717", "title": "Am\u00e9rica Scarf\u00f2", "text": "Biografia.\nAmerica Josefina Scarf\u00f2 detta \"Fina\", italoargentina di origine calabrese, compagna del rivoluzionario anarchico Severino Di Giovanni, nata a Buenos Aires nel 1913, ivi morta il 26 agosto 2006.\nFigura Romantica.\nLa sua figura romantica \u00e8 molto nota negli ambienti anarchici. Sorella di Paulino e Alejandro Scarf\u00f2, anarchici e compagni di lotta di Severino Di Giovanni, si innamor\u00f2 a 15 anni di costui e ne condivise le sorti fino alla fucilazione avvenuta il 1\u00ba febbraio 1931. La stessa sorte ebbe il giorno seguente il fratello Paulino Orlando Scarf\u00f2. Restata sola, in un mondo assolutamente nemico, continu\u00f2 a mantenere viva la memoria dei suoi cari e avuto notizia, negli anni settanta, che la polizia federale argentina era ancora in possesso delle lettere d'amore che Severino Di Giovanni le aveva scritto, intraprese una lunga lotta con la stessa al fine di ottenerne la restituzione, che finalmente ottenne durante il governo di Carlos Sa\u00fal Menem."}
{"id": "2286719", "revid": "767487", "url": "https://it.wikipedia.org/wiki?curid=2286719", "title": "Gyllene Tider", "text": "Gyllene Tider \u00e8 un gruppo pop-rock svedese, formato nel 1977.\n\u00c8 conosciuto per le melodie orecchiabili ed i testi molto semplici che parlano dell'estate e degli amori adolescenziali.\nI Gyllene Tider, conosciuti per lo pi\u00f9 in Scandinavia, sono stati paragonati alla versione svedese dei Beach Boys.\nBiografia.\nHeartland.\nPer poter essere conosciuti a livello internazionale ed avere successo, nel 1984 i Gyllene Tider pubblicano negli Stati Uniti un EP con alcuni brani tratti da \"The Heartland Caf\u00e8\", sotto un altro pseudonimo, Roxette.\nFinn 5 fel!\nCon la riunione dei Gyllene Tider, avvenuta nel 2004, per celebrare il 25\u00ba anniversario, segue l'uscita di \"Finn 5 Fel!\", un nuovo album, ed un tour estivo in Scandinavia, tra luglio ed agosto.\nDags att t\u00e4nka p\u00e5 refr\u00e4ngen ed il tour estivo 2013.\nA gennaio 2013, dopo alcune indiscrezioni che circolavano da tempo, viene comunicato ufficialmente che la band ha in programma un tour estivo in Scandinavia, tra luglio ed agosto, l'uscita di un singolo che si scoprir\u00e0 qualche settimana dopo essere \"Man blir yr\", in inglese \"You Get Dizzy\", e del nuovo album \"Dags att T\u00e4nka p\u00e5 Refr\u00e4ngen\" che in inglese \u00e8 tradotto come \"Time to think about the Chorus\", contenente 12 nuove canzoni cantate in svedese, e che sar\u00e0 pubblicato entro il mese di aprile 2013. Il tour che partir\u00e0 dal 5 luglio 2013 dovrebbe chiamarsi \"LIVE 2013 \u2013 Dags att T\u00e4nka p\u00e5 Refr\u00e4ngen\"."}
{"id": "2286727", "revid": "599013", "url": "https://it.wikipedia.org/wiki?curid=2286727", "title": "Daniel Aquino Pintos", "text": "Biografia.\nIl padre argentino, Daniel Toribio Aquino, ha giocato in squadre di club come il Real Betis e il Real Murcia.\nCaratteristiche tecniche.\n\u00c8 in grado di giocare sia come ala sinistra che dietro le punte.\nCarriera.\nClub.\nReal Murcia.\nHa fatto il suo debutto nella stagione 2006-2007 quando aveva soltanto 16 anni, durante la partita contro il Tenerife Murcia, nella fase finale del campionato, quando la promozione era gi\u00e0 assicurata, segnando il suo primo gol.\nNel 2008 Javier Clemente gli offre un'opportunit\u00e0 nell'undici iniziale. In quella stagione 2007-2008 disputa 13 gare in Primera Division, mettendo a segno un gol."}
{"id": "2286729", "revid": "1318658", "url": "https://it.wikipedia.org/wiki?curid=2286729", "title": "Fran\u00e7ois-Joseph Gossec", "text": "Biografia.\nNato nel 1734 durante il regno di Luigi XV a Vergnies, enclave francese all'interno del territorio belga sotto il dominio austriaco, Fran\u00e7ois-Joseph Gossec era di due anni pi\u00f9 giovane di Haydn, e durante la sua lunga vita ebbe modo di conoscere numerosi compositori, fra cui Mozart, di cui fu amico. Tra i suoi allievi, annoveriamo Auguste Mathieu Panseron.\nFu protetto da Rameau, pass\u00f2 successivamente al servizio del principe di Conti e poi del principe di Cond\u00e9.\nFond\u00f2 il Concert des Amateurs nel 1770, e nel 1784 l\u2019\"Ecole royale de chant\", divenuta poi il Conservatorio di Parigi.\nLa Festa dell'Essere Supremo dell'8 giugno 1794, che doveva marcare l'apogeo di Robespierre, fu messa in scena da David con delle composizioni musicali di Gossec.\nFu iniziato in Massoneria nella Loggia \"La R\u00e9union de Arts\" di Parigi. \nMor\u00ec a Passy, antico comune oggi parte del XVI \"arrondissement\" di Parigi.\nIl compositore e musicologo belga Edouard Gregoir ha scritto importanti opere biografiche su di lui."}
{"id": "2286735", "revid": "729019", "url": "https://it.wikipedia.org/wiki?curid=2286735", "title": "Stazione di Milano Porta Nuova (1850)", "text": "La seconda stazione di Milano Porta Nuova era una stazione ferroviaria di Milano e capolinea della linea ferroviaria per Como.\nL'impianto, dismesso dal 1864, sorge lungo via Melchiorre Gioia, lungo quella che era l'alzaia del Naviglio della Martesana, poi coperto.\nStoria.\nLa stazione fu inaugurata nel 1850 in sostituzione della omonima e adiacente stazione precedente, divenuta insufficiente a smistare l'aumentato traffico ferroviario.\nProgettista del complesso fu l'ingegner Alfredo Lecointe, che disegn\u00f2 uno scalo a 5 binari sormontati da un'ampia tettoia in legno. Scriveva il milanese Ignazio Cant\u00f9 nel 1853 che \u00ab\"(la stazione) arresta soprattutto per la straordinaria vastit\u00e0 del suo portico murato ai fianchi, e sopraccoperto da arditissimo tetto\"\u00bb.\nNel 1858 divenne capolinea anche della linea per Magenta.\nLa stazione rest\u00f2 in servizio pochi anni: infatti nel 1864 il nodo ferroviario milanese fu concentrato per tutte le linee ferroviarie in un'unica grande stazione centrale, rendendo superflui i due vecchi capilinea passeggeri. La stazione di Porta Nuova venne utilizzata per il traffico merci fino al 1\u00ba gennaio 1873, quindi fu dismessa e l'edificio adibito a sede della dogana ferroviaria. Attualmente ospita un comando della Guardia di Finanza."}
{"id": "2286736", "revid": "768068", "url": "https://it.wikipedia.org/wiki?curid=2286736", "title": "Dalida (album 1967)", "text": "Dalida \u00e8 un album in studio della cantante italo-francese Dalida, pubblicato nel 1967.\nNell'album, conosciuto anche con i titoli di \"Ciao amore ciao\" e \"Piccolo Ragazzo\", compare il celebre brano di Luigi Tenco \"Ciao amore, ciao\", presentato da Dalida, assieme a quest\u2019ultimo, al tragicamente noto Festival di Sanremo 1967, dove proprio Tenco si suicid\u00f2. \nContiene, inoltre, \"Mama\" (cover italiana di un brano di Cher) e altri brani famosi, interpretati anche da altri cantanti, quali \"Bang Bang\" (cover italiana di un altro celebre brano di Cher), \"Il silenzio\" e una cover di \"Cuore matto\" di Little Tony. Condivide anche alcune canzoni presenti nel precedente album \"Pensiamoci ogni sera\" del 1966.\nIn Italia l'album \u00e8 stato pubblicato in formato LP dalla RCA Italiana, mentre in Francia da Barclay.\nTracce.\nLato A\nLato B"}
{"id": "2286737", "revid": "149727", "url": "https://it.wikipedia.org/wiki?curid=2286737", "title": "Milano Porta Nuova (1840)", "text": ""}
{"id": "2286739", "revid": "1573940", "url": "https://it.wikipedia.org/wiki?curid=2286739", "title": "Cacomantis passerinus", "text": "Il cuculo panciagrigia (Cacomantis passerinus ) \u00e8 un uccello della famiglia Cuculidae.\nTassonomia.\n\"Cacomantis passerinus\" non ha sottospecie, \u00e8 monotipico.\nDistribuzione e habitat.\nQuesto uccello vive nell'Asia meridionale, in Pakistan, Bangladesh, Bhutan, Nepal, India, Myanmar, Sri Lanka e sulle Maldive. \u00c8 di passo in Oman."}
{"id": "2286744", "revid": "1354930", "url": "https://it.wikipedia.org/wiki?curid=2286744", "title": "Coppa del mondo di ciclismo su strada femminile 2009", "text": "La Coppa del mondo di ciclismo su strada femminile 2009 (ing.: \"2009 UCI Women's Road World Cup\"), dodicesima edizione della competizione, si svolse su dieci eventi dal 29 marzo al 13 settembre 2009. Le corse che lo costituirono furono nove in linea e una cronometro a squadre.\nLa vittoria della classifica individuale fu della olandese Marianne Vos, mentre la classifica a squadre vide prevalere la formazione tedesca Cerv\u00e9lo TestTeam Women."}
{"id": "2286745", "revid": "287204", "url": "https://it.wikipedia.org/wiki?curid=2286745", "title": "San Luca (Giambologna)", "text": "La statua di San Luca di Giambologna fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte dei Giudici e Notai e risale al 1597-1602. \u00c8 in bronzo ed \u00e8 alta 273 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nIl tabernacolo era anticamente decorato dalla statua marmorea di \"San Luca\" di Niccol\u00f2 di Pietro Lamberti, eseguita entro il 1406 ed oggi conservata al Museo del Bargello. Nella seconda met\u00e0 del Cinquecento si decise di rinnovare il tabernacolo, commissionando una pi\u00f9 prestigiosa scultura bronzea (il bronzo costava circa dieci volte pi\u00f9 del marmo ed era stato usato nel complesso di Orsanmichele dalle Arti pi\u00f9 ricche e potenti). \nLa storia della commissione e della realizzazione della statua di Giambologna \u00e8 ben documentata. Inizialmente la commissione era andata a Stoldo Lorenzi, ma alla sua morte nel 1582 egli aveva appena fatto in tempo a procurarsi il materiale, che all'epoca era ancora il marmo. La commissione pass\u00f2 cos\u00ec allo scultore fiammingo e venne allora deciso di usare il bronzo, in modo che tutte le sculture sulla trafficata via de' Calzaiuoli fossero di materiale uguale (le altre sono l\"'Incredulit\u00e0 di San Tommaso del Verrocchio e il San Giovanni Battista\" di \"Lorenzo Ghiberti\"). L'incarico venne ufficializzato nel 1583, ma si dovettero aspettare quasi vent'anni prima di vedere la statua completata, nel 1602. Il ritardo fu dovuto essenzialmente alle pressanti commissioni granducali che impegnarono lo scultore. Sappiamo che comunque gi\u00e0 nel 1590 nello studio dello scultore esisteva il modello a grandezza reale per la fusione e anche i dati stilistici rimandano alla produzione del maestro negli anni Ottanta del Cinquecento, piuttosto che a quella degli esordi del XVII secolo. \nLa scultura venne restaurata tra il 2001 e il 2002 a cura della Soprintendenza, grazie al finanziamento della Ross Family Charitable Foundation di New York.\nDescrizione.\nSan Luca Evangelista \u00e8 ritratto come un uomo barbuto di mezza et\u00e0, vestito all'antica con toga e mantello, con il braccio destro che regge un libro aperto e con quello sinistro appoggiato sulla spalla (forse una memoria del David di Michelangelo). Il corpo presenta una torsione tipicamente manierista, sebbene l'angusto spazio della nicchia limiti l'estro scultoreo di Giambologna, che cre\u00f2 una figura composta e solenne. La statua \u00e8 firmata e datata .\nIl \"San Luca\" non ha goduto di molta fortuna critica nei secoli, nonostante l'apprezzamento di Gianlorenzo Bernini, che si tramanda l'avesse lodata. I giudizi sono stati in parte immotivatamente critici, enfatizzanti la vecchiaia dell'artista all'epoca della realizzazione (anche se il progetto era precedente di molto) e il confronto con il \"San Matteo Apostolo\" del Duomo di Orvieto, sempre di Giambologna, che si riteneva il modello di quest'opera: venne infatti allogata al Giambologna nel 1595 e eseguita da Pietro Francavilla nel 1600, ma, come si \u00e8 gi\u00e0 detto, era invece posteriore al bozzetto del \"San Luca\"."}
{"id": "2286749", "revid": "110157", "url": "https://it.wikipedia.org/wiki?curid=2286749", "title": "G29-38", "text": "G29-38 (Giclas 29-38; ZZ Piscium / ZZ Psc) \u00e8 una nana bianca situata nella costellazione dei Pesci, variabile del tipo ZZ Ceti.\nLa variabilit\u00e0 di G29-38 fu scoperta per la prima volta nel 1974 ed \u00e8 dovuta, come per tutte le nane bianche del tipo ZZ Ceti, a delle pulsazioni non radiali dell'astro causate da onde gravitazionali. Tali pulsazioni fanno s\u00ec che la luminosit\u00e0 della stella vari anche del 30%.\nSi tratta di una nana bianca piuttosto giovane e calda, che si sarebbe formata in tempi relativamente recenti (circa 600 milioni di anni) a partire da una stella AGB.\nIl disco di detriti.\nLa presenza di materiale detritico in orbita attorno a G29-38 \u00e8 stata scoperta verso la fine degli anni 1980 grazie ad osservazioni nell'infrarosso, che mostrarono un sostanziale picco di emissione alle lunghezze d'onda di 2 e 5\u00a0\u00b5m. Inizialmente questo eccesso di radiazione infrarossa venne imputato alla presenza di una nana bruna simile a Giove, con una temperatura di 1200 K ed un raggio di 0,15 R\u2299; tuttavia, le osservazioni successive non confermarono la presenza di questo oggetto.\nLe osservazioni nell'infrarosso condotte nel 2004 dal telescopio spaziale Spitzer della NASA hanno indicato in orbita attorno alla nana bianca la presenza di una nube di polveri che sarebbe stata originata dalla distruzione, ad opera di forze mareali, di una cometa passata al periastro troppo vicina alla nana. La scoperta potrebbe essere indizio del fatto che G29-38 sia ancora orbitata da una cintura di comete sopravvissute e, presumibilmente, anche da pianeti esterni."}
{"id": "2286754", "revid": "36426", "url": "https://it.wikipedia.org/wiki?curid=2286754", "title": "Museo civico di Bologna", "text": ""}
{"id": "2286767", "revid": "36426", "url": "https://it.wikipedia.org/wiki?curid=2286767", "title": "The J.Paul Getty Museum", "text": ""}
{"id": "2286770", "revid": "35813", "url": "https://it.wikipedia.org/wiki?curid=2286770", "title": "Robert le diable", "text": ""}
{"id": "2286772", "revid": "729019", "url": "https://it.wikipedia.org/wiki?curid=2286772", "title": "Sindrome MERRF", "text": "Per Sindrome MERRF (o epilessia mioclonica con fibre rosse raggrinzite) in campo medico si intende un quadro clinico complesso da difetto mitocondriale. \u00c8 estremamente rara, con una prevalenza stimata di 1 / 400.000 nell'Europa settentrionale e ha diversi gradi di espressivit\u00e0 a causa dell'eteroplasmia.\nEpidemiologia.\nLa sua incidenza \u00e8 quasi di 1 persona su 400.000, con prevalenza maggiore negli USA. L'et\u00e0 di esordio \u00e8 adolescenziale.\nSintomatologia.\nFra i sintomi e i segni clinici ritroviamo :\nA seconda del DNA mitocondriale mutato cambiano le manifestazioni riscontrate. Alcuni pazienti inoltre possono manifestare achinetopsia ad intermittenza.\nGeni mutati.\nLa sindrome di MERRF \u00e8 causata da una mutazione alla posizione 8344 nel genoma mitocondriale in oltre l'80% dei casi. Questa mutazione interferisce il gene mitocondriale per tRNA-Lys e cos\u00ec interrompe la sintesi di proteine essenziali per la fosforilazione ossidativa.\nMolti geni sono coinvolti. Tra cui:\nDiagnosi.\nIl sospetto diagnostico viene fatto raccogliendo i sintomi principali e tramite biopsia muscolare. Alla biopsia saranno evidenti le fibre muscolari rosse raggrinzate : in pazienti con sindrome si osservano aggregati di mitocondri anormali che si accumulano principalmente nelle cellule muscolari.\nTrattamento.\nCome molte malattie mitocondriali, non esiste alcuna cura per la MERRF e il trattamento \u00e8 principalmente sintomatico. Alta dosi di Coenzima Q10 e L-Carnitina sono state provate con scarso successo come terapie con la speranza di migliorare la funzione mitocondriale."}
{"id": "2286774", "revid": "343572", "url": "https://it.wikipedia.org/wiki?curid=2286774", "title": "Agia Barbara", "text": ""}
{"id": "2286778", "revid": "287204", "url": "https://it.wikipedia.org/wiki?curid=2286778", "title": "Enrico Tamberlik", "text": "Nato a Roma, Tamberlik potrebbe aver avuto origini rumene e il suo vero nome essere Nikita Torna. Studi\u00f2 dapprima a Napoli con Zirilli e Borgna, quindi a Bologna con Giacomo Guglielmi, infine a Milano con De Abella. Debutt\u00f2 nel 1837 nel ruolo di Arnoldo nel \"Guglielmo Tell\" di Rossini, quindi si esib\u00ec al Teatro Apollo di Roma nel ruolo di Gennaro in \"Lucrezia Borgia\" di Donizetti e di nuovo Arnoldo. Tamberlik cant\u00f2 poi al Teatro Fondo di Napoli nel 1841, con lo pseudonimo di Enrico Danieli, come Tebaldo in \"I Capuleti e i Montecchi\" di Bellini, e nella stagione 1842-1843 fece il suo debutto al Teatro San Carlo, col nome di Enrico Tamberlik. Cant\u00f2 anche a Madrid e Barcellona.\nNel 1850 fu per la prima volta alla Royal Opera House al Covent Garden di Londra, nel ruolo di Masaniello in \"La muta di Portici\" di Auber: si esib\u00ec al teatro londinese fino al 1869. Fu anche ospite fisso al Teatro Mariinsky di San Pietroburgo dal 1850 al 1863, dove fu il primo Alvaro ne \"La forza del destino\" di Verdi, la cui prima rappresentazione and\u00f2 in scena il 10 novembre 1862. Fece la sua prima apparizione al Th\u00e9\u00e2tre-Italien di Parigi nel 1858, e vi torn\u00f2 regolarmente fino al 1877.\nCant\u00f2 al Teatro Col\u00f3n di Buenos Aires nel 1857 nel ruolo di Alfredo in \"La traviata\" di Verdi, e all'Academy of Music di New York durante la stagione 1873-1874. La sua ultima apparizione alla Royal Opera House \u00e8 datata 1870: and\u00f2 in tourn\u00e9e in Spagna nel 1881 e poco dopo si ritir\u00f2 dalle scene. Mor\u00ec nel 1889 a Parigi, a 69 anni.\nSecondo le testimonianze dell'epoca, Tamberlik possedeva una robusta voce tenorile con un vibrato molto marcato e note acute molto sonore. Queste qualit\u00e0, unite a un aspetto imponente, lo rendevano particolarmente adatto ai ruoli eroici, ad esempio Jean in \"Le proph\u00e8te\" di Meyerbeer, Arnoldo in \"Guglielmo Tell\" e Manrico ne \"Il trovatore\" di Verdi. Altri ruoli notevoli che si trov\u00f2 a interpretare furono Otello, Pollione, Arturo, Ernani, Roberto il diavolo, Faust, Don Ottavio, Florestano, Max, Poliuto e Benvenuto Cellini.\nFrancesco Tamagno (1850-1905) fu considerato il pi\u00f9 grande successore di Tamberlik fra i tenori eroici: un'eco della voce di Tamberlik si pu\u00f2 ricavare dalle incisioni che Tamagno registr\u00f2 nel 1903 e 1904."}
{"id": "2286779", "revid": "35813", "url": "https://it.wikipedia.org/wiki?curid=2286779", "title": "Enrico Tamberlick", "text": ""}
{"id": "2286784", "revid": "767487", "url": "https://it.wikipedia.org/wiki?curid=2286784", "title": "Arma non convenzionale", "text": "Arma non convenzionale (\"Dark Angel\"), noto anche come I Come in Peace, \u00e8 un film del 1990 diretto da Craig R. Baxley, con protagonista Dolph Lundgren.\nTrama.\nUn alieno dall'aspetto umanoide appena arrivato sul pianeta Terra ruba ad alcuni spacciatori di droghe un carico di eroina (dapprima dicendo di essere \u00abvenuto in pace\u00bb, poi facendo uso d'armi futuribili, tra cui una letale lama a disco e una sorprendente pistola molto potente); quindi la somministra con la forza tramite una sonda a umani presi a caso e a cui quasi subito successivamente estrarr\u00e0 le endorfine prodotte direttamente dal cervello, uccidendoli con rapidit\u00e0.\nNei piani dell'alieno, dalle endorfine verrebbero ricavate migliaia di dosi di sostanze stupefacenti purissime, che l'alieno intende vendere ai propri simili.\nQuesto assassino e trafficante di morte dello spazio \u00e8 inseguito da un altro alieno anti-narcotici, il quale, in seguito a uno scontro, affider\u00e0 il compito di fermare il criminale a Smith, un agente dell'FBI, e a Jack Cain, un poliziotto assistito dalla giovane Diane Pallone; questi dovranno impegnarsi per fermare il malvagio estraterrestre prima che se ne vada o faccia arrivare su questo mondo altri suoi pericolosi compagni, che sterminerebbero gli umani.\nAlla fine sar\u00e0 Jack Cain ad avere la meglio sull'alieno.\nAccoglienza.\nCritica.\nSull'aggregatore di recensioni Rotten Tomatoes, la pellicola riceve il 31% delle recensioni positive, con un voto medio di 4/10, basato su 26 critiche.\nIl film viene inoltre citato brevemente nella pellicola Maledetto il giorno che t'ho incontrato, in cui Carlo Verdone e Margherita Buy guardano \"Arma non convenzionale\" in un cinema."}
{"id": "2286792", "revid": "228587", "url": "https://it.wikipedia.org/wiki?curid=2286792", "title": "Linguaggio di programmazione esoterico", "text": "Un linguaggio di programmazione esoterico \u00e8 una tipologia di linguaggi di programmazione particolarmente complessi e volutamente meno chiari possibile. Questi linguaggi, popolari fra gli hacker e gli utenti pi\u00f9 che abili, non hanno una vera utilit\u00e0 nel mondo reale, ma sono generalmente concepiti per mettere alla prova i limiti della programmazione su computer, come proof of concept per dimostrare una teoria o per semplice divertimento. Alcuni, invece, sono concepiti come esercizio per comprendere meglio il funzionamento di un calcolatore.\nStoria.\nIl primo esempio di linguaggio esoterico \u00e8 stato INTERCAL, scritto nel 1972 da James M. Lyon e Don Woods, col tentativo di creare un linguaggio totalmente differente da quelli esistenti all'epoca, parodiando elementi di Fortran, COBOL, e assembly.\nVenti anni pi\u00f9 tardi Wouter van Oortmerssen ha creato FALSE, un linguaggio basato sul concetto di macchina a stack dotato di una sintassi confusa, illeggibile ed estremamente concisa: il compilatore occupa solamente 1024 byte. Questo ha in seguito ispirato Urban M\u00fcller a creare un linguaggio ancora pi\u00f9 conciso, il Brainfuck, composto da soli otto caratteri riconosciuti. Insieme al Befunge creato da Chris Pressey, sono i due linguaggi esoterici pi\u00f9 noti.\nTermini del linguaggio di programmazione esoterico.\nTuring Tarpit.\n\u00c8 un linguaggio di programmazione Turing-completo il cui numero di comandi, operatori o oggetti \u00e8 molto piccolo.\nStateful encoding.\nIn questo metodo di programmazione, le istruzioni che il linguaggio di programmazione mette a disposizione sono in un elenco predefinito, e per eseguire un comando sono necessari due passaggi:\nL'elenco delle operazioni pu\u00f2 essere sia statico - come in reMorse e THRAT o dinamico, come in reMorse4ever.\nEcco un esempio sulla base di reMorse o THRAT:\n Select Next Operation in list\n Perform Operation\nFunge.\nUna \"funge\" \u00e8 un programma le cui istruzioni sono disposte a formare una figura che si sviluppa bidimensionalmente, e la sequenza delle istruzioni \u00e8 stabilita dalla direzione di movimento di un \"puntatore\" su tale figura. Il programmatore ha a disposizione, oltre che istruzioni sui dati, anche comandi per modificare posizione e direzione di movimento del puntatore.\nNon determinismo.\nIn un linguaggio non deterministico, l'esecuzione delle istruzioni non \u00e8 garantita con certezza, ma solo con una certa probabilit\u00e0. In linguaggi come questi, anche tentare di ottenere un risultato \u00e8 un compito arduo, dato che non si ha la certezza che un'istruzione sia eseguita o meno, e quindi non \u00e8 possibile prevederne il funzionamento.\nEsempi.\nDi seguito alcuni esempi del classico programma hello world o di singole istruzioni scritte con linguaggi esoterici:\n HAI \n CAN HAS STDIO? \n VISIBLE \"HAI WORLD!\" \n KTHXBYE\n \"dlroW olleH\"&gt;:v\n ^,_@\n Put cinnamon into 2nd mixing bowl\n MoO moO MoO mOo MOO OOM MMM moO moO MMM mOo mOo moO MMM mOo MMM moO moO MOO MOo mOo MoO moO moo mOo mOo moo\n 99 9[1-$][\\$@$@$@$@\\/*=[1-$$[%\\1-$@]?0=[\\$.' ,\\]?]?]#\n Act I: Hamlet's insults and flattery.\n (=&lt;`:9876Z4321UT.-Q+*)M'&amp;%$H\"!~}|Bzy?=|{z]KwZY44Eq0/{mlk**\n hKs_dG5[m_BA{?-Y;;Vb'rR5431M}/.zHGwEDCBA@98\\6543W10/.R,+O&lt;"}
{"id": "2286799", "revid": "204012", "url": "https://it.wikipedia.org/wiki?curid=2286799", "title": "Sindrome di MERRF", "text": ""}
{"id": "2286806", "revid": "287204", "url": "https://it.wikipedia.org/wiki?curid=2286806", "title": "Poel", "text": "Poel (36,02\u00a0km\u00b2, 2.660 ab.) \u00e8 un'isola tedesca del golfo di Meclemburgo, sul Mar Baltico, appartenente allo Stato federato di Meclemburgo-Pomerania Anteriore (\"Mecklenburg-Vorpommern\") (Germania nord-orientale).\u00c8 la sesta isola della Germania e si trova di fronte alla citt\u00e0 anseatica di Wismar Amministrativamente \u00e8 un comune del circondario (\"Landkreis\") del Meclemburgo Nordoccidentale (\"Nordwestmecklenburg\", targa: NWM); al comune di Poel, fa parte anche la vicina isola di Langenwerder.\nCentro principale dell'isola \u00e8 Kirchdorf, che conta 2.000 abitanti; tra le altre localit\u00e0, vi sono: Timmendorf, Brandenhusen, Malchow, Niendorf, Seedorf, ecc.\nEtimologia.\nEtimologicamente, Poel potrebbe derivare da un termine slavo che significa \"terreno piatto\".\nStoria.\nL'isola di Poel \u00e8 citata per la prima volta nel 1163 in un documento redatto dall'arcivescovo Hartwig I von Stade."}
{"id": "2286808", "revid": "466539", "url": "https://it.wikipedia.org/wiki?curid=2286808", "title": "Jos\u00e9 Luis Cuerda", "text": ""}
{"id": "2286827", "revid": "290024", "url": "https://it.wikipedia.org/wiki?curid=2286827", "title": "Intellettuali", "text": ""}
{"id": "2286838", "revid": "27723", "url": "https://it.wikipedia.org/wiki?curid=2286838", "title": "Interlinguistica", "text": "L'interlinguistica \u00e8 la branca della linguistica che studia ogni aspetto della comunicazione linguistica tra persone che non possono, o non vogliono, farsi capire per mezzo delle proprie lingue materne.\nL'interlinguistica studia come le lingue etniche e le lingue ausiliarie (lingue franche e lingue pivot) si comportano in tali situazioni; e sulle possibilit\u00e0 di ottimizzare la comunicazione tra i parlanti di lingue diverse, per esempio impiegando lingue ausiliarie internazionali come l'esperanto o l'Interlingua. Queste sono lingue \"controllate\" create da uno studio intenzionale (glossopoiesi), di solito con lo scopo di facilitare la comunicazione. Ma l'interlinguistica si occupa anche delle lingue create per scopi letterari (lingue artistiche e aliene); del contatto linguistico che crea lingue franche per la comunicazione ma sorte spontaneamente, come le lingue pidgin; dell'evoluzione delle lingue dovuta a contatti reciproci, come per esempio la teoria delle onde; e delle interlingue create inconsapevolmente da chi impara una lingua diversa dalla propria. Anche la glossolalia e la lingua degli uccelli fanno parte dell'interlinguistica.\nStoria.\nLa prima documentazione dell'uso del termine risale ad un testo del 1911, relativo alle lingue ausiliarie internazionali, del belga Jules Meysmans. \u00c8 diventato d'uso pi\u00f9 frequente in seguito ad una conferenza del linguista danese Otto Jespersen al \"2\u00ba Congresso Internazionale dei Linguisti\" nel 1931. Secondo Jespersen, l'interlinguistica \u00e8: Secondo questa definizione, le indagini utili ad ottimizzare la comunicazione interlinguistica stanno a base della disciplina, e lo scopo pu\u00f2 essere quello di elaborare una nuova lingua per l'uso internazionale oppure all'interno di un Paese od un'unione di Paesi multilingue. Ricerche di questo tipo furono intraprese per esempio dalla \"D\u00e9l\u00e9gation pour l'adoption d'une langue auxiliaire internationale\" (Delegazione per l'adozione di una lingua ausiliaria internazionale), che elabor\u00f2 l'Ido nel 1907; e dalla International Auxiliary Language Association (Associazione della lingua ausiliaria internazionale) o \"IALA\", che produsse l'Interlingua nel 1951.\nValter Tauli consider\u00f2 l'interlinguistica come una sottodisciplina della pianificazione linguistica. I princ\u00ecpi da lui consigliati per tale pianificazione, da applicare all'evoluzione guidata delle lingue nazionali, possono venire applicati, e in modo anche pi\u00f9 libero, alle interlingue artificiali. \u00c8 notevole che questi princ\u00ecpi abbiano una stretta corrispondenza con le massime conversazionali di Herbert Paul Grice. Queste \"massime\" descrivono come viene ottenuta la comunicazione effettiva durante una conversazione; e perch\u00e9 funzioni bene, una lingua deve essere tale da rispettare queste \"massime\", cosa che le lingue non sempre fanno.\nEsempi recenti di pubblicazioni per la pianificazione di lingue artificiali sono \"Language Construction Kit\" (Kit di Costruzione di Linguaggi) di Mark Rosenfelder, e \"How to create a language\" (Come creare una lingua) di Pablo Flores.\nLa maggior parte delle pubblicazioni nel campo dell'interlinguistica non sono per\u00f2 cos\u00ec \"costruttive\", ma piuttosto descrittive, comparative, storiche, sociolinguistiche, o relative alla traduzione ad opera dell'uomo o delle macchine. Come nel caso dell'esperanto, che \u00e8 la pi\u00f9 usata tra le interlingue artificiali, esiste una letteratura relativamente abbondante sia sulla lingua in s\u00e9 stessa che sulla sua filologia.\nL'esperantologia costituisce uno dei rami principali dell'interlinguistica, dato che fin dal suo inizio nel 1887 il maggiore impiego dell'esperanto rispetto alle altre interlingue dona alla ricerca e allo studio la maggiore quantit\u00e0 di testi ed articoli, spesso scritti direttamente in esperanto.\nUn valido contributo agli studi d'interlinguistica viene fornito dal Centro italiano di interlinguistica, la cui casa editrice Kooperativo de Literatura Foiro pubblica due riviste esperantiste, \"Literatura Foiro\" e \"Heroldo de Esperanto\"; che oltre ad articoli di letteratura, il loro argomento principale, includono anche articoli sull'interlinguistica.\nLe riviste internazionali specializzate sull'argomento sono:\nElenco fondamentale.\nAlcune lingue artificiali sono menzionate fin dal Medioevo, come per esempio la Lingua ignota di Ildegarda von Bingen ed il Balaibalan di Muhy\u00ee-i G\u00fcl\u015fen\u00ee, probabilmente con finalit\u00e0 mistiche e non di comunicazione. Queste lingue, cos\u00ec come le lingue sacre in uso presso alcuni popoli tribali quali il Damin degli aborigeni australiani, l'Eskay delle Filippine, il Medefaidrin della Nigeria, la \"Lingua segreta\" dei Dogon del Mali ed altre, attestano che l'invenzione linguistica non \u00e8 solamente un prodotto dell'epoca moderna, e nemmeno della sola cultura occidentale. Molto probabilmente da tempi remoti, e nel mondo intero, sono state create lingue con finalit\u00e0 religiose o segrete. \u00c8 probabile che future ricerche presso gli archivi storici extraeuropei, e lo studio delle lingue sciamaniche e di altri idiomi religiosi, ci rivelino la presenza, presente e passata, di molte lingue ancora oggi sconosciute.\nIn seguito si \u00e8 passati attraverso la fase delle \"lingue filosofiche\" dei secoli XVII e XVIII, delle quali tanto s'interessarono grandi filosofi quali Comenio, Dalgarno, Wilkins, Lodwick e Leibniz. \nInfine si \u00e8 arrivati ai moltissimi progetti meno \"filosofici\" ma pi\u00f9 \"pratici\" dei secoli XIX, XX e XXI. Di tutte queste lingue artificiali progettate per la comunicazione, alcune soltanto hanno avuto un'applicazione pratica degna di nota. Esse sono: \nTra queste solo l'esperanto, e in misura minore l'Interlingua, radunano ancora oggi una comunit\u00e0 considerevole di parlanti attivi. Il Loglan, il Lojban e la Glosa posseggono, fin dalla loro creazione, un piccolo gruppo di aderenti. Il progresso della tecnologia del computer, in particolare di internet, ha favorito la formazione di piccoli gruppi di seguaci di moltissime interlingue vecchie e nuove.\nTra le lingue artistiche, le pi\u00f9 note in passato furono le tante variet\u00e0 di latino maccheronico, prima fra tutte quella di Teofilo Folengo. In tempi molto pi\u00f9 recenti la \"Newspeak\" (Neolingua) di George Orwell nel suo romanzo \"1984\", e il Nadsat di Anthony Burgess nel romanzo e nel film \"A Clockwork Orange\" \"(Arancia meccanica)\". Oggi le pi\u00f9 popolari sono i linguaggi della Terra di Mezzo dello scrittore inglese J. R. R. Tolkien, soprattutto il Quenya e il Sindarin. Tra le pi\u00f9 recenti l'atlantiano, creato da Marc Okrand per il film Disney \"Atlantis - L'impero perduto\" (2001); poi il Dothraki e le lingue Valyriane, creazioni di David J. Peterson per la serie televisiva \"Game of Thrones\" \"(Il Trono di Spade)\".\nFra le lingue aliene la pi\u00f9 popolare \u00e8 senz'altro il Klingon relativo, insieme al Vulcaniano, al Romulano e altre, alla serie televisiva e cinematografica di \"Star Trek\". Poi il Basic Galattico, lingua franca dell'universo di \"Guerre stellari\"; e il Na'vi, creato da Paul Frommer per il film \"Avatar\" del 2009. \nTra i linguaggi soltanto scritti (pasigrafie) il pi\u00f9 conosciuto \u00e8 il Blissymbolics: un sistema di scrittura artificiale ideato da Charles K. Bliss nel 1949. Esso fu creato per la comunicazione internazionale, ma ha trovato il suo campo d'applicazione altrove, come ausilio per persone inabili ad utilizzare le lingue ordinarie a causa di disabilit\u00e0 motorie o cognitive. Esempi analoghi sono l'\"Intac\" di Anthony Page (1969); e il \"Vidling\", ispirato ai princ\u00ecpi dell'esperanto, creato nel 1990 dal maestro bergamasco Mirko Marcetta.\nTra le lingue dei segni, il Gestuno \u00e8 un tentativo di creare una lingua dei segni internazionale ad uso dei sordi di tutto il mondo. \u00c8 stato creato un sistema analogo basato sull'esperanto, denominato Signuno.\nTra le lingue musicali tradizionali la pi\u00f9 conosciuta \u00e8 il Silbo gomero delle Isole Canarie. Fra quelle artificiali il gi\u00e0 citato \"Solresol\", basato sulle 7 note della scala diatonica in Do maggiore, fu una delle prime lingue \"inventate\" nella storia. Nel 1990 Bruce Koestner ha creato un'analoga lingua, chiamata Eaiea, fondata sulle 12 note della scala cromatica.\nClassificazione.\nTra le lingue artificiali si distinguono innanzitutto le \"pasigrafie\", cio\u00e8 le lingue soltanto scritte, e le \"pasilalie\", ovvero le lingue parlate e solitamente anche scritte. \nPoi si distingue tra le \"lingue a priori\" e le \"lingue a posteriori\", di cui uno dei primi esempi fu la \"Communicationssprache\" del 1839. Queste ultime sono basate su una, o pi\u00f9 spesso molte, lingue di partenza; mentre questo non \u00e8 evidente per le prime, quali per esempio le \"lingue filosofiche\" del XVII secolo, il Solresol, e le lingue logiche del XX secolo come per esempio il Ro, il Loglan e il Lojban. Le interlingue sorte spontaneamente sono necessariamente \"a posteriori\"; oppure \"iconiche\", cio\u00e8 fanno uso d'immagini o di segni imitatori.\nLe lingue \"a posteriori\" vengono ulteriormente divise in \"lingue schematiche\" (per esempio l'esperanto), che cercano di semplificare e sintetizzare il pi\u00f9 possibile le lingue prese a modello, sperando di essere pi\u00f9 neutrali verso i parlanti di lingue molto diverse; e \"lingue naturalistiche\" (per esempio l'Interlingua, l'Occidental, la Lingua Franca Nova o la Lingue Simple), che, pur semplificandole, cercano di restare vicine alle lingue prese a modello; sperando di abbreviare il tempo di apprendimento, almeno per i parlanti delle lingue di riferimento.\nMentre il latino e le lingue neolatine siano state il riferimento di un grandissimo numero di interlingue, un numero minore ma tutt'altro che scarso \u00e8 stato quello delle lingue a base germanica o slava. Invece si contano sulla punta delle dita quelle a base greca ed ebraica. \nPer esigenze di spazio, la seguente tabella elenca una o poche lingue rappresentative per ogni tipo classificato. Molte altre potrebbero essere citate."}
{"id": "2286839", "revid": "599013", "url": "https://it.wikipedia.org/wiki?curid=2286839", "title": "Sean Green", "text": ""}
{"id": "2286844", "revid": "125986589", "url": "https://it.wikipedia.org/wiki?curid=2286844", "title": "D-Tox", "text": "D-Tox \u00e8 un film del 2002, diretto da Jim Gillespie, con protagonista l'attore Sylvester Stallone.\nIl film \u00e8 tratto dal libro di Howard Swindle \"Jitter Joint\".\nTrama.\nL'agente dell'FBI Jake Malloy \u00e8 vittima designata di un serial killer psicopatico. Dopo aver visto brutalmente uccisi da quest'ultimo la fidanzata ed un suo amico e collega, Malloy cade in una profonda depressione e viene convinto da un altro collega a ricoverarsi in un centro di riabilitazione (D-Tox), che si trova in una zona isolata nel Wyoming, finalizzato alla cura di agenti con vari problemi di nevrosi o di alcolismo, derivanti da traumi generati dall'aver assistito ad eventi drammatici che il mestiere comporta. Il killer, per\u00f2, riesce a seguirlo e ad infiltrarsi nel centro, sostituendosi ad un poliziotto che vi doveva essere ricoverato e che viene ucciso prima dell'arrivo. Camuffato fino all'ultimo tra i ricoverati, comincia ad eliminare ad uno ad uno i componenti dello staff del centro e gli altri agenti, con l'ossessivo scopo finale di arrivare a Malloy.\nProduzione.\nIl budget del film \u00e8 stato di circa 55 milioni di dollari."}
{"id": "2286848", "revid": "247222", "url": "https://it.wikipedia.org/wiki?curid=2286848", "title": "E.D.I. Amin", "text": ""}
{"id": "2286850", "revid": "121699082", "url": "https://it.wikipedia.org/wiki?curid=2286850", "title": "Ti chiedo perdono", "text": "Ti chiedo perdono, nota anche come Pasiones - La nuova storia di Maria, (\"Pasiones\") \u00e8 una telenovela di produzione argentina in 166 puntate da 40 minuti realizzata nel 1987 con Grecia Colmenares e Raul Taibo. La sigla originale \u00e8 stata cantata da Silvestre. In Italia la sigla d'apertura \u00e8 \"Innamorata senza te\", cantata dalla doppiatrice della protagonista, Anna Radici. La sigla di chiusura \u00e8 \"Amor mi amor\" di Nicolas de Angelis.\nIn Italia \u00e8 stata trasmessa da Odeon TV, nel 1990 con il titolo \"Pasiones - La nuova storia di Maria\". Nella versione originale la protagonista si chiama Milagros, ma venne modificato in Maria per sfruttare lo straordinario successo ottenuto dalla Colmenares su Odeon TV nella telenovela precedente intitolata appunto \"Maria\".\nTrama.\nLa storia \u00e8 ambientata a Buenos Aires e racconta di Maria, innocente campagnola che si reca in citt\u00e0 dopo la morte della madre insieme alla sorella cieca ed alla nipote neonata, figlia di un'altra sorella, coinvolta nel giro della prostituzione. A Buenos Aires incontra Abel che aveva gi\u00e0 conosciuto nel suo paesino di campagna quando questi aveva subito un grave incidente: se ne innamora follemente, nonostante la differenza di classe sociale e lo stato civile dell'uomo. Abel infatti \u00e8 in procinto di sposarsi con Barbara ma dopo il matrimonio capisce di ricambiare Maria (che nel frattempo viene assunta come domestica proprio da Barbara) e di disprezzare invece sua moglie che altri non \u00e8 che una pazza capace di tutto; la donna infatti terr\u00e0 legato a s\u00e9 in maniera morbosa Abel nonostante abbia una storia con un collega, finger\u00e0 sulla paternit\u00e0 di suo figlio e si impossesser\u00e0 del figlio di Maria aiutata da sua madre e dalla madre di Abel (Martina) che mal sopportano la presenza di Maria nelle loro famiglie. Maria dovr\u00e0 quindi lottare per far valere i propri diritti e vivere un'esistenza felice accanto al suo principe azzurro."}
{"id": "2286851", "revid": "36426", "url": "https://it.wikipedia.org/wiki?curid=2286851", "title": "Bastione di Santa Barbara", "text": "Il bastione di Santa Barbara \u00e8 una fortificazione costiera situata nel comune di Monte Argentario, nella frazione di Porto Ercole. La struttura fortificata \u00e8 parte integrante sia del sistema difensivo del promontorio dell'Argentario sia di quello del borgo, essendo di fatto parte integrante delle mura di Porto Ercole.\nStoria.\nLa fortificazione costiera venne costruita in epoca rinascimentale dai Senesi, pi\u00f9 precisamente nella seconda met\u00e0 del Quattrocento, nel luogo in cui sorgeva una preesistente struttura bizantina del VII secolo. La struttura difensiva, integrata nelle mura di Porto Ercole e nel sistema difensivo che la Repubblica di Siena aveva allestito lungo le coste dell'Argentario, venne progettata da Francesco di Giorgio Martini. Le funzioni a cui erano adibito erano quelle di avvistamento, di difesa e offesa, essendo in posizione dominante rispetto al Porto Vecchio di Porto Ercole, che era l'infrastruttura che doveva proteggere.\nIl bastione rimase intatto nei propri elementi architettonici fino al 1846, anno in cui la fortificazione sub\u00ec gravi danni per un leggero evento franoso. I successivi interventi di ristrutturazione e messa in sicurezza modificarono in parte l'aspetto eliminando l'originario ingresso.\nDescrizione.\nIl bastione di Santa Barbara si presenta come una struttura fortificata dalla forma poligonale irregolare, con un possente basamento a scarpa che scende fino al livello del mare. Alto una decina di metri, il bastione si caratterizza per strutture murarie rivestite in pietra, che nella parte alta sommitale delimitano la terrazza, che si sviluppa poco al di sotto del livello della piazza principale del borgo, alla cui estremit\u00e0 opposta si affaccia il palazzo dei Governanti.\nLa struttura difensiva, conserva una delle due garitte che originariamente la caratterizzavano: questa si presenta a pianta circolare, con apertura ad arco tondo, che dava rifugio e nascondiglio alla sentinella di turno.\nOriginariamente, il bastione includeva anche la polveriera."}
{"id": "2286853", "revid": "767487", "url": "https://it.wikipedia.org/wiki?curid=2286853", "title": "Doug Overton", "text": ""}
{"id": "2286855", "revid": "1904508", "url": "https://it.wikipedia.org/wiki?curid=2286855", "title": "Biblioteca capitolare di Monza", "text": "La Biblioteca capitolare del Duomo di Monza \u00e8 in Italia una delle pi\u00f9 importanti e antiche raccolte di volumi di valore artistico e storico. La raccolta \u00e8 conservata all'interno del Duomo e comprende testi che vanno dal VI al XX secolo per un patrimonio di circa mille volumi.\nIn particolare la Biblioteca Capitolare monzese contiene circa duecento manoscritti. \nTra i pezzi pi\u00f9 importanti sono da ricordare un testo che contiene i \"Dialoghi\" di San Gregorio Magno, il codice illustrato \"De ratione temporum\" del Venerabile Beda, il \"Codice purpureo\", un frammento di palinsesto di un libro liturgico dell'VIII secolo, vari codici musicali e codici con rare miniature.\nLa biblioteca custodisce anche il \"Codice degli Statuti del Comune di Monza\" nel quale \u00e8 illustrato l'antico stemma medievale della citt\u00e0. Sono inoltre raccolte rare opere a stampa e manoscritti, incunaboli ed edizioni a stampa del XVI secolo.\nIn epoca napoleonica i codici furono requisiti e trasferiti a Parigi alla Biblioteca Nazionale da cui fecero ritorno a Monza alla caduta di Napoleone."}
{"id": "2286861", "revid": "1543377", "url": "https://it.wikipedia.org/wiki?curid=2286861", "title": "Dror Barak", "text": "Biografia.\nImpiegato presso il consolato israeliano alle Nazioni Unite a New York, svolgeva parallelamente un'attivit\u00e0 di modello e porno-attore gay. Nel 2007, quando questa sua seconda attivit\u00e0 fu scoperta, venne sollevato dall'incarico.\nHa iniziato a lavorare nel mondo del porno per le case di produzione \"Collin O'Neal Productions\" e \"Raging Stallion\" (esordio in \"World Of Men: Serbia\") e, anche grazie al suo fisico muscoloso, ha subito riscontrato grande successo. Le sue \"misure\", secondo avn, sono: altezza 5' 11\" (1,80\u00a0m), peso 230 libbre (104,3\u00a0kg), lunghezza pene 9\" (23\u00a0cm), circonferenza 7\" (18\u00a0cm), circonciso.\nNel 2008 ha vinto, insieme a Ricky Sinz, il GayVN Award per la \"Miglior scena di sesso - Duo\" nel film \"Grunts\", film prodotto dalla Raging Stallion dalla durata di 12 ore e diviso in tre parti e ambientato nello scenario di guerra in Iraq. Nella stessa edizione del concorso ha ricevuto una nomination per il \"Performer of the Year\". Quell'anno ha ottenuto anche due nomination ai Grabby Awards, nelle categorie \"Miglior scena di sesso - Duo\" e \"Hottest Bottom\".\nIl 23 febbraio 2012 \u00e8 stata diffusa la notizia che Barak \u00e8 stato trovato morto, apparentemente per suicidio.. Barak si era ritirato dalla pornografia da alcuni anni e lavorava come modello e personal trainer. Aveva 38 anni."}
{"id": "2286868", "revid": "465169", "url": "https://it.wikipedia.org/wiki?curid=2286868", "title": "Loso's Way", "text": "Loso's Way \u00e8 quinto album del rapper statunitense Fabolous, pubblicato il 28 giugno 2009."}
{"id": "2286869", "revid": "339392", "url": "https://it.wikipedia.org/wiki?curid=2286869", "title": "Paludi pontine", "text": ""}
{"id": "2286876", "revid": "81103", "url": "https://it.wikipedia.org/wiki?curid=2286876", "title": "Ex Villa Durini", "text": "Ex Villa Durini \u00e8 un edificio costruito nel 1851 dal conte Ercole Durini. Il palazzo \u00e8 conosciuto dai monzesi anche con l'appellativo di Palazzo Frette o \"La Rinascente\" che dagli anni '70 vi ha posto il suo emporio cittadino.\nStoria.\nL'edificio originale fu costruito da Ercole Durini che commission\u00f2 il progetto a Carlo Amati nel 1851. Il palazzo fu costruito sul sito del vecchio Castello Visconteo che era stato demolito intorno al 1809. Il progetto originale prevedeva un palazzo su due livelli che aveva come particolarit\u00e0 una sala centrale circolare. La stessa idea fu utilizzata anche per un altro palazzo monzese, peraltro coevo, la Villa Pallavicini-Barb\u00f2.\nL'ex villa Durini sub\u00ec comunque numerose modifiche anche da parte della stessa famiglia Durini. Tuttavia le modifiche pi\u00f9 importanti si ebbero quando il palazzo fu acquisito dalla ditta Frette nel 1860 per utilizzarla come sede della propria azienda. Nel 1911 la ditta commission\u00f2 all'architetto Giuseppe Pirola, un raddoppiamento del corpo di fabbrica originario e fu in quella occasione che fu aggiunta la seconda torre di sinistra, simmetrica a quella dell'Amati.\nIl palazzo, che oggi ospita La Rinascente, conserva sul frontespizio, sopra l'entrata principale, una grande aquila con le ali spiegate simbolo della storica societ\u00e0 tessile."}
{"id": "2286877", "revid": "343572", "url": "https://it.wikipedia.org/wiki?curid=2286877", "title": "Vito Amico", "text": ""}
{"id": "2286879", "revid": "729019", "url": "https://it.wikipedia.org/wiki?curid=2286879", "title": "SAI Ambrosini S.S.4", "text": "Il SAI Ambrosini S.S.4 fu un prototipo di caccia italiano, sviluppato nei tardi anni trenta, ma mai entrato in produzione di serie. Il progetto era all'avanguardia per l'epoca, caratterizzato da alette canard e con il motore in configurazione spingente. Anche se era inteso come intercettore, l'S.S.4 non entr\u00f2 mai in servizio a causa della valutazione negativa della Regia Aeronautica che ritenne il velivolo troppo poco maturo per l'impiego operativo.\nStoria del progetto.\nLa designazione dell'S.S.4 deriva dalle iniziali di Sergio Stefanutti, il progettista dell'aereo. Stefanutti era un ufficiale ingegnere del Genio Aeronautico che focalizz\u00f2 molta della sua attenzione sull'efficienza aerodinamica per ottimizzare le prestazioni. La SAI (Societ\u00e0 Aeronautica Italiana)-Ambrosini era una societ\u00e0 di produzione di velivoli con sede a Passignano sul Trasimeno in Umbria.\nStefanutti non immagin\u00f2 le innovative caratteristiche dello S.S.4 da zero: le alette canard erano gi\u00e0 state usate sin dagli albori dell'aviazione ed anche la configurazione \"spingente\" del motore era ben conosciuta (il Wright Flyer adottava gi\u00e0 questa soluzione). La sua prima esperienza progettuale fu il modello S.S.2, un aereo leggero con ali canard, costruito presso lo Stabilimento di Costruzioni Aeronautiche della \"Direzione Superiore Studi ed Esperienze\" di Guidonia, vicino a Roma. Era un progetto semplice, ma originale, di aereo leggero che utilizzava un motore a 2 cilindri Keller da 16 cavalli. Non era stato concepito come aereo da combattimento, ma piuttosto come dimostratore tecnologico. L'S.S.2 vol\u00f2 per la prima volta nel 1935, ed uno dei due prototipi venne trasformato in un modello biposto con un motore CNA di 38 CV. L'esperienza maturata e la conseguente conoscenza dell'aerodinamica acquisita, consent\u00ec a Stefanutti di ideare una nuova versione, questa volta da utilizzare per compiti operativi: intercettazione e superiorit\u00e0 aerea. La configurazione base del nuovo modello manteneva il propulsore a elica spingente installata nella parte posteriore, le alette canard e il carrello d'atterraggio triciclo anteriore che era gi\u00e0 stato messo a punto nei precedenti S.S.2 e S.S.3. Con l'assenso dell'ingegner Ambrosini, il titolare dell'azienda, il nuovo modello venne costruito tra il 1938 e il 1939 e denominato S.S.4.\nTecnica.\nFacendo seguito alle esperienze condotte nel 1935 con il moto aliante ligneo SS.2, ed il successivo SS.3 Anitra (MM.372) biposto del 1937, l'SS.4 (MM.387) era un aereo da caccia monoposto interamente metallico con ali a freccia in configurazione canard e carrello triciclo retrattile. L'ala innovativa aveva una freccia di 20 gradi e non era presente un impennaggio di coda.\nL'S.S.4 era piccolo a causa della sua configurazione canard, che necessitava di un muso aerodinamico e privo di motore per un controllo ottimale. Il flusso aerodinamico si dirigeva verso la parte posteriore dove era installato il motore e doveva essere deviato dal movimento degli elevoni, cio\u00e8 appendici che fungono allo stesso tempo da elevatori e da alettoni. In queste condizioni, i comandi di volo sarebbero risultati molto pesanti da manovrare e la precisione di controllo difficile. Per correggere questo inconveniente, il motore venne spostato il pi\u00f9 indietro possibile e questo rese necessario abolire le strutture di coda convenzionali. Gli stabilizzatori verticali vennero raddoppiati e installati sulle ali, che a loro volta vennero spostate verso il retro della fusoliera per consentire ai timoni di coda di operare pi\u00f9 efficacemente. La presenza del propulsore in posizione arretrata forz\u00f2 il progettista dell'aereo ad adottare un carrello triciclo per evitare l'urto tra il suolo e le pale dell'elica. Infatti, altri aerei in configurazione spingente come il Do-335 hanno avuto complicazioni simili nel progetto. Davanti all'ala, erano posti i canard, molto grandi e dotati di superfici di controllo in grado di compiere grosse escursioni. Iniziavano dal muso e si estendevano fino a dietro l'abitacolo. L'insieme di tutte queste caratteristiche innovative port\u00f2 ad avere un progetto non convenzionale e diverso da qualsiasi standard dell'epoca.\nL'aereo aveva un muso basso e corto, che forniva una eccellente visibilit\u00e0 al pilota, che era ulteriormente migliorata dal fatto che il tettuccio aveva una struttura semplice e con l'unica parte metallica sopra la testa. La caratteristica costituiva una grossa differenza rispetto ad altri caccia convenzionali dell'epoca, dotati di un grosso muso necessario per ospitare i motori a configurazione trainante, a terra rivolti verso l'alto a causa del carrello d'atterraggio.\nL'aereo era armato con due cannoni Mauser da 20 mm e un cannone da 30\u00a0mm sistemati nel muso del caccia. anticipando di 4 anni l'impiego nella Regia Aeronautica di armi da 20 mm. Inoltre rilevante il fatto che tutti i pezzi montati sul velivolo non dovevano essere sincronizzati con elica posta anteriormente favorendo cos\u00ec una pi\u00f9 alta cadenza di colpi da parte dell'arma.\nLa visibilit\u00e0 non era disturbata dai controlli canard, che erano posizionati in basso, n\u00e9 dall'armamento che sarebbe stato installato nel muso. In realt\u00e0, la doppia coda e l'alta fusoliera erano molto pi\u00f9 problematiche per la visione posteriore.\nImpiego operativo.\nIl prototipo S.S.4 venne costruito nello stabilimento della SAI-Ambrosini a Passignano sul Trasimeno, ma successivamente l'aereo venne spostato all'aeroporto Eleuteri, a Castiglione del Lago, sempre nell'area del Trasimeno. L'aereo decoll\u00f2 la prima volta il 7 marzo 1939. Il giorno seguente, era pianificato un trasferimento del prototipo alla base aerea di Aviano da compiersi per treno e non in volo, ma il capo collaudatore, l'ingegnere Ambrogio Colombo, volle effettuare un secondo volo di prova. Dopo un normale volo di 45 minuti, a causa di un difetto di montaggio si stacc\u00f2 un alettone, il che costrinse il pilota collaudatore a cercare immediatamente di atterrare. Anche se era a soli due chilometri dall'aeroporto di Eleuteri, non riusc\u00ec ad arrivare alla pista e tocc\u00f2 terra in piena campagna. L'atterraggio di emergenza si trasform\u00f2 in incidente fatale perch\u00e9 l'aereo si schiant\u00f2 contro un albero. Il pilota mor\u00ec in quanto il motore nell'impatto venne proiettato in avanti nella cabina di pilotaggio, schiacciando l'occupante contro la parte anteriore. Un monumento a ricordo dell'incidente \u00e8 ancora visibile in prossimit\u00e0 di una delle strade nella zona dove avvenne lo schianto.\nLe indagini conclusero che l'incidente era dovuto a un difetto di fabbricazione che port\u00f2 all'installazione sbagliata dell'alettone. Lo studio evidenzi\u00f2 inoltre le eccessive vibrazioni trasmesse dal motore alle ali.\nAnche se questo insolito caccia era molto pi\u00f9 avanzato nel progetto di qualunque aereo avesse avuto la Regia fino a quel momento e anche se era ancora elogiato per le sue caratteristiche uniche, lo sviluppo fu interrotto e gli sforzi si concentrarono sul SAI 207.\nAspetti tecnici.\nIl muso libero dal motore era liberamente occupabile dalle armi di bordo. Anche se teoricamente le superfici canard facevano prevedere un'alta agilit\u00e0 ed altrettanto buone caratteristiche di velocit\u00e0, le prestazioni dell'S.S.4 non erano significativamente diverse da quelle di un aeroplano con configurazione classica e con un motore in linea 12 cilindri Isotta Fraschini Asso XI R.C.40 da 1000 CV.\nLe caratteristiche di velocit\u00e0 minima e massima dell'S.S.4 erano tali da giustificare la riprogettazione per reggere il confronto con altri caccia italiani. Le alette canard in questo caso dimostrarono di essere pi\u00f9 una difficolt\u00e0 che un beneficio per le prestazioni dell'aereo, e ancora una volta affior\u00f2 il dubbio dell'epoca circa l'utilizzazione di ali canard per scopi militari.\nAnche le caratteristiche di sopravvivenza furono oggetto di rilievo. In caso di avaria al motore, il pilota sarebbe stato in grossa difficolt\u00e0: se si fosse lanciato fuori dall'abitacolo avrebbe rischiato di essere tagliato dall'elica posteriore, ma se avesse tentato di atterrare sarebbe stato esposto al rischio di rimanere schiacciato tra il suolo e il motore, come in effetti avvenne con il prototipo. Il motore da 600 chili non avrebbe protetto il pilota in atterraggi d'emergenza o dal fuoco antiaereo, ma invece avrebbe svolto il ruolo di un pericoloso ariete.\nAltri aerei a propulsione posteriore che avevano gli stessi difetti di progetto, come il Dornier Do 335, vennero per esempio equipaggiati con dei seggiolini eiettabili.\nLe migliorie apportate all'S.S.4 durante la messa a punto prima del primo volo, furono compromesse da alcuni problemi di fondo e da altre pi\u00f9 gravi difficolt\u00e0, come il surriscaldamento del motore dovuto ad un elevato angolo di attacco, che causava interferenze aerodinamiche tra il flusso che avrebbe dovuto investire le prese d'aria e i canard posti davanti alla superficie di controllo. Un altro problema, evidenziato anche dalle indagini successive all'incidente occorso al prototipo, era costituito dalle vibrazioni trasmesse dal motore alla struttura posteriore.\nLa visibilit\u00e0 posteriore era un altro punto a svantaggio e la protezione offerta dal motore in caso da attacco da dietro, era comunque da considerare meno accettabile del pericolo rappresentato per la sopravvivenza del pilota in caso di abbandono del velivolo o di atterraggio forzato.\nSolo le nuove generazioni di aerei da caccia con motore a reazione come il Saab 37 Viggen ed l'Eurofighter Typhoon sono equipaggiati con adeguati sistemi di controllo per sfruttare pienamente i vantaggi dei controlli canard.\nLe altre esperienze di Stefanutti.\nDopo questa esperienza, Stefanutti si dedic\u00f2 ad un aereo estremo, sebbene pi\u00f9 convenzionale, il SAI 207. La sorte non fu favorevole neppure con questo aereo. L'S.S.4 fu solo il primo di altri caccia progettati dal Stefanutti che uccisero il pilota collaudatore. Gli altri furono lo S.107, il 207 e il 403.\nAltri aerei simili all'S.S.4 furono lo Shinden giapponese e lo XP-55 statunitense. Anche se erano molto pi\u00f9 avanzati, rimanevano progetti pieni di problemi. Pi\u00f9 grossi e pi\u00f9 potenti dell'S.S.4, erano assillati dalle stesse prestazioni non soddisfacenti. La tecnologie per il sistema di propulsione e per la gestione dei controlli di volo non erano ancora sufficientemente sviluppate per consentire un'efficace adozione della configurazione canard. Il sistema di propulsione ideale sarebbe stato un motore a getto e infatti vennero fatte prove con un motore di questo tipo con lo Shinden. Sarebbero stati necessari decenni prima che fossero disponibili adeguati controlli di volo gestiti da computer e in grado di gestire con il massimo del risultato la configurazione canard."}
{"id": "2286880", "revid": "167900", "url": "https://it.wikipedia.org/wiki?curid=2286880", "title": "Confederazione Gaya", "text": ""}
{"id": "2286883", "revid": "599013", "url": "https://it.wikipedia.org/wiki?curid=2286883", "title": "Greg Sutton", "text": ""}
{"id": "2286884", "revid": "287204", "url": "https://it.wikipedia.org/wiki?curid=2286884", "title": "Bay (Laguna)", "text": "Bay \u00e8 una municipalit\u00e0 di Terza classe delle Filippine, situata nella Provincia di Laguna, nella Regione del CALABARZON.\nBay \u00e8 formata da 15 baranggay:"}
{"id": "2286887", "revid": "483325", "url": "https://it.wikipedia.org/wiki?curid=2286887", "title": "Lampi gamma", "text": ""}
{"id": "2286893", "revid": "1305772", "url": "https://it.wikipedia.org/wiki?curid=2286893", "title": "Slobodan Prosperov Novak", "text": "Autore di oltre una cinquantina di libri. \u00c8 uno dei pi\u00f9 profondi conoscitori del commediografo rauseo del Cinquecento, Marin Dr\u017ei\u0107 (Marino Darsa). Recentemente, curata da lui ed edita dall'Istituto Lessiconografico Miroslav Krle\u017ea, \u00e8 uscita \"L'Enciclopedia darsiana\", mentre nel 2008 ha presieduto il Comitato per il Cinquecentenario della nascita del poeta raguseo e il relativo Convegno Internazionale, svoltosi a Dubrovnik e a Siena.\nProsperov Novak si \u00e8 laureato nel 1973 alla Facolta' di Filosofia dell'Ateneo di Zagabria, conseguendo anche il dottorato. Quale docente, entra nell'Universit\u00e0 nella seconda met\u00e0 degli anni Settanta, per divenire Ordinario nel 1988. In precedenza insegna all'Istituto di Filologia slava alla Sapienza di Roma e, in seguito, alla Yale University di New Haven (USA).\nDal 1990 al 1992 \u00e8 stato Viceministro della Cultura nei primi Governi della Croazia (vi si allontana quando la destra prende il sopravvento).\nNel 1993 organizza a Dubrovnik il 59* congresso mondiale del PEN Club (presidente della sezione croata, dal 1990 al 2000).\nHa fondato il Centro Studi Mediterranei Istituto Grga Novak a Hvar (Lesina), nonch\u00e9 numerosi periodici culturali di cui \u00e8 stato direttore responsabile: \"Lettera Internazionale\" edizione croata, \"Cicero\", \"Vijenac\", \"Il Ponte-The Bridge\".\n\u00c8 stato presidente del Festival teatrale \"I Giochi Ragusei\".\nAttualmente insegna all'Universit\u00e0 di Spalato, presso la Facolta' di Filosofia nei dipartimenti di Italianistica e Anglistica\nCollegamenti esterni.\n Intervista con Novak a Vijenac"}
{"id": "2286896", "revid": "77761", "url": "https://it.wikipedia.org/wiki?curid=2286896", "title": "Richard Aungerville", "text": ""}
{"id": "2286903", "revid": "827882", "url": "https://it.wikipedia.org/wiki?curid=2286903", "title": "Los Banos (Stati Uniti d'America)", "text": "Los Banos \u00e8 una citt\u00e0 degli Stati Uniti d'America situata nella Contea di Merced, nello Stato della California."}
{"id": "2286906", "revid": "2092989", "url": "https://it.wikipedia.org/wiki?curid=2286906", "title": "Los Ba\u00f1os (Filippine)", "text": "Los Ba\u00f1os \u00e8 una municipalit\u00e0 di Prima classe delle Filippine, situata nella Provincia di Laguna, nella Regione del CALABARZON.\nLos Ba\u00f1os \u00e8 formata da 14 baranggay:\nA Los Ba\u00f1os ha sede il prestigioso centro internazionale di ricerche sull'agricoltura del riso International Rice Research Institute."}
{"id": "2286919", "revid": "599013", "url": "https://it.wikipedia.org/wiki?curid=2286919", "title": "Elliot Perry", "text": ""}
{"id": "2286923", "revid": "830939", "url": "https://it.wikipedia.org/wiki?curid=2286923", "title": "Georg Joseph Vogler", "text": "Il padre di Georg Joseph Vogler, Jared, era costruttore di violini e, oltre a decidere per il figlio una formazione scolastica presso un collegio dei Gesuiti, incoraggi\u00f2 il talento musicale del figlio, fatto che consent\u00ec a Georg di acquisire una notevole tecnica non solo all'organo, ma anche al violino ed altri strumenti. Nel 1771 Georg Joseph si rec\u00f2 a Mannheim, dove compose la musica per un balletto dedicato al principe elettore Carlo Teodoro, il quale decise nel 1774 di mandare il giovane a Bologna per proseguire gli studi musicali presso padre Martini.\nOpere.\nLa sua produzione musicale \u00e8 vastissima e comprende in particolare sinfonie, opere, singspiel, balletti, messe, salmi, messe da requiem, Te Deum, cantate, mottetti, composizioni per organo e musiche di scena (per esempio per l'Amleto di Shakespeare). Molto numerose sono le sue composizioni per organo, tra cui vanno ricordati circa 150 preludi. Fu inoltre un rinomato insegnante di musica: tra i suoi allievi pi\u00f9 noti figurarono Franz Danzi, Carl Maria von Weber e Giacomo Meyerbeer. Pur essendo tra i compositori della Scuola di Mannheim, precorse il Romanticismo nello stile.\nLa sua fama come teorico si deve specialmente all'uso dei numeri per descrivere i gradi armonici, un metodo che sarebbe stato successivamente adottato da Simon Sechter e che costitu\u00ec la base della teoria dei gradi."}
{"id": "2286924", "revid": "685869", "url": "https://it.wikipedia.org/wiki?curid=2286924", "title": "Chappy", "text": ""}
{"id": "2286925", "revid": "36426", "url": "https://it.wikipedia.org/wiki?curid=2286925", "title": "Forte del Pozzarello", "text": "Il Forte del Pozzarello, o pi\u00f9 semplicemente Forte Pozzarello, \u00e8 una fortificazione costiera situata nel comune di Monte Argentario, sull'omonima altura che si eleva in prossimit\u00e0 del tratto costiero settentrionale del promontorio dell'Argentario.\nStoria.\nLa struttura difensiva costiera fu costruita nella seconda met\u00e0 dell'Ottocento, ed \u00e8 stata l'ultima fortificazione in ordine cronologico ad essere stata realizzata nell'area del promontorio dell'Argentario. Progettata nel 1874, l'opera venne ultimata soltanto nel 1888.\nLa fortificazione fu costruita sotto la giurisdizione del Regno d'Italia, con l'intento di proteggere la costa in prossimit\u00e0 di Porto Santo Stefano, che secondo i progetti dell'epoca doveva diventare una grande base della Marina Militare Italiana. Inoltre, la costa del promontorio dell'Argentario era all'epoca ritenuta il punto pi\u00f9 vulnerabile in caso di tentativo di invasione nemica dal mare, vista anche la sua posizione geografica relativamente vicina a Roma, che pochi anni prima era divenuta la nuova capitale del regno.\nUna volta inaugurata, la fortificazione era sede di varie esercitazioni di difesa ed offesa, in cui veniva simulato l'avvicinamento dal mare di navi nemiche che dovevano essere colpite dai cannoni posizionati presso la struttura difensiva.\nDurante la seconda guerra mondiale venne allestita la contraerea nel tentativo di difendere la zona dai bombardamenti aerei. Dal dopoguerra in poi, la fortificazione fu di fatto trasformata in un grande deposito di armi e munizioni, che venne definitivamente dismesso nel 1975. Dopo la chiusura, la struttura difensiva venne completamente abbandonata, andando incontro ad un rapido ed inesorabile degrado.\nDescrizione.\nIl Forte del Pozzarello \u00e8 situato sulla vetta dell'omonima altura, in posizione nascosta ed invisibile sia dal mare che dalla strada litoranea che conduce a Porto Santo Stefano.\nRealizzata seguendo i canoni delle fortificazioni militari piemontesi ottocentesche, la struttura difensiva si sviluppa a pianta trapezoidale, che risulta ben apprezzabile dall'alto, protetta all'esterno da profondi fossati che seguono l'andamento delle cortine murarie su ciascun lato. La fortificazione si caratterizza per la presenza di una serie di garitte, che venivano utilizzate durante le esercitazioni.\nL'accesso alla fortificazione avviene attraverso una doppia porta ad arco tondo che si apre attraversando l'intero spessore di una delle quattro cortine murarie, che si caratterizzano per il rivestimento bugnato sul lato esterno. La fortificazione si caratterizza per una serie di livelli interrati e nascosti dai costoni dell'altura, che sarebbero stati adibiti a rifugio di sicurezza, quando il forte era in attivit\u00e0, in caso di grave pericolo portato dall'attacco e dall'avanzata di truppe nemiche."}
{"id": "2286929", "revid": "1718925", "url": "https://it.wikipedia.org/wiki?curid=2286929", "title": "Luisiana", "text": "Luisiana \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nLuisiana \u00e8 formata da 23 baranggay:"}
{"id": "2286930", "revid": "339392", "url": "https://it.wikipedia.org/wiki?curid=2286930", "title": "L'orsetto Misha", "text": ""}
{"id": "2286931", "revid": "773636", "url": "https://it.wikipedia.org/wiki?curid=2286931", "title": "Collegio Bianconi", "text": "Il Collegio Bianconi \u00e8 un complesso di vari edifici e giardini compresi tra le vie Prina, Sella e Torneamento in Monza. L'edificio \u00e8 sede di un plesso scolastico paritario comprendente le scuole del primo ciclo di istruzione unitamente a quelle secondarie di secondo grado.\nStoria.\nNella prima met\u00e0 del XVIII secolo sul luogo esisteva un edificio padronale con giardino appartenente al conte Gerolamo Casorati, mentre alla fine del Settecento la propriet\u00e0 fu venduta come casa di villeggiatura. Nell'anno 1830, Angiola Bianconi vi apr\u00ec una casa di educazione per fanciulle nel rione san Biagio, assistita dai fratelli Giovanni Battista e Antonio; quest'ultimo acquist\u00f2 infatti per 59000 lire milanesi il palazzo appartenuto precedentemente alla contessa Paola Pertusati Aliprandi. Intorno al 1850 gli edifici originali vennero modificati ed ampliati per fare spazio al convitto e ai vari ordini di scuola.\nLa comunit\u00e0 delle suore di carit\u00e0, fra queste due nipoti della Bianconi, entr\u00f2 nel collegio il 10 aprile 1867 per intervento dalla superiora generale suor Teresa Bosio su richiesta della stessa Angiola Bianconi. Negli anni successivi, tenute conto le contingenze sociali e territoriali locali, al convitto fu annessa una scuola popolare per aiutare i meno fortunati (1875-1969).\nLe scuole parificate.\nL'ente nato in origine come istituto di cultura generale, gradualmente si struttur\u00f2 in diversi ordini scolastici legalmente riconosciuti: scuola elementare (attiva dal 1875), liceo classico (attivo tra il 1932 e il 1962), scuola materna (attiva dal 1940), scuola media (attiva dal 1943), istituto magistrale (attivo tra il 1939 e il 1985), istituto tecnico per periti aziendali e corrispondenti in lingue estere (attivo tra il 1965 e il 1974) e liceo linguistico (attivo dal 1979 al 1997, poi riattivato dal 2011). I locali divennero presto insufficienti e si resero necessarie alcune demolizioni e ricostruzioni, avvenute nel 1955, ad opera dell'architetto Arturo Peverelli.\nA partire dagli anni ottanta la scuola ammise anche i ragazzi di sesso maschile, mentre nel 1993 fu introdotto l'indirizzo sperimentale denominato \"liceo linguistico europeo\" con duplice opzione: linguistico-moderno e giuridico-economico; estintosi in seguito all'attuazione della riforma Gelmini e lasciando il posto, dal 2011, al liceo linguistico tradizionale. Nel 2018, fu inoltre attivato il percorso sperimentale del liceo linguistico quadriennale. A partire dall'Anno Scolastico 2020-2021, a seguito della pandemia da COVID-19 e della conseguente ricollocazione delle suore di Maria Bambina, queste si trasferiscono definitivamente, abbandonando il dormitorio del Collegio. Attualmente, permangono ancora due religiose, che tuttavia non risiedono nella scuola. "}
{"id": "2286937", "revid": "1543377", "url": "https://it.wikipedia.org/wiki?curid=2286937", "title": "Lumban", "text": "Lumban \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nLumban \u00e8 formata da 16 baranggay:"}
{"id": "2286940", "revid": "287204", "url": "https://it.wikipedia.org/wiki?curid=2286940", "title": "Todd Day", "text": ""}
{"id": "2286941", "revid": "119991", "url": "https://it.wikipedia.org/wiki?curid=2286941", "title": "Forte Pozzarello", "text": ""}
{"id": "2286943", "revid": "1573940", "url": "https://it.wikipedia.org/wiki?curid=2286943", "title": "Cacomantis variolosus", "text": "Il cuculo di macchia (Cacomantis variolosus ) \u00e8 un uccello della famiglia Cuculidae.\nTassonomia.\n\"Cacomantis variolosus\" ha sette sottospecie:\nDistribuzione e habitat.\nQuesto uccello vive in Australia, Indonesia, Timor Est, Papua Nuova Guinea e sulle Isole Salomone. \u00c8 di passo su Palau."}
{"id": "2286944", "revid": "1543377", "url": "https://it.wikipedia.org/wiki?curid=2286944", "title": "Mabitac", "text": "Mabitac \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nMabitac \u00e8 formata da 15 baranggay:"}
{"id": "2286952", "revid": "1266208", "url": "https://it.wikipedia.org/wiki?curid=2286952", "title": "Cimitero urbano di Monza", "text": "Il Cimitero urbano di Monza \u00e8 il maggiore dei due attuali cimiteri della citt\u00e0 lombarda, ubicato in viale Ugo Foscolo, nella periferia orientale della citt\u00e0.\nStoria.\nIn passato, il cimitero cittadino di Monza - detto \"di San Gregorio\" - era collocato lungo le rive del Lambro nel quartiere di San Vittore, a sud-est della citt\u00e0. \nDivenuto col tempo insufficiente per la citt\u00e0, nel 1911 venne stabilita la costruzione di uno nuovo e pi\u00f9 ampio, da collocarsi pi\u00f9 esternamente alla citt\u00e0 dato anche lo sviluppo del parco ferroviario della stazione e della rete tramviaria suburbana. \nA seguito di un concorso, il progetto e la realizzazione vennero affidati all'architetto Ulisse Stacchini, che connot\u00f2 il proprio lavoro a una spiccata monumentalit\u00e0. I lavori si protrassero tuttavia per diversi anni e vennero portati a termine soltanto nel 1930. \nCon l'entrata in funzione di questo nuovo cimitero, venne sancita la soppressione di quello storico di San Gregorio lasciando integra la vecchia chiesa di San Gregorio che all'epoca risultava essere al centro del vecchio .\nPersonalit\u00e0 note.\nFra i monumenti sepolcrali degni di nota, si segnalano le realizzazioni di Bazzaro, Cibau, Castiglioni, Pancera. A queste va poi aggiunto il monumento sepolcrale a Gerardo Caprotti (1913), una delle rare opere realizzate da Antonio Sant'Elia, gi\u00e0 in opera nel vecchio cimitero e trasferito solo in seguito alla sua chiusura.\nSono sepolti o tumulati in questo cimitero: "}
{"id": "2286954", "revid": "287204", "url": "https://it.wikipedia.org/wiki?curid=2286954", "title": "Lee Mayberry", "text": ""}
{"id": "2286960", "revid": "1573940", "url": "https://it.wikipedia.org/wiki?curid=2286960", "title": "Cacomantis castaneiventris", "text": "Il cuculo pettocastano o cuculo ventrecastano (Cacomantis castaneiventris ) \u00e8 un uccello della famiglia Cuculidae.\nSistematica.\n\"Cacomantis castaneiventris\" ha tre sottospecie:\nDistribuzione e habitat.\nQuesto uccello vive in Australia, Indonesia e Papua Nuova Guinea."}
{"id": "2286963", "revid": "486946", "url": "https://it.wikipedia.org/wiki?curid=2286963", "title": "Metrica FLRW", "text": ""}
{"id": "2286966", "revid": "287204", "url": "https://it.wikipedia.org/wiki?curid=2286966", "title": "Orodromeus", "text": "Orodromeus (il cui genere significa \"corridore delle montagne\") \u00e8 un genere estinto di dinosauro ornitopode tescelosauride vissuto nel Cretaceo superiore, circa 76.7 milioni di anni fa (Campaniano), nello stato del Montana, Stati Uniti, Nord America. Il genere conta una singola specie ossia \"Orodromeus makelai\".\nDescrizione.\n\"Orodromeus\" raggiungeva circa i 2 metri di lunghezza e un peso di 10 kg; era, comunque, relativamente piccolo in confronto agli altri dinosauri di quel tempo. Si pensa che questo animale fosse un gran corridore, dal momento che possedeva due zampe posteriori molto lunghe con una coda dritta e robusta, anch'essa di lunghe dimensioni che, probabilmente, gli serviva da bilanciere. Tra i membri della famiglia dei Thescelosauridi, l\"Orodromeus\" era tra quelli dotati di arti posteriori pi\u00f9 lunghi.\nI piccoli erano piuttosto sproporzionati: le zampe posteriori erano troppo lunghe, gli arti anteriori troppo corti e la testa era molto grossa rispetto al corpo; queste sproporzioni, per\u00f2, si attenuavano con la crescita.\n\"Orodromeus\" aveva un becco robusto, con il quale recideva la vegetazione di cui si nutriva (caratteristica comune negli ornitopodi) e una dentatura grezza e rudimentale e molto simile a quella di \"Lesothosaurus\".\nClassificazione.\nInizialmente l\"Orodromeus\" fu classificato da Horner &amp; Weishampel come il membro pi\u00f9 recente della famiglia degli Hypsilophodontidae. Oggi questa famiglia \u00e8 vista come innaturale e parafiletica, pertanto l\"Orodromeus\" venne semplicemente considerato un membro basale di Euornithopoda. Nel 2013, Brown \"et al.\" lo classificarono all'interno della famiglia dei Thescelosauridae, nominando una nuova sottofamiglia, Orodrominae.\nScoperta.\nI resti di \"Orodromeus\" sono stati scoperti da Robert Makela durante gli scavi nella Contea di Teton, Montana, su di un'altra conosciuta come \"Egg Mountain\", dove sono state scoperti anche diversi nidi e uova di \"Maiasaura\". La specie tipo, \"Orodromeus makelai\", \u00e8 stata nominata e poco descritta da Jack Horner e David B. Weishampel, nel 1988. Il nome generico deriva dal greco \u1f44\u03c1\u03bf\u03c2/\"Oros\" ossia \"montagna\", in riferimento al sito delle \"Egg Mountain\", e \u03b4\u03c1\u03bf\u03bc\u03b5\u03cd\u03c2/\"dromeus\" ossia \"corridore\", in riferimento alle presunte abitudini cursorie dell'animale. Il nome specifico, \"makelai\", \u00e8 in onore di Robert Makela.\nL'esemplare olotipico, MOR 294 , \u00e8 stato trovato negli strati della Formazione Two Medicine, risalente al Campaniano, circa 75 milioni di anni fa, nel Cretaceo superiore. L'olotipo \u00e8 costituito da uno scheletro parziale con cranio annesso. I paratipi sono MOR 249, una frizione di diciannove uova, alcune complete di embrioni; PP 22412, un insieme di arti posteriori; MOR 331, uno scheletro parziale; MOR 248, uno scheletro con cranio; e MOR 403, una scatola cranica. Manca ancora una descrizione completa di questi resti fossili, sebbene esista una tesi non pubblicata su \"Orodromeus\".\nPaleobiologia.\nSi pensa che \"Orodromeus\" vivesse tra le rocce delle montagne, dove si procurava il cibo, cos\u00ec come fa l'odierna pecora di montagna e, probabilmente, era spesso preda di \"Troodon\".\nGli studiosi hanno ipotizzato che questo animale usasse scavare tane, proprio come il suo parente \"Oryctodromeus\": tale supposizione si ricava dai mucchi delle loro ossa, trovate nei punti dove tipicamente potevano essersi diffusi.\nAlimentazione.\nBasandosi sul tipo di dentatura, si \u00e8 ipotizzato che l'orodromeo si nutrisse di frutti polposi e, forse, anche di insetti. Mallon \"et al.\" (2013) hanno esaminato la coesistenza tra gli erbivori del continente isola di Laramidia, durante il Cretaceo superiore. Lo studio concluse che i piccoli ornitischi come \"Orodromeus\" erano generalmente limitati a nutrirsi di vegetazione al di sotto del metro d'altezza.\nRiproduzione.\nLe uova venivano disposte a forma di spirale e ne venivano deposte, di solito, fino a 12. Esse raggiungevano circa i 14 centimetri di lunghezza ed i 7 di larghezza. Il fatto che gli embrioni di questi animali possedessero gi\u00e0 un accentuato sviluppo delle ossa e dei denti, ha portato Horner alla conclusione che i giovani \"Orodromeus\" fossero molto precoci, ossia che da poco tempo dopo la nascita non necessitassero delle cure parentali, a differenza di quelli del \"Maiasaura\" che sarebbe stati invece altriciali, ossia bisognosi di cure parentali.\nPaleoecologia.\nVisse in quello che ora \u00e8 il Montana circa 75 milioni di anni fa. Gli studiosi, inoltre, pensano che possa essersi diffuso anche nell'Alberta meridionale, in Canada. L\"Orodromeus\" visse al fianco del troodontide \"Troodon\" e dell'hadrosauride \"Maiasaura\", cos\u00ec come il dromaeosauride \"Bambiraptor\", il tirannosauride \"Daspletosaurus\" ed il ceratopside \"Einiosaurus\". Un'altra specie di hadrosauride, riferibili al genere \"Hypacrosaurus\", coesistette con \"Orodromeus\" per qualche tempo. La scoperta di un hadrosauridae aggiuntivo, \"Gryposaurus latidens\", nello stesso intervallo di tempo di \"Orodromeus\" e \"Maiasaura\" ha dimostrato che il confine tra le distinte faune ipotizzate era meno distinta di quanto si pensasse. Sembra che ci sia una grande diversificazione di ornithischi dopo la comparsa di \"Maiasaura\" all'interno della Formazione Two Medicine. L'esame accurato degli strati della Two Medicine River (che espone tutta la met\u00e0 superiore della Formazione Two Medicine) indica che l'apparente diversificazione era un evento reale piuttosto che un risultato di pregiudizi preservationali."}
{"id": "2286970", "revid": "599013", "url": "https://it.wikipedia.org/wiki?curid=2286970", "title": "Chris Smith (cestista 1970)", "text": ""}
{"id": "2286973", "revid": "21880", "url": "https://it.wikipedia.org/wiki?curid=2286973", "title": "Cacomantis flabelliformis", "text": "Il cuculo dalla coda a ventaglio o cuculo codaventaglio (Cacomantis castaneiventris Latham, 1801), \u00e8 un uccello della famiglia Cuculidae.\nSistematica.\n\"Cacomantis flabelliformis\" ha 6 sottospecie:\nDistribuzione e habitat.\nQuesto uccello vive in Oceania, pi\u00f9 precisamente in Australia, Papua Nuova Guinea, Isole Figi, Nuova Caledonia, Isole Salomone e Vanuatu, e anche in Indonesia. \u00c8 di passo in Nuova Zelanda."}
{"id": "2286981", "revid": "716642", "url": "https://it.wikipedia.org/wiki?curid=2286981", "title": "Marco D'Alessandro", "text": "Caratteristiche tecniche.\n\u00c8 un esterno d\u2019attacco in grado di giocare sia nel 4-4-2, che nel 4-3-3 o 4-2-3-1. A discapito delle qualit\u00e0 realizzative si dimostra molto abile nel dribbling e nel crossare un gran numero di palloni dal fondo.\nCarriera.\nClub.\nGli inizi.\nCresciuto nel vivaio della prima, e in quello della poi, esordisce in Serie A il 21 marzo 2009, a 18 anni, sostituendo J\u00e9r\u00e9my M\u00e9nez all'82' della partita contro la persa per 4-1. Nel finale di stagione viene regolarmente convocato dal tecnico Spalletti e ottiene altre due presenze in campionato contro e .\nGrosseto.\nIl 28 luglio 2009 passa in prestito al in Serie B, con diritto di riscatto e controriscatto. Sigla la sua prima rete da professionista il 24 ottobre 2009 nella gara pareggiata per 2-2 contro il ; contribuisce all'ottima stagione del Grosseto, che si classifica settimo, con 29 presenze in campionato.\nI prestiti a Bari e Livorno.\nIl 15 luglio 2010 passa al con la formula del prestito con diritto di riscatto della met\u00e0 del cartellino, esordendo nella partita giocata contro il il 19 settembre 2010. Realizza il suo primo gol con il Bari il 1\u00ba dicembre, nella partita di Coppa Italia vinta per 4-1 contro il Livorno al San Nicola.\nIl 31 gennaio 2011 passa al in Serie B, con la formula del prestito con diritto di riscatto per la met\u00e0. Il 12 febbraio esordisce con la maglia amaranto nella partita di campionato contro il Portogruaro (0-2) subentrando ad Ahmed Barusso al 45'. A fine stagione totalizza 13 presenze in campionato.\nVerona.\nDopo aver fatto rientro alla , il 12 agosto 2011 il giocatore viene nuovamente ceduto in prestito con diritto di riscatto al , neopromosso in Serie B. Esordisce con il Verona il 20 agosto, nella partita del terzo turno di Coppa Italia vinta ai rigori contro il (3-3 nei 90 minuti regolamentari), nella quale realizza un gol nel secondo tempo, appena dopo il suo ingresso. Il 26 agosto fa il suo esordio in campionato entrando al 46' della partita contro il . Il 16 settembre realizza il primo gol in campionato nella partita interna contro il , terminata 2-2.\nCesena.\nIl 9 luglio 2012 passa al con la formula del prestito con diritto di riscatto. Segna il suo primo gol con i \"bianconeri\", nella gara di Coppa Italia contro il Crotone, partita vinta dal Cesena per 3 a 2. Conclude la prima stagione con 34 presenze e 3 gol stagionali.\nL'8 luglio 2013 viene confermato il prestito al anche per la stagione 2013-2014, stavolta con diritto di riscatto della compartecipazione. Al termine della seconda stagione raccoglie 44 presenze stagionali e tre reti.\nAtalanta e prestiti.\nIl 2 luglio 2014 viene ceduto all' per 3 milioni di euro a titolo definitivo; fa il suo esordio in neroazzurro il 14 settembre 2014 giocando da titolare nel match contro il vinto 2-1. Segna la sua prima rete in carriera in Serie A il 6 gennaio 2016 nella sconfitta per 2-1 sul campo dell', accorciando le distanze nel finale di partita.\nIl 18 luglio 2017 viene ceduto in prestito al , neopromosso in Serie A, con obbligo di riscatto in caso di salvezza del club sannita.\nSegna il suo primo ed unico gol stagionale allo stadio Ciro Vigorito, nella settima di campionato, durante la sconfitta casalinga per 1-2 contro l'.\nViene ceduto all\u2019 durante l'ultimo giorno di mercato estivo incluso nello scambio con Ali Adnan sulla base di un prestito con diritto di riscatto in favore dei bianconeri.\nSPAL e Monza.\nNell'estate del 2019 l' lo gira alla in prestito con obbligo di riscatto in caso di salvezza degli emiliani. Il 26 luglio 2020 segna il primo gol con gli estensi in occasione del pareggio casalingo con il Torino (1-1).\nIl 27 gennaio 2021 viene acquistato a titolo definitivo dal con cui firma un contratto biennale.. La sua prima marcatura arriva il 9 febbraio, contribuendo al successo dei brianzoli in casa del . Conclude la stagione con 3 gol in 30 presenze, tutte in Serie B.\nNazionale.\nIl 17 novembre 2010 esordisce con l'Under-21 nella partita amichevole contro la Turchia (2-1) disputata a Fermo.\nIl 23 maggio 2011 viene convocato dal C.T. Ciro Ferrara per il Torneo di Tolone, competizione riservata all'Under-21. Il 3 giugno 2011 esordisce al Torneo di Tolone nella partita Italia-Portogallo 1-1. Si tratta della sua prima presenza in competizioni ufficiali con la maglia dell'Under-21 dopo le 6 collezionate nel corso delle amichevoli internazionali. Il 20 giugno 2011 realizza il rigore decisivo in Italia-Messico; Finale 3\u00ba e 4\u00ba posto del Torneo di Tolone. La partita \u00e8 terminata sul risultato di 6-5 dopo l'1-1 dei tempi regolamentari.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "2286982", "revid": "767487", "url": "https://it.wikipedia.org/wiki?curid=2286982", "title": "Tal Brody", "text": ""}
{"id": "2286985", "revid": "767487", "url": "https://it.wikipedia.org/wiki?curid=2286985", "title": "Em Bryant", "text": ""}
{"id": "2286987", "revid": "37401", "url": "https://it.wikipedia.org/wiki?curid=2286987", "title": "M\u00edrz\u00e1 `Abb\u00e1s-i-N\u00far\u00ed", "text": "M\u00edrz\u00e1 Buzurg era un nobile persiano della provincia di N\u00far, che era stato al servizio, come visir, di Im\u00e1m-Virdi M\u00edrz\u00e1, il dodicesimo figlio di Fat\u2032h Ali Shah Qajar; successivamente era stato nominato governatore di Bor\u016bjerd e Lorestan.\nBiografia.\nM\u00edrz\u00e1 Buzurg, figlio di M\u00edrz\u00e1 Ri\u1e0d\u00e1-Qul\u00ed Big, figlio di M\u00edrz\u00e1 `Abb\u00e1s, figlio di \u1e24\u00e1j\u00ed Mu\u1e25ammad-Ri\u1e0d\u00e1 Big, figli di \u00c1q\u00e1 Muhammad-`Ali, figlio di \u00c1q\u00e1 Fakhr, figlio di Shahr\u00edy\u00e1r-\u1e24asan, ebbe sette mogli e almeno quindici figli.\nM\u00edrz\u00e1 Buzurg prosper\u00f2 nella sua attivit\u00e0 pubblica fino alla morte di Fath Ali Shah e fino alla salita al potere di Mohammad Shah Qajar, che regn\u00f2 dal 1834 al 1848, quando si scontr\u00f2 con il malvolere del gran visir di quest'ultimo, Haji Mirza Aqasi, e perse, con la sua posizione pubblica, tutta la sua considerevole ricchezza.\nDopo inutili tentativi di recuperare i propri beni, che era stato costretto a svendere, decise di ritirarsi in Iraq, ma mor\u00ec prima nel 1839. Il suo corpo fu trasportato e seppellito a Najaf; gli sopravvissero sette figli e cinque figlie."}
{"id": "2286988", "revid": "767487", "url": "https://it.wikipedia.org/wiki?curid=2286988", "title": "Steve Courtin", "text": ""}
{"id": "2286989", "revid": "712560", "url": "https://it.wikipedia.org/wiki?curid=2286989", "title": "Fantastilione", "text": "Il fantastilione, come il pi\u00f9 noto fantastiliardo, \u00e8 un numero e un ordine di grandezza che rappresenta una cifra iperbolica, smisuratamente ma imprecisamente elevata. Il termine, ampiamente utilizzato nelle avventure di Paperon de' Paperoni per riferirsi al conteggio delle sue ricchezze, \u00e8 stato esteso nella lingua parlata per esprimere cifre spropositate ed \u00e8 oggi presente in numerosi dizionari della lingua italiana online. Il numero \u00e8 ottenuto premettendo \"fantasti-(co)\" a \"(mi)-lione\" come in milione, bilione, ecc. \nNonostante il fantastilione sia numericamente considerato inferiore al fantastiliardo, esistono alcuni riferimenti all'interno della letteratura Disney che proverebbero il contrario. Nell'avventura \"Paperino e il giubileo del fantastilione\" (codice I TL 167-BP), un fantastilione viene definito come 10111, ovvero 100.000.000.000 googol: una cifra notevolmente pi\u00f9 alta di quella attribuita al fantastiliardo da Gian Giacomo Dalmasso nel prologo (frame-story) a \"Il Fantastiliardo\", pari a centomila miliardi, ovvero 1014."}
{"id": "2286991", "revid": "235890", "url": "https://it.wikipedia.org/wiki?curid=2286991", "title": "Operatore matematico", "text": ""}
{"id": "2286992", "revid": "25152", "url": "https://it.wikipedia.org/wiki?curid=2286992", "title": "Mirza Abbas-i-Nur\u00ed", "text": ""}
{"id": "2286993", "revid": "25152", "url": "https://it.wikipedia.org/wiki?curid=2286993", "title": "M\u00edrz\u00e1 Buzurg", "text": ""}
{"id": "2286994", "revid": "767487", "url": "https://it.wikipedia.org/wiki?curid=2286994", "title": "George Blaney", "text": ""}
{"id": "2286995", "revid": "287204", "url": "https://it.wikipedia.org/wiki?curid=2286995", "title": "Mirza Buzurg", "text": ""}
{"id": "2286996", "revid": "599013", "url": "https://it.wikipedia.org/wiki?curid=2286996", "title": "Tanoka Beard", "text": ""}
{"id": "2286997", "revid": "1573940", "url": "https://it.wikipedia.org/wiki?curid=2286997", "title": "Cacomantis aeruginosus", "text": "Il cuculo delle Molucche o cuculo di Heinrich (Cacomantis aeruginosus ) \u00e8 un uccello della famiglia Cuculidae endemico delle isole Molucche.\nDistribuzione e habitat.\nL'areale di questo uccello \u00e8 ristretto alle isole Molucche in Indonesia, in particolare alle isole di Halmahera, Bacan, Obira, Ambon, Seram e Buru, dove frequenta le foreste montane sino a 1500 m di altezza.\nTassonomia.\nSono note due sottospecie:"}
{"id": "2286998", "revid": "599013", "url": "https://it.wikipedia.org/wiki?curid=2286998", "title": "Jos\u00e9 Roberto de Oliveira", "text": ""}
{"id": "2287005", "revid": "43530", "url": "https://it.wikipedia.org/wiki?curid=2287005", "title": "Rivolte del 2005 nelle banlieues francesi", "text": ""}
{"id": "2287007", "revid": "767487", "url": "https://it.wikipedia.org/wiki?curid=2287007", "title": "Tony Jackson (cestista 1942)", "text": "Carriera.\nCollege.\nDopo una notevole carriera alla \"Thomas Jefferson high-school\", dove stabil\u00ec un record per la \"Public Schools Athletic League\" segnando 1.433 punti, si trasfer\u00ec alla St. John's University, dove gioc\u00f2 per coach Joe Lapchick.\nIn tre stagioni al college segn\u00f2 1.603 punti (21,1 di media) e venne nominato MVP del National Invitation Tournament del 1959, quando St. John's si impose in finale su Bradley per 76 a 71.\nVenne inoltre nominato All-America sia nel 1960 che nel 1961.\nABL e ABA.\nVenne selezionato dai New York Knicks nel draft NBA 1961, ma rimase coinvolto nello scandalo delle scommesse che nel maggio 1961 invest\u00ec molti giocatori di college, non per aver accettato del denaro - Jackson rifiut\u00f2 la bustarella - ma per non aver denunciato il fatto. Il \"commissioner\" della NBA Maurice Podoloff lo band\u00ec dalla lega, nonostante non fosse stato formalmente accusato di nessun crimine.\nSi trasfer\u00ec quindi nella neonata ABL, giocando 72 partite nei New York Tapers e nei Chicago Majors realizzando 17,5 punti a partita.\nQuando, nel 1967, venne creata la ABA firm\u00f2 un contratto per I New Jersey Americans (in seguito New York Nets). Nel 1967-68 segn\u00f2 19,4 punti a partita e disput\u00f2 l'all-star game\nGioc\u00f2 una seconda stagione nell'ABA: tre partite per i Nets, una per i Minnesota Pipers e 60 per gli Houston Mavericks, trovando per\u00f2 meno spazio rispetto all'anno precedente.\nAl termine del campionato si ritir\u00f2 dal basket professionistico."}
{"id": "2287008", "revid": "36426", "url": "https://it.wikipedia.org/wiki?curid=2287008", "title": "Arte dei Calzaiuoli", "text": ""}
{"id": "2287009", "revid": "22356", "url": "https://it.wikipedia.org/wiki?curid=2287009", "title": "Plagiosauri", "text": ""}
{"id": "2287011", "revid": "599013", "url": "https://it.wikipedia.org/wiki?curid=2287011", "title": "Freddy dos Santos", "text": "Carriera.\nClub.\nFreddy dos Santos \u00e8 un calciatore versatile, capace di giocare in difesa, a centrocampo e in attacco. \u00c8 l'incaricato della battuta dei calci di rigore nel V\u00e5lerenga. I suoi ex club sono stati Skeid e .\nAssieme a Morten Gamst Pedersen, Raymond Kvisvik, Kristofer H\u00e6stad e \u00d8yvind Svenning, ha formato un gruppo musicale, chiamato The Players. A luglio 2006, la band ha lanciato un singolo, intitolato \"This Is For Real\".\n\u00c8 spesso protagonista di campagne contro il razzismo, proposte proprio dal V\u00e5lerenga. Si ritir\u00f2 al termine della Tippeligaen 2011.\nNazionale.\nIl calciatore non ha mai giocato per la selezione maggiore della . Proprio per questo, nell'estate 2006, il programma radiofonico \"FK Fotball\", in cui dos Santos \u00e8 stato ospite regolare, ha lanciato un appello per far convocare il calciatore nella Nazionale di , paese da cui proviene il padre.\nHa disputato otto partite per la : ha debuttato il 31 luglio 1996, nel pareggio per due a due contro la , in cui \u00e8 andato anche in rete."}
{"id": "2287014", "revid": "86599", "url": "https://it.wikipedia.org/wiki?curid=2287014", "title": "Asiago-DLR Asteroid Survey", "text": ""}
{"id": "2287015", "revid": "904368", "url": "https://it.wikipedia.org/wiki?curid=2287015", "title": "Ibson", "text": "Carriera.\nIbson entra a far parte del Clube de Regatas do Flamengo nel 1992, all'et\u00e0 di nove anni. \u00c8 promosso alla prima squadra nella stagione 2003 e fa il suo debutto in una partita contro il CR Vasco da Gama. Nella stagione successiva, Ibson diventa uno dei pi\u00f9 importanti giocatori della squadra: sotto la guida di Abel Braga vince la Ta\u00e7a Guanabara e il Campeonato Carioca mentre perde in finale la Copa do Brasil; in quella stagione, ha segnato sei gol giocando 44 partite.\nDopo una buona stagione alcuni club europei mostrano interesse per Ibson e, nel gennaio 2005 \u00e8 acquistato dal . Nella sua prima stagione completa vince la Primeira Liga e la Ta\u00e7a de Portugal, mentre nella seconda Ibson perde spazio nella squadra, avendo anche alcuni problemi con l'allenatore Jesualdo Ferreira. Successivamente, torna al Flamengo in prestito nel luglio 2007.\nIl 13 luglio 2009 firma un contratto triennale con lo . Dopo altre esperienze in Brasile, con Flamengo, Santos e Corinthians, il 30 gennaio 2014 viene acquistato dal , presentato come un vero e proprio colpo di mercato dall'allora patron Guaraldi. Fa l'esordio con la maglia rossoblu il 9 febbraio contro il .\nIl 18 febbraio 2015 il comunica la risoluzione consensuale del contratto col giocatore.\nSuccessivamente si trasferisce negli Stati Uniti per vestire la casacca dei Minnesota United.\nStatistiche.\nPresenze nei club.\n\"Statistiche aggiornate al 28 maggio 2017\"."}
{"id": "2287017", "revid": "574302", "url": "https://it.wikipedia.org/wiki?curid=2287017", "title": "Satellite Award per il miglior film", "text": "Il Satellite Award per il miglior film \u00e8 un riconoscimento annuale dei Satellite Awards, consegnato dall'International Press Academy.\nDal 1996 al 2010 il premio era suddiviso tra \"miglior film drammatico\" e \"miglior film commedia o musicale\". Dal 2011 al 2018 la categoria si \u00e8 unificata in \"miglior film\", senza distinzione di genere.\nVincitori e candidati.\nI vincitori sono indicati in grassetto.\nMiglior film drammatico (1997-2010).\nAnni 1990.\n1997\n1998 \n1999 \nAnni 2000.\n2000 \n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMiglior film commedia o musicale (1997-2010).\nAnni 1990.\n1997\n1998\n1999\nAnni 2000.\n2000 \n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMiglior film (2011-2018).\n2011\n2012\n2014\n2015\n2016\n2017\n2018"}
{"id": "2287019", "revid": "300067", "url": "https://it.wikipedia.org/wiki?curid=2287019", "title": "Thomas Soltau", "text": ""}
{"id": "2287021", "revid": "124123", "url": "https://it.wikipedia.org/wiki?curid=2287021", "title": "Jurij Manin", "text": "Biografia.\nNato a Sinferopoli, nell'allora Repubblica Socialista Sovietica Ucraina, Manin comp\u00ec gli studi universitari a Mosca, dapprima laureandosi in matematica nel 1958 all'Universit\u00e0 statale e successivamente conseguendo il dottorato nel 1960 presso l'Istituto di matematica Steklov con una tesi il cui relatore era Igor' \u0160afarevi\u010d.\nSuccessivamente \u00e8 stato ricercatore presso l'istituto Steklov e quindi professore e direttore del Max-Planck-Institut f\u00fcr Mathematik di Bonn, e professore presso la Northwestern University.\nLe ricerche iniziali di Manin hanno incluso articoli sull'aritmetica e sui gruppi formali di variet\u00e0 abeliane, la congettura di Mordell nel caso del campo di funzioni e le equazioni differenziali algebriche. La connessione di Gauss\u2013Manin \u00e8 fondamentale per lo studio della coomologia nelle famiglie di variet\u00e0 algebriche.\nManin ha scritto un libro influente sulle superfici cubiche e sulle forme cubiche, mostrando come applicare i metodi della geometria algebrica sia classica che contemporanea, nonch\u00e9 l'algebra nonassociativa. Egli inoltre ha indicato il ruolo del gruppo di Brauer, per rendere conto delle ostruzioni al principio di Hasse tramite la teoria di Grothendieck delle algebre di Azumaya globali, offrendo un nuovo terreno di indagine ad una intera generazione.\nManin ha dato contributi anche alla teoria di Yang-Mills, alla informazione quantistica e alla simmetria speculare.\nHa ottenuto diversi riconoscimenti, tra cui il \"Nemmers Prize in Mathematics\" nel 1994, il Premio Schock nel 1999 e la Medaglia Cantor nel 2002.\n\u00c8 membro della Pontificia Accademia delle Scienze dal 1996."}
{"id": "2287023", "revid": "599013", "url": "https://it.wikipedia.org/wiki?curid=2287023", "title": "Andr\u00e9 Muri", "text": "Caratteristiche tecniche.\nMuri era un difensore centrale, forte fisicamente.\nCarriera.\nClub.\nStab\u00e6k.\nMuri ha iniziato la carriera professionistica con la maglia dello Stab\u00e6k. Il difensore ha esordito in squadra il 28 giugno 2000, quando ha sostituito P\u00e9tur Marteinsson nella sconfitta per 2-0 contro il Tr\u00e6ff, in un incontro valido per l'edizione stagionale del Norgesmesterskapet. Il 5 luglio dello stesso anno, ha potuto debuttare nell'Eliteserien: \u00e8 subentrato ancora a Marteinsson, nel successo per 6-1 sul Molde. Il 23 luglio \u00e8 stato autore di un'autorete, nella sconfitta della sua squadra contro l'Odd Grenland, con il punteggio di 2-1. Ha dovuto attendere il 6 agosto dello stesso anno per segnare la prima rete, quando ha siglato il gol del definitivo 3-3 sul campo del Bod\u00f8/Glimt.\nNel campionato 2002, Muri ha conquistato un posto da titolare nello Stab\u00e6k, totalizzando 33 apparizioni in squadra, coppe incluse. Il 19 settembre 2002, infatti, ha giocato il primo incontro nelle competizioni europee per club, disputando l'andata del primo turno della Coppa UEFA 2002-2003, vinto per 1-0 sull'Anderlecht. \u00c8 rimasto in squadra fino al termine del campionato 2004, che si \u00e8 concluso con la retrocessione del suo Stab\u00e6k.\nV\u00e5lerenga.\nMuri si \u00e8 accordato allora con il V\u00e5lerenga. Ha esordito in squadra il 10 aprile 2005, schierato titolare nella sconfitta per 3-1 sul campo dell'HamKam. Ha segnato la prima rete con la nuova maglia in data 28 agosto, nel successo per 3-1 sul Bod\u00f8/Glimt. Nella sua prima stagione al club, Muri si \u00e8 aggiudicato la vittoria del campionato e quello che \u00e8 stato il primo trofeo della carriera.\nNel campionato 2006, il suo spazio in squadra si \u00e8 ridotto, a causa della forte concorrenza per un posto da titolare. La situazione non \u00e8 cambiata neanche nell'anno successivo e Muri ha totalizzato soltanto 9 presenze nella prima parte del 2007.\nOdd Grenland.\nIl 14 luglio 2007, allora, l'Odd Grenland ha ingaggiato Muri con la formula del prestito, fino al termine della stagione in corso. La sua nuova squadra si \u00e8 riservata la possibilit\u00e0 di acquistarne le prestazioni a titolo definitivo. Ha debuttato con la casacca dell'Odd Grenland in data 22 luglio, quando \u00e8 stato titolare nella sconfitta per 1-0 contro lo Str\u00f8msgodset. Ha giocato 16 incontri per il club, disputandoli tutti dal primo minuto. Il club non \u00e8 riuscito per\u00f2 a raggiungere la salvezza in campionato ed \u00e8 retrocesso in 1. divisjon. Muri ha manifestato allora la sua volont\u00e0 di tornare al V\u00e5lerenga, anche per via dell'incertezza sulla guida tecnica dell'Odd Grenland, per la stagione successiva.\nRitorno al V\u00e5lerenga.\nMuri \u00e8 tornato allora ad Oslo per il campionato 2008. \u00c8 riuscito a riconquistare il posto da titolare nella difesa della squadra e, nel mese di agosto, ha rinnovato il suo contratto con il V\u00e5lerenga. Ha contribuito al successo nel Norgesmesterskapet 2008, che \u00e8 stato il secondo titolo della carriera, giocando anche nella finale della competizione contro lo Stab\u00e6k, vinta con il punteggio di 4-1. \u00c8 stato titolare anche nella Superfinalen 2009, persa stavolta per 3-1, ancora contro lo Stab\u00e6k. \u00c8 stato nominato capitano della squadra per questa stagione, ma un serio infortunio lo ha costretto a saltare diversi incontri.\nNel campionato 2010, pienamente ristabilito, ha giocato tutti i 30 incontri dell'Eliteserien, senza saltare neanche un minuto. Le sue prestazioni sono state ricompensate con il titolo di miglior calciatore stagionale della sua squadra, votato dai propri compagni.\nIl 28 aprile 2014, ha subito la terza commozione cerebrale della sua carriera nel corso di una sfida contro il Sarpsborg 08. Da quel giorno, non ha giocato alcun incontro per il V\u00e5lerenga. Il 27 maggio 2015 ha allora annunciato il ritiro dall'attivit\u00e0 agonistica.\nNazionale.\nMuri ha giocato 18 incontri per la . Il primo di questi lo ha disputato in data 27 febbraio 2001, quando ha sostituito Jarle Steinsland nel successo per 3-0 sulla . Il 18 novembre 2003, in quella che \u00e8 stata la sua ultima presenza nelle selezioni giovanili, ha segnato la rete del definitivo 3-0 sulla .\nStatistiche.\nPresenze e reti nei club.\n\"Statistiche aggiornate al 25 giugno 2015.\""}
{"id": "2287024", "revid": "339392", "url": "https://it.wikipedia.org/wiki?curid=2287024", "title": "Yuri Ivanovitch Manin", "text": ""}
{"id": "2287025", "revid": "1318658", "url": "https://it.wikipedia.org/wiki?curid=2287025", "title": "Robert Enrico", "text": "Biografia.\nFiglio di immigrati italiani giunti in Francia negli anni venti, si laure\u00f2 nel 1951 all'IDHEC (Institut des hautes \u00e9tudes cin\u00e9matographiques), e si dedic\u00f2 principalmente alla redazione e produzione di cortometraggi commissionati dalle case cinematografiche, come \"Thaumetopoea\" e \"Il fiume del gufo\", per i quali fu premiato rispettivamente alle mostre cinematografiche di Venezia e di Cannes.\nNel 1957 partecip\u00f2 alla realizzazione del documentario \"Paradiso terrestre\" di Luciano Emmer, ma il suo esordio come regista di un lungometraggio avvenne solo nel 1963 con il film \"La belle vie\". Nel corso degli anni sessanta e settanta diresse film di vario genere, prevalentemente noir, polizieschi e di avventura.\nPellicole di gran successo in quegli anni furono \"Una vampata di violenza\" (1966), \"I tre avventurieri\" (1967), \"La via del rhum\" (1971), \"Il clan dei francesi\" (1972), \"Frau Marlene\" (1976) e \"Sorvegliate il vedovo\" (1980), nei quali diresse attori di primo piano come Lino Ventura, Brigitte Bardot, Philippe Noiret, Catherine Deneuve, Serge Reggiani, Romy Schneider e altri.\nNel 1989, in occasione del bicentenario della Rivoluzione francese, fu incaricato dal governo francese di realizzare una serie televisiva, e sar\u00e0 autore della prima parte, \"Les ann\u00e9es lumi\u00e8re\".\nIl suo ultimo film \u00e8 del 1999, \"Fait d'Hiver\".\nHa presieduto l'\"Acad\u00e9mie des arts et techniques du Cin\u00e9ma\", la \"Soci\u00e9t\u00e9 des r\u00e9alisateurs de films\", la \"Commission SACD du cin\u00e9ma\" e la \"F\u00e9d\u00e9ration europ\u00e9enne des r\u00e9alisateurs audiovisuels\".\nMor\u00ec nel 2001, a 69 anni, di cancro ai polmoni. La sua tomba \u00e8 locata presso il cimitero di Montparnasse, a Parigi."}
{"id": "2287027", "revid": "43530", "url": "https://it.wikipedia.org/wiki?curid=2287027", "title": "Disc Dog", "text": ""}
{"id": "2287029", "revid": "1573940", "url": "https://it.wikipedia.org/wiki?curid=2287029", "title": "Surniculus lugubris", "text": "Il cuculo drongo (Surniculus lugubris ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Asia sudorientale e d'estate visita la zona dell'Himalaya dal Kashmir al Bangladesh.\nTassonomia.\nSono note tre sottospecie:"}
{"id": "2287032", "revid": "256896", "url": "https://it.wikipedia.org/wiki?curid=2287032", "title": "Giorno di San Patrizio", "text": ""}
{"id": "2287033", "revid": "125653865", "url": "https://it.wikipedia.org/wiki?curid=2287033", "title": "Castello di Brescia", "text": "Il castello di Brescia \u00e8 una fortezza sorta a partire dall'epoca medievale e arroccata sul colle Cidneo, a ridosso del centro storico della citt\u00e0 di Brescia.\nStoria.\nEt\u00e0 romana.\nI primi insediamenti sul Cidneo risalgono all'et\u00e0 del bronzo, IX secolo a.C., ma la prima vera costruzione fu un piccolo tempio dedicato al dio celtico Bergimus. Il vero riorganizzamento del colle \u00e8 da attribuire ai romani che alla fine del I secolo a.C. ne inserirono il perimetro all'interno delle mura cittadine. Sempre per opera dei Romani, nel I secolo d.C. fu eretto un tempio monumentale che doveva corrispondere quasi perfettamente alle dimensioni del mastio visconteo: ancora oggi si possono osservare le antiche murature di sostegno e le fondazioni della scalinata entro quest'area. Con il passare dei secoli e con l'avvento del cristianesimo, l'area del Cidneo assunse sempre pi\u00f9 il ruolo di area sacra: . Della basilica rimane oggi solo una delle due torri di facciata, nota come torre Mirabella, probabilmente costruita a sua volta su una torre scalare di epoca romana.\nEt\u00e0 medievale.\nDurante l'alto Medioevo le notizie riguardanti l'area si fanno sempre pi\u00f9 rare, ma dall'anno mille in poi esse continuano ad aumentare, anche se non esistono informazioni esaurienti riguardo alle fortificazioni realizzate. Tra il 1237 ed il 1254 viene realizzato l'allargamento della cinta muraria che diede a Brescia l'aspetto che l'avrebbe caratterizzata fino alla fine del XIX secolo. In questo periodo l'area era costellata di mura di et\u00e0 romana e ricca di edifici religiosi, inoltre vi si svolgevano numerosi mercati e fiere. Durante la dominazione viscontea, vengono operati imponenti lavori di ristrutturazione delle difese cittadine: nel 1337 si ha la nascita della Cittadella Nova, una cinta muraria che partendo dal castello inglobava al suo interno gli edifici del potere ecclesiastico e civile della citt\u00e0, ovvero l'area del Broletto e dei Duomi, che al tempo erano il Duomo Vecchio e la paleocristiana basilica di San Pietro de Dom. L'unica testimonianza di questa ampia opera di ristrutturazione giunta fino ai giorni nostri \u00e8 il Mastio, destinato a residenza del capitano della guarnigione con ambienti decorati con fasce policrome e motivi geometrici e floreali, solo in parte conservati.\nNella stessa epoca, il mastio fu inoltre circondato da un sistema difensivo costituito da sei torri, passaggi coperti e forse ponti levatoi. Viene tracciata la strada del Soccorso, poi ampliata nel Cinquecento, via di fuga verso nord, spesso usata dagli avversari nei secoli successivi (vedi dopo).\nNel 1426 Brescia pass\u00f2 sotto il dominio della Repubblica di Venezia, che si preoccup\u00f2 immediatamente di ristrutturare le fortificazioni cittadine duramente colpite durante la guerra contro i milanesi, sfociando nel 1466 in una completa revisione delle mura cittadine che furono abbassate e circondate con terrapieni e fossati. Il castello fu interessato solo marginalmente da queste modifiche e le uniche opere di sistemazione riguardarono le torri che vennero modificate passando da una pianta quadrata a una circolare: di queste \u00e8 sopravvissuta solo una torre del perimetro settentrionale. Nel 1509 l'esercito francese sconfisse quello veneziano e si impossess\u00f2 di Brescia e del suo castello. Durante il periodo di dominio d'oltralpe, vennero intrapresi nuovi lavori di ampliamento e rinforzo delle mura che per\u00f2 non furono mai completati; ne fece per\u00f2 le spese il monastero di San Martino che fu demolito per fare posto alle mura che sarebbero dovute sorgere al suo posto. Fu proprio in questo periodo che Brescia attraverso il suo periodo pi\u00f9 buio, contesa tra i padroni francesi e i veneziani che cercavano di riconquistarla. La repubblica marinara riprese la citt\u00e0 nel 1512, al prezzo di molti morti ed enormi sacrifici, con apice della tragedia il 19 febbraio, quando si ebbe il sacco della citt\u00e0 da parte di soldati di quasi ogni parte politica, dai francesi (che utilizzarono la Strada del Soccorso per entrare nella fortezza) ai guasconi, dai tedeschi agli svizzeri, anche cremonesi e mantovani.\nEt\u00e0 moderna.\nNella seconda met\u00e0 del Cinquecento, con il ritorno dei veneziani e la stabilizzazione del governo, si procedette a ulteriori miglioramenti per colmare i difetti emersi durante la guerra, come l'ampliamento della Strada del Soccorso prima citato. Dopo accese discussioni sulla possibilit\u00e0 di creare una nuova cinta verso la fronte rivolta verso la citt\u00e0, anche a seguito delle tensioni con la Spagna che governava il ducato di Milano, nel 1588 fu approvato il progetto per realizzare le mura bastionata: vennero dunque realizzati i baluardi di san Pietro, san Marco, san Faustino e della Pusterla. La fortezza venne anche dotata di edifici per il deposito delle vettovaglie, (il Piccolo e il Grande Miglio), di forni, caserme, edifici religiosi, cisterne e polveriere. Per via dello spostamento della linea di conflitto con Milano sull'Adda e la conseguente concentrazione degli sforzi difensivi su Bergamo, termina in questo periodo la funzione strategica del castello, che la storia non vorr\u00e0 mai pi\u00f9 coinvolto in alcuna attivit\u00e0 bellica, dando inizio a una lenta decadenza della struttura. Successivamente venne potenziato solamente il sistema di difesa con molte postazioni di fuoco, ma per un lungo tempo il castello non ricevette ammodernamenti di rilevante importanza.\nSotto il nuovo dominio francese il castello non sub\u00ec migliorie e fu utilizzato come prigione e caserma: stessa sorte gli sarebbe toccata poco dopo sotto il dominio austriaco. Nonostante ci\u00f2, il Cidneo era ancora un ottimo punto di difesa e di attacco. Nel 1849 durante la rivolta cittadina delle Dieci giornate di Brescia la popolazione bresciana insorse contro la guarnigione austriaca a seguito del rifiuto del pagamento per il mancato sostegno all'Imperial Regio governo durante la prima guerra di indipendenza (a differenza di altre citt\u00e0, a Brescia non si ebbero precedenti sollevazioni plateali, piccoli disordini e richieste di guardie civiche, assembramenti e formazioni di gruppi di filo-indipendentisti guidati dallo Zanardelli ma nessuna rivolta e l'allontanamento delle truppe dalla citt\u00e0 avvenne in maniera pacifica, ecco perch\u00e9 i bresciani non intendevano pagare). Parte della durata della sollevazione si deve al fatto che la guida mazziniana non riteneva vera la voce giunta dalla campagna che a Novara i piemontesi avessero perso spingendo i circa mille cittadini combattenti attivi a proseguire nella resistenza. I soldati si asserragliarono nella fortezza e bombardarono la citt\u00e0 nell'attesa dei rinforzi in arrivo da Mantova. Dopo dieci giorni di combattimento la citt\u00e0 fu riconquistata dalle truppe austro-ungariche, grazie all'appoggio portato dal generale Julius Jacob von Haynau, che penetr\u00f2 nella fortezza servendosi della Via del Soccorso.\nEt\u00e0 contemporanea.\nDopo la seconda guerra d'indipendenza italiana, nel 1859, il castello bresciano torn\u00f2 a essere utilizzato come semplice carcere militare. Poco tempo dopo il comune acquist\u00f2 il colle e fu dato il via all'opera di restauro, che port\u00f2 lentamente allo snaturamento militare della fortezza rendendola molto pi\u00f9 simile al luogo che \u00e8 oggi, ossia centro di svago e sede di eventi pubblici di Brescia. Nel 1904, per iniziativa di Dominatore Mainetti, presidente della Camera di Commercio di Brescia, e di Federico Bettoni Cazzago, sindaco della citt\u00e0, fu organizzata al suo interno l'Esposizione Industriale Bresciana, evento economico di altissimo rilievo, inaugurata personalmente dal Re Vittorio Emanuele III. Per l'occasione si organizzarono importanti spettacoli folcloristici e diverse gare sportive e vennero realizzati alcuni padiglioni provvisori per ospitare l'esposizione. Il castello fu bardato con un interessante rivestimento provvisorio in stile Liberty, sotto la direzione dell'ingegnere Egidio Dabbeni, e fu collegato a corso Zanardelli tramite una tramvia elettrica.\nNell'agosto 1909 fu sede di un'altra esposizione, dedicata all'energia elettrica, e organizzata dall'ASM Brescia che poche settimane prima aveva ottenuto l'affidamento della produzione e della distribuzione della corrente in citt\u00e0.\nDopo quest'ultima esposizione, il castello fu recuperato come area pubblica per iniziativa della Giunta del sindaco Girolamo Orefici. Divenne sede del Museo del Risorgimento locale, ospitato nelle sale del Grande Miglio, e del Museo di Scienze Naturali al quale fu presto annesso il giardino zoologico. L'area al di fuori dei bastioni divenne un parco urbano.\nOggi il castello ospita il Museo del Risorgimento, il Museo delle armi Luigi Marzoli, contenente armature e armi del periodo medievale, la Specola Cidnea e due ampi plastici ferroviari.\n\u00c8 possibile visitare gli ambienti interni e nascosti della fortezza grazie a visite guidate dalla Associazione speleologica bresciana, che per anni ha condotto esplorazioni di passaggi e condotti, riportando alla luce percorsi ormai dimenticati.\nStruttura, edifici e monumenti.\nPer chiunque giunga a Brescia, da qualsiasi direzione, \u00e8 l'imponente massa pietrosa del Castello a segnare il profilo panoramico della citt\u00e0. Il complesso di fortificazioni, occupando un'area di circa 300x250 metri, \u00e8 uno dei pi\u00f9 grandi d'Italia, e ricopre completamente il colle Cidneo. Non avendo mai avuto specifica funzione come castello feudale, n\u00e9 tanto meno residenza signorile, si nota subito come la rocca, ben inserita nel contesto cittadino, sia pi\u00f9 ricca di edifici di culto e di carattere militare piuttosto che di strutture residenziali e direzionali nel senso stretto del termine.\nAl castello si accede tramite un imponente portale monumentale cinquecentesco, attribuito a Giulio Savorgnan e realizzato su ispirazione delle forme di architettura militare di Michele Sanmicheli, ornato da un grande Leone di San Marco e dagli stemmi dei rettori veneti. Ai lati si possono ammirare i bastioni di San Faustino (a sinistra) e di San Marco (a destra). Varcato l'ingresso, seguendo il percorso a destra si raggiunge il bastione di San Pietro, incontrando anche un pozzo cinquecentesco al quale sono stati apposti, nel 1890, due leoni in pietra dello scultore Domenico Ghidoni. Seguendo il percorso di sinistra, invece, si nota prima il campanile dell'ex-santuario di Santo Stefano Nuovo, quindi si costeggia la palazzina Haynau, cos\u00ec chiamata poich\u00e9 da qui, nel 1849, il maresciallo asburgico Julius Jacob von Haynau diresse le operazioni militari contro l'insurrezione bresciana. Sul vasto piazzale sopra il bastione di San Faustino \u00e8 posta una caratteristica locomotiva a vapore, uno dei simboli del Castello, che all'inizio del Novecento svolgeva il tragitto Brescia-Edolo. Sulla destra, presso la lunga palazzina degli ufficiali, si ha l'imboccatura della strada del Soccorso. Oltre si incontrano gli edifici del Piccolo Miglio, oggi sede espositiva, e del Grande Miglio, dove \u00e8 ospitato il Museo del Risorgimento. \u00c8 qui anche l'ingresso al passaggio coperto che porta alla quattrocentesca torre Coltrina.\nSalita la rampa si giunge alla cinta trecentesca con ingresso dotato di doppio ponte levatoio: sulla destra si eleva la torre dei Prigionieri. Procedendo a sinistra si costeggia il mastio, dentro la cui parete si possono ancora oggi notare tracce di merlatura ghibellina. Si giunge infine ai giardini settentrionali, con a sinistra la sommit\u00e0 della torre Coltrina, al centro la fossa dei Martiri (dove nel 1945 furono fucilati alcuni esponenti della Resistenza) e, a destra, la torre dei Francesi. Dal ponte levatoio trecentesco, altrimenti, si pu\u00f2 raggiungere la sommit\u00e0 della rocca con il piazzale della Torre Mirabella, dove si ha anche l'accesso al mastio che ospita il Museo delle Armi Luigi Marzoli. All'interno, inoltre, sono visibili i resti delle fondamenta del tempio romano."}
{"id": "2287034", "revid": "1428919", "url": "https://it.wikipedia.org/wiki?curid=2287034", "title": "Paolo Brutti", "text": "Biografia.\nLaureato in Fisica a Pavia, professore di Teoria dei numeri presso l'Universit\u00e0 di Perugia, \u00e8 autore di numerose pubblicazioni su argomenti di Algebra non Commutativa e di Geometria Combinatoria. Alla fine degli anni Ottanta \u00e8 diventato Direttore Generale della CGIL e successivamente ha fatto parte della Segreteria nazionale guidata da Bruno Trentin. \u00c8 stato, quindi, eletto Segretario Generale del sindacato dei trasporti della CGIL. Nel 2001 \u00e8 stato eletto al Senato nel collegio di Perugia per i DS ed \u00e8 stato rieletto nel 2006.\nCome senatore \u00e8 stato capogruppo in Commissione Lavori Pubblici e Reti ed ha fatto parte della Commissione d'Inchiesta su Telekom Serbia e della Commissione Bicamerale di Vigilanza sulla RAI. Nel 2007 non ha condiviso la scelta di sciogliere i DS e di dare vita al Partito Democratico. Con Cesare Salvi e con altri senatori ha costituito il gruppo di Sinistra Democratica del Senato. Nel 2008 ha aderito all'Italia dei Valori, di cui \u00e8 diventato responsabile nazionale delle politiche del lavoro.\nLa sua adesione all'Italia dei Valori \u00e8 avvenuta in corrispondenza all'accresciuto interesse di questo partito per le questioni sociali e per le gravi conseguenze della crisi economica sul mondo del lavoro, che ha determinato l'adesione e la partecipazione dell'IdV alle manifestazioni della CGIL del 13 febbraio 2009 a Piazza San Giovanni, del 5 marzo 2009 con i pensionati a Piazza Navona e del 4 aprile 2009 al Circo Massimo.\nIl \"Corriere della Sera\" ha scritto, nell'occasione, che all'avvicinamento dell'Italia dei Valori al sindacato e alle problematiche del mondo del lavoro, non sarebbe estranea l'amicizia di Brutti con Epifani, attuale leader della CGIL, nata nel periodo in cui entrambi erano stati chiamati da Bruno Trentin a far parte della segreteria nazionale. \u00c8 stato inserito nel listino per IDV in occasione delle elezioni per il Consiglio regionale dell'Umbria del 2010."}
{"id": "2287039", "revid": "1573940", "url": "https://it.wikipedia.org/wiki?curid=2287039", "title": "Surniculus dicruroides", "text": "Il cuculo drongo codaforcuta (Surniculus dicruroides ) \u00e8 un uccello della famiglia Cuculidae.\nDistribuzione e habitat.\nQuesto uccello vive principalmente nella penisola indiana, in Sri Lanka e nell'Indocina, raggiungendo talvolta i piedi dell'Himalaya.\nTassonomia.\n\"Surniculus dicruroides\" ha due sottospecie:"}
{"id": "2287046", "revid": "89688", "url": "https://it.wikipedia.org/wiki?curid=2287046", "title": "Abenobashi", "text": ""}
{"id": "2287049", "revid": "1573940", "url": "https://it.wikipedia.org/wiki?curid=2287049", "title": "Surniculus velutinus", "text": "Il cuculo drongo delle Filippine (Surniculus velutinus ) \u00e8 un uccello della famiglia Cuculidae.\nDistribuzione e habitat.\nQuesto uccello vive esclusivamente nelle Filippine; in particolare la sottospecie \"S. v. velutinus\" vive sulle isole di Mindanao, Samar, Leyte, Bohol, \"S. v. suluensis\" sulle Isole Sulu, e \"S. v. chalybaeus\" su Mindanao, Luzon e Negros. Su Palawan la specie \u00e8 sostituita da una sottospecie del cuculo drongo, \"Surniculus lugubris minimus\".\nTassonomia.\n\"Surniculus velutinus\" ha tre sottospecie:"}
{"id": "2287050", "revid": "767487", "url": "https://it.wikipedia.org/wiki?curid=2287050", "title": "Franz von Pillersdorf", "text": "Biografia.\nNato da una famiglia della piccola nobilt\u00e0 boema, Franz von Pillersdorf intraprese gli studi di giurisprudenza e nel 1805 inizi\u00f2 il proprio servizio pubblico in Galizia, Spagna. Nel 1807, egli fece ritorno a Vienna come assistente del consigliere di corte, il Barone Baldacci. Egli lo pose al centro delle azioni di gioco quando scoppi\u00f2 la guerra contro Napoleone Bonaparte. Nelle sventurate paci che seguirono, venne formato un nuovo ministero con Metternich a suo capo, mentre Baldacci si occupava della diffusione capillare del potere centrale. Fu qui che entr\u00f2 in gioco Pillersdorff che ebbe appunto l'opportunit\u00e0 di mettere in pratica le proprie conoscenze per risanare lo stato austriaco.\nGli eventi del 1812-1815 aumentarono ancora di pi\u00f9 il clima politico oppressivo. Baldacci divenne ministro delle armate e fu a capo dell'amministrazione delle aree occupate dall'esercito imperiale in Francia, con Pillerdorf al proprio fianco. Pillersdorf trascorse cos\u00ec molto tempo in Francia, viaggiando poi in Inghilterra ed avendo cos\u00ec modo di fare studi comparativi tra i due paesi per trarne vantaggi utili al governo dell'Austria.\nDopo la guerra, le finanze dell'Austria richiedevano immediata attenzione. La cartamoneta ammontava ad un totale di 700 milioni, ma gran parte di essa era sparita dalla circolazione ed era stata sostituita da assegnati.\nLa rivoluzione del luglio del 1830 alz\u00f2 ancora di pi\u00f9 la tensione delle varie classi della popolazione e nel 1832, Pillersdorff, il quale pensava giustamente che un cambiamento di governo in Francia non avrebbe affatto giovato al governo austriaco ed alle sue traballanti finanze, venne spostato alla cancelleria dove divenne consigliere privato, entrando nel cuore della politica imperiale.\nNel 1848, il governo provvisorio croll\u00f2. Il Principe Metternich rassegn\u00f2 le proprie dimissioni dalla carica di cancelliere e Pillersdorff venne posto dopo breve tempo a capo del ministero, dimostrandosi abile nel calmare e gradualmente riorganizzare il governo e persino l'improvvisa dipartita della corte dalla capitale, spinse il Primo Ministro a rimanere al suo posto per salvare perlomeno il Governo, aumentando anche l'influenza del governo negli affari stessi dello stato. Durante questo periodo propose la Costituzione Pillersdorf. Malgrado questo, fu per\u00f2 costretto a dimettersi dopo solo tre mesi di governo, divenendo deputato al parlamento viennese, ove si schier\u00f2 con un parlamento di centro-destra.\nAllo scioglimento del nuovo governo formatosi, nel 1849 il periodo di reggenza di Pillersdorff venne accusato di incapacit\u00e0 e fu oggetto di investigazioni disciplinari le quali non fecero altro che disgustare l'ex Primo Ministro, il quale si allontan\u00f2 sempre pi\u00f9 dal mondo della politica nazionale.\nRitiratosi a vita privata, mor\u00ec a Vienna il 22 febbraio 1862."}
{"id": "2287065", "revid": "174925", "url": "https://it.wikipedia.org/wiki?curid=2287065", "title": "R\u0101ga (religione)", "text": "R\u0101ga, sinonimo di lobha, di ta\u1e47h\u0101 e di abhijjh\u0101, \u00e8 un termine delle lingue classiche indiane sanscrito e p\u0101li dal significato di lussuria e bramosia. Il termine nella dottrina buddhista indica una delle tre \"m\u016bla\", o radici, negative che determinano la reale qualit\u00e0 morale di uno stato volitivo. Le altre due radici dell'impurit\u00e0 mentale sono \"dosa\", odio, ira, e \"moha\", illusione, inganno, ossessione, distrazione, depressione, ansia ecc."}
{"id": "2287066", "revid": "33689", "url": "https://it.wikipedia.org/wiki?curid=2287066", "title": "Lobha", "text": ""}
{"id": "2287070", "revid": "330270", "url": "https://it.wikipedia.org/wiki?curid=2287070", "title": "Marceline Desbordes Valmore", "text": ""}
{"id": "2287078", "revid": "767487", "url": "https://it.wikipedia.org/wiki?curid=2287078", "title": "Edcarlos", "text": ""}
{"id": "2287096", "revid": "1563238", "url": "https://it.wikipedia.org/wiki?curid=2287096", "title": "Aston Martin DB2", "text": "La DB2 \u00e8 un'autovettura coup\u00e9 prodotta dalla casa britannica Aston Martin dal 1950 al 1953.\nContesto.\nCon la presentazione, nel 1949, di un prototipo della DB2, avvenuto alla 24 Ore di Le Mans, prese avvio la serie di vetture dotate del motore 6 cilindri (2580 cm\u00b3, 105 CV) con doppio albero a camme progettato da Walter Owen Bentley per la Lagonda. Il modello definitivo venne successivamente presentato al salone automobilistico di New York nel 1950. L'anno successivo venne presentata una versione potenziata della DB2, denominata Vantage. Nel 1953 venne introdotto il modello DB2/4, il quale poteva ospitare quattro passeggeri.\nTecnica.\nLa carrozzeria era realizzata in alluminio dalla Tickford, altra azienda del gruppo di David Brown. Il telaio tubolare era in acciaio e venne progettato da Frank Freeley, il quale gli fece assumere la sostanza di una coup\u00e9 a due porte. Le sospensioni erano dotate di molle elicoidali.\nDiversi esemplari sono stati realizzati in versione cabriolet, mantenendo immutata la meccanica di base.\nAttivit\u00e0 sportiva.\nTre modelli della DB2 vennero iscritti alla 24 Ore di Le Mans del 1949, ma uno di essi fu coinvolto in un incidente in cui perse la vita il pilota Pierre Marechal.\nL'anno successivo, sempre nella stessa corsa, le medesime vetture vennero iscritte nuovamente. La potenza, grazie ad un aumento della compressione e ad un nuovo terminale di scarico, venne aumentata fino a 125 CV. Venne incrementata anche la capienza del serbatoio, fu introdotto un nuovo bocchettone per il carburante e vennero eliminati tutti i pannelli fonoassorbenti per diminuire drasticamente il peso. Le tre vetture vennero dipinte di verde intenso e designate con le sigle identificative VMF 63, VMF 64 e VMF 65. Tra i piloti ingaggiati per pilotare le vetture si distinsero Reg Parnell e Jack Fairman, mentre come team manager venne nominato John Wyer. Durante le prove, la VMF 65 di Fairman venne coinvolta in un incidente e dovette essere sostituita con uno dei prototipi della DB2, il quale per\u00f2 si guasto poco tempo dopo l'avvio della gara a causa di noie all'albero motore. Le due DB2 superstiti arrivarono quinta e sesta assoluta, conquistando in questo modo la vittoria della rispettiva categoria di appartenenza. La VMF 64 conquist\u00f2 anche il trofeo per la migliore performance. Dopo Le Mans, le tre DB2 , una volta che la VMF 65 fu riparata, parteciparono al Tourist Trophy, vincendo nella classe riservata alle vetture tre litri. Tutti gli esemplari sono sopravvissuti fino ai nostri giorni."}
{"id": "2287097", "revid": "31886", "url": "https://it.wikipedia.org/wiki?curid=2287097", "title": "Aston Martin DB4", "text": "La DB4 \u00e8 un'autovettura coup\u00e9 prodotta dalla casa britannica Aston Martin dal 1958 al 1963. Si distingue fortemente dalla DB Mark III, che ha sostituito, bench\u00e9 il suo motore da 3,7 litri sia stato sviluppato sulla base del 2,9 litri del modello precedente. In totale furono prodotti 1210 esemplari.\nTecnica.\nLa progettazione della DB4 incominci\u00f2 nel 1956 ad opera del direttore generale John Wyer, del progettista Harold Beach e dell'ingegnere Tadek Marek. La versione definitiva venne presentata nel 1958 con una carrozzeria superleggera sviluppata dalla Carrozzeria Touring di Milano, ed il suo stile italiano risult\u00f2 un fatto sensazionale quando venne presentata per la prima volta al \u201eLondon Motor Show\u201c nel 1958. Bench\u00e9 il design e la costruzione della carrozzeria provenissero dall'Italia, la DB4 fu la prima Aston Martin a venire assemblata nei nuovi stabilimenti di Newport Pagnell.\nTale carrozzeria prevedeva lamine di alluminio saldate su un telaio tubolare.\nLa vettura era dotata di un motore con una cilindrata di 3670 cm\u00b3 erogante 240 cv a 5500 giri/min a 6 cilindri in linea con blocco e testata in alluminio, doppio albero a camme e 2 carburatori SU Questo propulsore permise alla DB4 di essere la prima vettura di serie a rimanere al di sotto dei trenta secondi nella prova di accelerazione fino a 100 miglia orarie e successiva frenata.\nI primi esemplari si surriscaldavano facilmente ma, visti i 240\u00a0CV (176\u00a0kW) di potenza, i clienti perdonavano questo spiacevole capriccio. I freni a disco erano montati su tutte le quattro ruote; i primi, di tipo Dunlop, vennero in seguito sostituiti con esemplari Girling. La potenza veniva trasferita all'assale posteriore rigido attraverso una frizione bi disco a secco ed una trasmissione completamente sincronizzata. Le ruote anteriori erano dotate di sospensioni indipendenti e sterzo a cremagliera.\nCi sono state 5 serie della DB4; le modifiche di maggiore rilievo furono le nuove cornici dei finestrini nella seconda serie e l'introduzione di una mascherina del radiatore a barre trasversali (anzich\u00e9 a nido d'ape) nella quarta. Le vetture della quinta serie, a partire dal 1962, avevano una carrozzeria pi\u00f9 lunga e pi\u00f9 alta a vantaggio di una maggiore spaziosit\u00e0 interna, per\u00f2 avevano ruote con minore diametro, in modo da mantenere invariata l'altezza totale del veicolo. Il frontale della quinta serie aveva un aspetto aerodinamico, adottato in seguito anche per l'Aston Martin DB5.\nNel 1962 fu introdotta una Cabriolet.Progettata presso il centro stile Aston Martin, assomigliava alla Coup\u00e9 della Carrozzeria Touring, ed era dotata di un, all'epoca rarissimo, Hardtop. In totale sono state prodotte 70 DB4-Cabriolet.\nDa questo modello sono state sviluppate la DB4 GT Zagato, la Lagonda Rapide e la successiva DB5.\nVersioni speciali.\nAston Martin DB4 GT Bertone Jet.\nNel 1961, presso il salone automobilistico di Ginevra, Giorgetto Giugiaro present\u00f2 una one-off della Aston Martin DB4, denominata Bertone Jet. Meccanicamente identica alla versione originale, mostrava per\u00f2 un nuovo design della carrozzeria.\nAston Martin DB4 Vantage.\nIn occasione della presentazione della quarta serie nel 1961 \u00e8 stato presentato il modello ad alte prestazioni \"Aston Martin DB4 Vantage\". Era dotato di tre carburatori SU e testata speciale in modo da ottenere una potenza di 266\u00a0CV (196\u00a0kW). La maggior parte delle Vantage era dotata degli stessi gruppi ottici della DB4 GT. Complessivamente sono state prodotte 136 berline e 32 cabriolet di tipo Vantage.\nModello DB4 Vantage GT.\nUn piccolo numero di esemplari sono stati dotati delle caratteristiche del modello GT, che era stato presentato nel settembre 1959. Questo gruppo viene spesso definito come \"Aston Martin DB4 Vantage GT\", bench\u00e9 non tutti avessero le dotazioni \u201eVantage\u201c. Tre esemplari della terza serie, cinque della quarta e sei della quinta ebbero questa insolita combinazione di carrozzeria e motore per un totale di 14 pezzi.\nAttivit\u00e0 sportiva.\nAston Martin DB4 GT.\nUn anno dopo il lancio della DB4, venne proposta per le competizioni la versione GT presso il salone automobilistico di Londra del 1959. Tra gli obbiettivi della casa britannica, che forn\u00ec la vettura anche a team privati, vi era quello di ostacolare le vetture della Ferrari. Rispetto alla versione stradale, questa vettura \u00e8 stata notevolmente alleggerita. Tra le soluzioni adottate per ottenere questa riduzione di peso, gli ingegneri fissarono i pannelli della carrozzeria realizzati in magnesio e alluminio su un telaio tubolare. Alcuni esemplari erano anche sprovvisti dei sedili posteriori. Per migliorare il raffreddamento del propulsore, vennero introdotte nuove prese d'aria. Tale motore fu progettato da Tadek Marek, il quale costru\u00ec il primo propulsore in lega da 3670\u00a0cm\u00b3 a sei cilindri, erogava 302\u00a0CV grazie all'impiego di tre carburatori Weber 45 DCOE 4. Il propulsore era anche dotato di due candele per cilindro e due distributori. Una testata modificata ha fatto s\u00ec che il rapporto di compressione fosse di 9:1. La vettura raggiungeva una velocit\u00e0 massima che variava da 190 a 275 chilometri all'ora a seconda del rapporto al ponte finale e un'accelerazione di 6,2\u00a0s / 0\u2013100\u00a0km/h.\nCon questa carrozzeria sono stati costruiti 75 esemplari oltre all'Aston Martin DB4 GT Zagato come modello a parte.\nAston Martin DB4 GT Lightweight.\nNonostante gli sforzi, la DB4 GT era troppo pesante per poter competere con la Ferrari 250 SWB, motivo per cui venne proposta la realizzazione del modello GT Lighteight. Tale versione della DB4 GT era stata ulteriormente alleggerita tramite l'aggiunta di ulteriori componenti realizzati in lega e la realizzazione di vari fori nei punti non vitali della carrozzeria. Nonostante questo, non si ebbero miglioramenti eclatanti.\nAston Martin DB4 GT Zagato.\nTentando nuovamente di contrastare le vetture del cavallino rampante, la casa britannica si rivolse alla Zagato per la creazione di un modello della DB4 GT ancora pi\u00f9 prestazionale rispetto alla Lightweight. La realizzazione del nuovo modello venne affidata a Ercole Spada, il quale sostituiva Elio Zagato che era rimasto ferito in un incidente. Il propulsore venne potenziato fino a 314 cv, mentre il cambio fu sostituito con una versione realizzata in magnesio. La nuova DB4 venne ufficialmente presentata al pubblico nel 1961 e, nonostante fosse riuscita ad ottenere numerosi piazzamenti e vittorie, nessuno dei 19 modelli Zagato riusc\u00ec a fermare n\u00e9 le Ferrari n\u00e9 le Jaguar."}
{"id": "2287101", "revid": "125816921", "url": "https://it.wikipedia.org/wiki?curid=2287101", "title": "Stefano Delle Chiaie (politico)", "text": "Biografia.\nGli inizi.\nAder\u00ec al Movimento Sociale Italiano a 14 anni, nella sezione \"Appio-Tuscolano\" di Roma, frequentata da numerosi reduci della Repubblica Sociale Italiana. Nel 1956, a vent'anni, usc\u00ec dal partito per seguire Pino Rauti nel movimento Centro Studi Ordine Nuovo dove strinse amicizia con Paolo Signorelli che divenne poi leader del movimento.\nLa fondazione di ANG.\nNel 1962 abbandon\u00f2 Rauti e fond\u00f2 il movimento anticomunista e fascista \"Avanguardia Nazionale Giovanile\", poi autoscioltosi dopo numerosi arresti dei suoi militanti.\nNel 1965 prese parte al convegno dell\"hotel Parco dei Principi\" sulla \"guerra rivoluzionaria\", organizzato dall\"Istituto Alberto Pollio\" - tra i relatori furono presenti numerosi esponenti del neofascismo, come Gianfranco Finaldi, Giorgio Pisan\u00f2, Pino Rauti, Guido Giannettini - e il cui principale obiettivo era di impedire che il comunismo potesse arrivare al potere in Italia, tramite l'instaurazione di uno Stato autoritario con la complicit\u00e0 di apparati istituzionali.\nNel febbraio 1966 gli ex militanti di \"Avanguardia Nazionale Giovanile\" furono coinvolti nell\"Operazione manifesti cinesi\" finalizzata all'affissione illegale di manifesti che, a dispetto del nome, erano in realt\u00e0 inneggianti alla Unione Sovietica stalinista, firmati da fantomatici gruppi comunisti italiani di orientamento stalinista. Ideata da Federico Umberto D'Amato, i manifesti furono in realt\u00e0 scritti dal giornalista Giuseppe Bonanni, del \"Borghese\". Mario Tedeschi diede l'incarico della loro diffusione a Stefano Delle Chiaie. Secondo alcuni autori, questa azione segna la data dell'inizio della strategia della tensione. A vent'anni di distanza, interrogato dalla commissione di indagine, Delle Chiaie rivel\u00f2 che l'ANG era stata coinvolta a propria insaputa in un'operazione voluta da un'organizzazione legata alla CIA e ad alcuni ambienti anticomunisti italiani.\nLa Battaglia di Valle Giulia.\nIl 1\u00ba marzo 1968, nell'ambito delle prime manifestazioni studentesche a Roma, Delle Chiaie prese parte al corteo studentesco alla guida del gruppo romano della disciolta Avanguardia Nazionale, assieme al \"FUAN-Caravella\" e a \"Primula Goliardica\". Quando il corteo giunse a Valle Giulia si trov\u00f2 la strada sbarrata da un cordone di polizia e la situazione rapidamente degener\u00f2. Delle Chiaie guid\u00f2 l'attacco contro la polizia che diede il via agli scontri noti come la \u00abBattaglia\u00bb di Valle Giulia.. Gli ex di Avanguardia Nazionale Giovanile erano inoltre supportati da esponenti del \"FUAN\" e del \"MSI\"..\nAl termine degli scontri i neofascisti di Delle Chiaie e il FUAN occuparono la facolt\u00e0 di Giurisprudenza, mentre gli studenti di sinistra occuparono quella di Lettere.\nMa il 17 marzo i Volontari Nazionali guidati da Giorgio Almirante e Massimo Anderson si recarono presso l'Universit\u00e0 nel tentativo di porre fine all'occupazione. Quando diedero il via al tentativo di penetrare all'interno di Lettere si scatenarono duri scontri e gli studenti di Avanguardia Nazionale guidati da Delle Chiaie uscirono dalla facolt\u00e0 di Legge e si disposero sui gradini del Rettorato. Ad essi si aggiunsero anche i militanti del FUAN.\nGli scontri terminarono con l'arrivo della polizia che procedette a numerosi arresti tra cui lo stesso Delle Chiaie che fu poi scarcerato poco dopo. Iniziarono in questo periodo i contatti tra \"Avanguardia Nazionale\" e il \"Fronte Nazionale\" di Junio Valerio Borghese.\nDue mesi dopo, iniziato il \u00abMaggio francese\u00bb alcuni ex militanti di \"Avanguardia Nazionale Giovanile\", tra cui si trovavano Delle Chiaie e Mario Merlino, inalberando una bandiera nera con la scritta \"22 marzo\", organizzarono una manifestazione di protesta presso l'ambasciata francese.\nLe prime indagini per piazza Fontana.\nIl 12 dicembre 1969 avvenne la strage di piazza Fontana e in concomitanza esplosero anche delle bombe a Roma. Mario Merlino, amico di Delle Chiaie ed ex militante di \"Avanguardia Nazionale\", fu arrestato insieme ad altri cinque militanti del \"Circolo anarchico 22 marzo\". Merlino in questura fu lasciato da solo in compagnia di un informatore di polizia, Stefano Serpieri, in passato legato all'estrema destra che tent\u00f2 di carpirgli qualche confidenza e che stil\u00f2 poi un resoconto che in sostanza avvalorava la tesi di un coinvolgimento di Delle Chiaie e che fin\u00ec in un rapporto del \"Sid\" del 17 dicembre 1969 A Serpieri Merlino rivel\u00f2 che quando scoppiarono le bombe a Roma presso l\"'Altare della Patria\", si trovava in compagnia di Delle Chiaie ma che avrebbe preferito non rivelarlo per non coinvolgerlo a meno che non avesse avuto bisogno di un \"alibi\".\nInfatti Delle Chiaie, chiamato a testimoniare il 19 dicembre sull'attivit\u00e0 di Merlino presso il Circolo 22 marzo, non ne forn\u00ec alcun alibi. Il giorno seguente arriv\u00f2 il mandato di cattura per Merlino che a quel punto dichiar\u00f2 di aver incontrato Delle Chiaie nella notte fra l'11 e il 12 dicembre. Il 22 dicembre Delle Chiaie, nuovamente richiamato a testimoniare, rettific\u00f2 la sua deposizione affermando di aver incontrato Merlino il 12 pomeriggio e indicando come testimoni la convivente Leda Minetti e il figlio di lei Riccardo. In seguito Delle Chiaie, chiamato nuovamente a testimoniare il 25 luglio 1970, si present\u00f2 al Palazzo di Giustizia, ma poi, senza apparente motivo, se ne allontan\u00f2 e poco tempo dopo fugg\u00ec in Spagna. Secondo quanto poi raccontato dallo stesso Delle Chiaie all'interno del tribunale ricevette una soffiata in base alla quale lo \u00ab\"volevano incastrare\u00bb\". In effetti risult\u00f2 che in Tribunale era gi\u00e0 stato preparato un mandato di cattura per falsa testimonianza.\nAttivit\u00e0 in Spagna.\nA partire dal 1970 Delle Chiaie si nascose a Madrid in Spagna dove entr\u00f2 in contatto con l'Aginter Press diretta dall'ex ufficiale dell'Organisation arm\u00e9e secr\u00e8te (OAS) Yves Gu\u00e9rin-S\u00e9rac (vero nome: Yves Guillou), che aveva la sua sede principale a Lisbona. Nel 1973 cominciarono i contatti con il Movimento Politico Ordine Nuovo, erede del vecchio \"Centro Studi Ordine Nuovo\", che sotto la guida di Paolo Signorelli, era stato sciolto d'autorit\u00e0 con l'accusa di ricostituzione del disciolto Partito Fascista. Si avviarono quindi incontri in Spagna con Delle Chiaie al fine di studiare l'unificazione dei due movimenti.. All'epoca Avanguardia Nazionale non era ancora sotto processo. A questi incontri parteciparono anche altri fuoriusciti in Spagna di \"Ordine Nuovo\" come Pierluigi Concutelli. Il nuovo soggetto politico, in base ad un incontro avvenuto nel settembre 1975 ad Albano Laziale, cui parteciparono lo stesso Delle Chiaie e Paolo Signorelli, avrebbe dovuto assumere il nome di \"Avanguardia Nazionale per l'Ordine Nuovo\", ma l'ipotesi salt\u00f2 circa tre mesi dopo nel corso di un nuovo incontro tenutosi a Nizza.\nNel corso di un viaggio del 1974 con Junio Valerio Borghese in Cile, Delle Chiaie conobbe Augusto Pinochet che incontr\u00f2 nuovamente nel 1975 a Madrid, in occasione dei funerali di Franco. In seguito a questo incontro decise di trasferirsi in Cile.\nNegli anni seguenti il nome di Delle Chiaie ricomparve di nuovo nella Spagna post-franchista, in particolare implicato nell'organizzazione dei \"GAL\", gruppo paramilitare creato dal Ministero dell'Interno del governo di Felipe Gonz\u00e1lez (\"PSOE\") per contrastare il terrorismo dell\"'ETA\". Delle Chiaie ha sempre negato ogni coinvolgimento con queste formazioni. Partecip\u00f2 nei fatti di Montejurra tra i sostenitori di Sisto Enrico di Borbone-Parma.\nIn Sud America.\nDelle Chiaie, trasferitosi in Cile nel 1976 ebbe a disposizione, per il proprio gruppo, un ufficio a Santiago del Cile in cui si occupava di propaganda e di controinformazione sullo stile dell'Aginter Press. Fu inoltre direttamente coinvolto dal regime di Augusto Pinochet alle riunioni della Direcci\u00f3n Nacional de Inteligencia (DINA) di Manuel Contreras e in seguito nell'Operazione Condor per la persecuzione dei dissidenti.\nNel 1977 si trasfer\u00ec per breve tempo in Argentina e gi\u00e0 nel 1978 in Bolivia. In Bolivia partecip\u00f2 insieme a Pierluigi Pagliai, che Delle Chiaie aveva conosciuto in Spagna, alla costituzione di un gruppo paramilitare alle dipendenze del Ministero dell'Interno boliviano presieduto da Klaus Barbie che, sotto il falso nome di Klaus Altmann, era allora consigliere per la sicurezza boliviana. Questo gruppo che aiut\u00f2 Luis Garc\u00eda Meza Tejada a prendere il potere con un colpo di Stato nel 1980 fu soprannominato \"i fidanzati della morte\". Delle Chiaie divenne quindi \u00abconsigliere politico\u00bb prima di Luis Garc\u00eda Meza Tejada, poi del suo successore Celso Torrelio Villa.\nNel 1982 in Italia fu spiccato nei suoi confronti un mandato di cattura per concorso nella strage di piazza Fontana e il 2 agosto 1982 vi fu un primo tentativo di arresto affidato a mercenari francesi mentre si trovava in Bolivia. Avvertito da uno di questi, tutti gli ex avanguardisti fecero perdere le tracce di Delle Chiaie che si nascose a Caracas in Venezuela e Pierluigi Pagliai, invece, si trasfer\u00ec in Argentina. Il 10 ottobre 1982 Pagliai fu rintracciato a Santa Cruz de la Sierra e, davanti alla chiesa di \"Nuestra Se\u00f1ora de F\u00e1tima,\" fu ferito gravemente con due colpi di pistola, uno dei quali lo colp\u00ec alla seconda vertebra. A sparare furono gli agenti italiani del SISDE e gli agenti della CIA. Trasportato in Italia contro il parere delle autorit\u00e0 Boliviane, perch\u00e9 giudicato dai medici non trasportabile, mor\u00ec a Roma il 5 novembre 1982 a seguito delle ferite. \nIl 27 marzo 1987, dopo diciassette anni di latitanza in vari paesi dell'America Latina e da cinque inseguito da mandato di cattura per associazione sovversiva, banda armata e concorso in strage Delle Chiaie si lasci\u00f2 arrestare a Caracas in Venezuela dalla polizia per essere estradato in Italia. Rispetto al primo tentativo effettuato alcuni anni prima in Bolivia secondo Delle Chiaie la situazione era mutata poich\u00e9 stavolta: \"Ci sono i processi e i camerati in galera\". Giunto a Roma in aereo sotto scorta, prima ancora di scendere dal velivolo ricevette la visita a bordo del magistrato Luciano Infelisi che prese possesso di una borsa di documenti del catturando. Questo fatto gener\u00f2 una polemica da parte dei magistrati titolari dell'inchiesta (cfr. \"Corriere Della Sera\" dei giorni successivi all'arrivo di Delle Chiaie in Italia), dal momento che Infelisi non era fra questi e che si tratt\u00f2 di un'azione presa con decisione apparentemente autonoma da parte del singolo magistrato.\nLa stagione dei processi.\nA partire dal 31 marzo 1987, data del suo rientro in Italia, la strategia processuale di Delle Chiaie si \u00e8 prestata all'accusa di prosecuzione della tecnica del depistaggio con altri mezzi. Anche la sua comparizione dinanzi ad una commissione di inchiesta parlamentare ha determinato il sospetto di inquinamento delle indagini in atto. \nIl \"Golpe Borghese\".\nStefano Delle Chiaie fu accusato di aver preso parte al tentato \"Golpe Borghese\" del 1970, in cui, secondo Athos De Luca, membro della commissione stragi, nella notte del 7 dicembre 1970 comand\u00f2 l'unit\u00e0 composta da militanti di \"Avanguardia Nazionale\" penetrata negli uffici del Ministero dell'Interno. Chiamato in giudizio, afferm\u00f2 di trovarsi all'estero in quei giorni, precisamente a Barcellona. Dalla relazione di Guido Paglia, un esponente di Avanguardia Nazionale, fornita ai Servizi Segreti, Delle Chiaie viene indicato come attivamente presente durante il golpe.\nStrage di piazza Fontana.\nNel 1977, suo figlio adottivo, Riccardo Minetti, mor\u00ec suicida nel carcere di Regina Coeli mentre era in attesa di testimoniare per il processo per la strage di Piazza Fontana del 1969, per la quale nel 1982 fu spiccato nei confronti di Delle Chiaie un mandato di cattura, ma in quel periodo egli si trovava in Bolivia divenendo ufficialmente latitante. Arrestato a Caracas (Venezuela) nel 1987, venne estradato in Italia, processato e assolto il 20 febbraio 1989 \"per non aver commesso il fatto\".\nSentenza confermata in appello il 5 luglio 1991 quando fu prosciolto anche dall'accusa di associazione eversiva.\nStrage dell'Italicus.\nNel momento in cui Delle Chiaie ritorna in Italia, dopo pi\u00f9 di un decennio da latitante, ha del materiale documentale riguardante la sua attivit\u00e0 politica ed eversiva. Il materiale in larga parte \u00e8 utile alla sua ricostruzione storica. Al riguardo scrive il giudice Leonardo Grassi nella sentenza Italicus bis:\n\"Delle Chiaie si sente portatore del compito storico di liberare la destra - o almeno A.N. - dal sospetto di stragismo da cui \u00e8 gravata (ci\u00f2 lo afferma peraltro in modo esplicito) e per assolvere questo compito non pu\u00f2 far altro che chiamare in causa - ma con prudenza per quanto possibile senza compromettere definitivamente nessuno - i vecchi complici delle campagne di provocazione e di disinformazione, i comprimari della strategia stragista, coloro che hanno coperto i colpevoli, deviato le indagini. Nel far ci\u00f2 ha naturalmente buon gioco, perch\u00e9 uomini delle Istituzioni, nel corso degli anni si sono effettivamente succeduti a deviare le indagini e a proteggere i responsabili delle stragi. \u00c8 tenuto conto di questa premessa che occorre valutare la documentazione sequestrata a Delle Chiaie e gli squarci di verit\u00e0 che in essa si possono cogliere\"\nNei documenti gli inquirenti per\u00f2 trovano anche notazioni di Delle Chiaie, effettuate come appunti. Una di queste riguarda la strage dell'Italicus:\n\"\"L'anno della provocazione (74)!..\"\n\"Italicus (Gauchi e massoni)\"\n\"L'industriale di Milano, Degli Innocenti-La Bruna - i mandanti (?) del '74\"\".\nCauchi \u00e8 un neofascista toscano, fuggito in Spagna nel 1975, dove si \u00e8 affiancato a Delle Chiaie. Su questi appunti Vincenzo Vinciguerra (che era insieme a Delle Chiaie e Cauchi all'epoca nella Spagna franchista) ha dichiarato:\n\"Mi viene nuovamente fatto presente che nei documenti a suo tempo sequestrati a Stefano Delle Chiaie vi \u00e8 un'annotazione in cui si accosta la strage dell'Italicus a Cauchi e alla massoneria. Questo \u00e8 un punto dolente. \u00c8 evidente che Delle Chiaie, con quella notazione, intendeva dire quello che ha scritto. Posso solo precisare che Delle Chiaie si riferisce alla Massoneria di Piazza del Ges\u00f9. C'erano rapporti fra Stefano Delle Chiaie ed appartenenti alla Massoneria. Ricordo che Mario Tilgher era massone e che Saccucci era massone, inoltre Delle Chiaie aveva un rapporto personale e diretto con l'avv. Minghelli\"\nStrage di Bologna.\nAnche le indagini compiute su di lui nell'ambito della strage di Bologna del 1980, pur appurando rapporti con la P2 e la Massoneria, non accertano alcuna responsabilit\u00e0 a suo carico e le dichiarazioni di Vincenzo Vinciguerra e di Angelo Izzo risultarono o elusive o non confermate. Viene assolto con la formula \"insufficienza di prove\".\nAttentati ai treni.\nNel 1995 Delle Chiaie, come dirigente di Avanguardia Nazionale, fu inoltre indagato dal giudice Salvini per alcuni attentati a treni:\nIl giudice Salvini ha dichiarato di \u00abnon doversi procedere \"in ordine ai reati di cui ai capi 16/a), 16/b), 17), 18), 19), 20) e 21) perch\u00e9 estinti per intervenuta prescrizione\u00bb.\"\nDegli attentati ha parlato Vincenzo Vinciguerra, riferendo di aver saputo del coinvolgimento di Avanguardia Nazionale direttamente da Delle Chiaie:\n\u00ab [...] \" Quella sera io e Stefano Delle Chiaie stavamo conversando ed il discorso cadde, trattando di atti di sabotaggio, sulla necessit\u00e0 di predeterminarne gli effetti, obiettivo che comportava di poter disporre di mezzi tecnici adeguati per calibrarne gli effetti stessi.Io sottolineavo la difficolt\u00e0 di possedere questo tipo di mezzi, anche in base alla mia esperienza, al che Stefano ne ribad\u00ec la necessit\u00e0 portando ad esempio proprio l'operazione contro i treni diretti a Reggio Calabria, resa possibile dall'impiego di timers. \u00c8 bene specificare che il confronto era basato da un lato sulla mia attivit\u00e0 non come elemento di Ordine Nuovo, quindi rappresentante di una organizzazione, bens\u00ec come persona singola che aveva operato con alcuni camerati a titolo personale.\"\n\"D'altro lato vi era Stefano che parlava come responsabile di una organizzazione, e cio\u00e8 Avanguardia Nazionale, nell'ambito della quale erano maturate l'organizzazione e l'esecuzione degli attentati ai treni\"\u00bb.\"\"\nIl giudice Salvini nelle stesse indagini, cercando riscontri al racconto di Vinciguerra, accert\u00f2 che Avanguardia Nazionale avrebbe avuto a disposizione alcuni \"timer\" affini e per gli attentati in Calabria e per gli attentati del dicembre 1969:\n\u00ab\"La struttura calabrese di Avanguardia Nazionale, nel periodo intercorso fra la strage di piazza Fontana e gli attentati ai treni dell'ottobre 1972, deteneva alcuni timer che provenivano dalla struttura centrale romana. Quando vi era stata la necessit\u00e0 di recuperarli dal loro custode, Bruno Galati, si erano mossi da Roma due fedelissimi di Stefano Delle Chiaie, Tonino Fiore e Carmine Palladino, entrambi citati nella relazione di Guido Paglia e, il secondo, ucciso molti anni dopo in carcere da Pierluigi Concutelli affinch\u00e9 non rivelasse, nella fase di cedimento in cui si trovava, i molti segreti di cui era depositario. Si tratta, con ogni probabilit\u00e0, dei timer o di parte dei timer utilizzati per gli attentati del 12 dicembre 1969 ed \u00e8 quindi del tutto verosimile che Avanguardia Nazionale, responsabile o corresponsabile,secondo le dichiarazioni di Vinciguerra, di entrambe le campagne di\"\nattentati, ne abbia utilizzato qualcuno anche per gli attentati ai treni\ndel 21/22 ottobre 1972. Trova cos\u00ec una indiretta conferma l'importante confidenza di Stefano Delle Chiaie e, attraverso il racconto di Carmine Dominici, si aggiunge altres\u00ec un nuovo tassello agli elementi indiziari che legano \"Avanguardia Nazionale\" alla strage di piazza Fontana\u00bb\".\"\nIl tentato rientro in politica.\nDelle Chiaie che, al rientro in Italia, aveva fondato l'agenzia di stampa \"Publicondor\", tent\u00f2 di reinserirsi nella vita politica e, nell'ottobre del 1991, organizz\u00f2 a Pomezia, nel Lazio, un incontro fra figure storiche della Destra extraparlamentare (Il \"Forum Nazionalpopolare\"), a cui partecip\u00f2 anche Adriano Tilgher, che successivamente diverr\u00e0 leader del Fronte Sociale Nazionale.\nLa riunione sanc\u00ec la nascita di una nuova formazione politica, la Lega Nazionale Popolare, perch\u00e9 il neonato movimento vorrebbe estenderne la formula organizzativa e militante all'intero territorio nazionale, pur con idee diverse. Del nuovo movimento fecero parte ex esponenti missini, altri provenienti dall'area extraparlamentare di destra, ma anche dalla sinistra. Alle elezioni politiche del 1992 la Lega Nazional Popolare si present\u00f2 nelle liste della Lega delle Leghe di Domenico Pittella, che ottenne scarso successo e scomparve qualche tempo pi\u00f9 tardi, dopo aver cambiato nome in Alternativa Nazionale Popolare.\nMorte.\nDelle Chiaie \u00e8 deceduto il 9 settembre 2019 all'ospedale Vannini di Roma, a pochi giorni dal suo 83\u00ba compleanno.."}
{"id": "2287102", "revid": "1439131", "url": "https://it.wikipedia.org/wiki?curid=2287102", "title": "Austin A40 Devon", "text": "La Austin A40 Devon \u00e8 la prima berlina post-bellica, prodotta dal 1947 al 1952, della Austin Motor Company.\nStoria.\nVenne presentata al salone di Parigi del 1947 e, come spesso accadeva con i veicoli del dopoguerra, non fu particolarmente innovativa. Il telaio \u00e8 a longheroni, l'avantreno \u00e8 dotato di sospensioni indipendenti con molle elicoidali e freni a tamburo idraulici, mentre al retrotreno si avevano ancora l'assale rigido a balestre semiellittiche e freni meccanici (pi\u00f9 tardi diventeranno idraulici su tutte le quattro ruote). Come optional erano disponibili tetto scorrevole e climatizzatore.\nPer quanto riguarda il motore, era un 1.2 L in grado di erogare 30 CV a 4000 giri/min. Un esemplare venne testato dalla rivista The Motor, che rilev\u00f2 una velocit\u00e0 massima di 110 km/h (70 mph) e un'accelerazione da 0 a 100 di 37,2 secondi, con un consumo di carburante di 34,1 miglia per gallone imperiale. L'auto testata, dotata di tetto scorrevole, costava all'epoca 505 \u00a3, tasse incluse. Dai test emerse inoltre l'efficenza del cambio, che risult\u00f2 abbastanza fluido.\nOltre la berlina quattro porte cenne prodotta anche una versione a due porte, la Dorset, che per\u00f2 ebbe scarso successo, tanto che venne tolta dai listini gi\u00e0 dal 1949, dopo solo meno di 16 mila esemplari costruiti. La Devon, invece, ebbe un buon successo, tanto che contribu\u00ec al rilancio dell'Austin nel dopoguerra. Venne tolta di produzione nel 1952, con pi\u00f9 di 450 mila esemplari complessivi prodotti. "}
{"id": "2287103", "revid": "380654", "url": "https://it.wikipedia.org/wiki?curid=2287103", "title": "Tarzan Boy", "text": "Tarzan Boy \u00e8 un singolo del gruppo musicale italiano Baltimora, pubblicato nell'aprile 1985 come primo estratto dal primo album in studio \"Living in the Background\".\nDescrizione.\nIl ritornello del singolo allude melodicamente al noto urlo di Tarzan. Le strofe sono invece cantate in lingua inglese.\nIl singolo fu rimasterizzato nel 1993 in una nuova versione e usato sia lo stesso anno per la colonna sonora dei film \"Tartarughe Ninja III,\" e sia per il film \"Mai dire ninja\" del 1997 con Chris Farley. Un chiaro richiamo al brano \u00e8 presente nel singolo \"Nasty girl,\" del gruppo femminile Destiny's Child, nel 2002.\nNel 2006 il brano ha fatto parte della colonna sonora del film \"True North\" di Steve Hudson; \u00e8 stato usato all'interno di episodi della sitcom \"The Goldbergs\" (2015), della webserie \"The Cinema Snob\" (2016) e recentemente nella serie tv \"On Becoming a God in Central Florida\" (2019). \u00c8 presente anche all'interno del film \"Ferie d'agosto\" di Paolo Virz\u00ec.\nInoltre \u00e8 stato citato nel singolo \"Se Acab\u00f3\" (2011) di Wisin &amp; Yandel; nel 2012 l'interpolazione musicale del brano \u00e8 stata applicata al motivo della canzone di \"Wine Go Down Low\" del gruppo Demarco.\nDal 2021, \u00e8 usata come musica d'ingresso da Jungle Boy, wrestler della All Elite Wrestling.\nSuccesso commerciale.\nIl singolo riscosse grande successo negli Stati Uniti d'America per l'uso che se n'\u00e8 fatto nei primi anni novanta, in seguito ad una pubblicit\u00e0 promossa da Listerine.\nIn Italia la canzone \u00e8 stata utilizzata nel 1988 per lo spot pubblicitario dell'Acqua Fiuggi."}
{"id": "2287104", "revid": "1543377", "url": "https://it.wikipedia.org/wiki?curid=2287104", "title": "Austin A90 Atlantic", "text": "La A90 \u00e8 un'autovettura prodotta dalla Austin Motor Company dal 1949 al 1952.\nLa nuova cabriolet venne presentata in anteprima al Salone dell'auto di Londra del 1948."}
{"id": "2287106", "revid": "1439131", "url": "https://it.wikipedia.org/wiki?curid=2287106", "title": "Austin A35", "text": "L'A35 \u00e8 un'autovettura compact prodotta dall'Austin a partire dal 1956, quale erede dell'A30.\nStoria.\nLe differenze maggiori dell'A35 con la sua antenata stanno principalmente nel motore, un 4 cilindri di 948 cm\u00b3, la cui potenza venne incrementata a 35 CV (da cui deriva il nome \"A35\"); e nel cambio a 4 marce, con un miglioramente dei rapporti. Cio garant\u00ec un miglioramento delle prestazioni in generale. Nel 1956 un esemplare venne testato dalla rivista The Motor, che rilev\u00f2 una velocit\u00e0 massima di 115 km/h (72 mph) e un accelerazione da 0 a 100 di 30,1 secondi, con un consumo di carburante di 41,5 miglia per gallone imperiale.\nPer quanto riguarda le differenze estetiche, si ha un'apertura del lunotto pi\u00f9 ampia e calandra verniciata con bordi cromati, anzich\u00e9 interamente cromata. Anche le varianti di carrozzeria erano pressoch\u00e9 le stesse, ossia: berlina due o quattro porte, familiare \"Countryman\" e furgonetta. Venne proposta anche una versione pick-up, che per\u00f2 vendette soli 477 esemplari.\nVenne sostituita nel 1959 dall'A40 Farina, tuttavia, la familiare venne prodotta fino al 1962 e la furgonetta addirittura fino al 1968. In totale, vennero prodotti pi\u00f9 di 280 mila esemplari complessivi."}
{"id": "2287107", "revid": "6923", "url": "https://it.wikipedia.org/wiki?curid=2287107", "title": "Austin A40 Devon Mk II", "text": ""}
{"id": "2287109", "revid": "6923", "url": "https://it.wikipedia.org/wiki?curid=2287109", "title": "Austin Healey 3000 MK II", "text": ""}
{"id": "2287118", "revid": "104458", "url": "https://it.wikipedia.org/wiki?curid=2287118", "title": "Ziqqurath sarda", "text": ""}
{"id": "2287124", "revid": "287204", "url": "https://it.wikipedia.org/wiki?curid=2287124", "title": "10127 Fr\u00f6jel", "text": "10127 Fr\u00f6jel \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,2090211\u00a0UA e da un'eccentricit\u00e0 di 0,1320227, inclinata di 4,31907\u00b0 rispetto all'eclittica.\nL'asteroide \u00e8 dedicato all'omonima localit\u00e0 dell'isola di Gotland dove \u00e8 stata rinvenuta un'imbarcazione in pietra risalente all'et\u00e0 del bronzo."}
{"id": "2287126", "revid": "28592", "url": "https://it.wikipedia.org/wiki?curid=2287126", "title": "Accademia dei Quaranta", "text": ""}
{"id": "2287128", "revid": "767487", "url": "https://it.wikipedia.org/wiki?curid=2287128", "title": "Luis V\u00e9lez de Guevara", "text": "Uomo dalla vita inquieta, geniale, disordinata; per talento drammatico e senso poetico \u00e8 il pi\u00f9 vicino, fra i drammaturghi spagnoli minori, a Lope de Vega, pure il figlio Juan V\u00e9lez de Guevara fu drammaturgo.\nLa sua produzione ha riguardato molte commedie, bibliche, storiche e di costume, di cui le migliori sono quelle tratte in parte dalla storia: \"La luna de la sierra\" (La luna dei monti), sul tema dell'onore popolare; \"La serrana de la Vera\" (La montanara della Vera) e \"Reinar despu\u00e9s de morir\" (Regnare dopo la morte), sulla tragica storia di In\u00e9s de Castro. In queste opere, pi\u00f9 lineari di quelle lopiane, V\u00e9lez de Guevara raggiunge buoni effetti drammatici e momenti di viva commozione.\nOggi \u00e8 comunque pi\u00f9 noto per il romanzo satirico \"El diablo cojuelo\" (Il diavolo zoppo, del 1641), tradizionalmente incluso, per una certa affinit\u00e0 tematica, nel genere picaresco, ma che sarebbe meglio definire satira di costume, derivata dai \"Los Suenos\" di Quevedo, pur non possedendone l'amarezza, il vigore morale e la forza rappresentativa; comunque, divertente, ingegnoso, ricco di osservazioni acute, \u00e8 scritto in uno stile barocco talora un po' manierato e contorto."}
{"id": "2287130", "revid": "1318658", "url": "https://it.wikipedia.org/wiki?curid=2287130", "title": "Nuri", "text": "Nuri \u00e8 una localit\u00e0 del Sudan posta sulla riva sud-orientale del Nilo, situata a circa 15 km a Nord di Sanam e a 10 km da Jebel Barkal.\nDescrizione.\nLa sua importanza \u00e8 dovuta alla presenza delle piramidi dove furono sepolti i sovrani della Nubia che regnarono da Napata, prima capitale del regno di Kush.\nLa pi\u00f9 antica piramide (Nu. 1) \u00e8 attribuita a Taharqa, penultimo sovrano della XXV dinastia egizia, ed ha un lato di base di circa 51 m mentre l'altezza originaria doveva essere tra i 40 e i 50 metri.\nIl successore di Taharqa, Tantamani, venne sepolto altrove ma a dopo tutti i sovrani nubiani e le loro consorti fino al regno di Nastasen (piramide Nu.15), vissuto intorno al 330 a.C. vennero tumulati a Nuri.\nLe piramidi nubiane, pur rifacendosi alla tradizione egizia del Regno Antico, sono generalmente pi\u00f9 piccole. Attualmente molte di loro hanno subito notevoli devastazioni a causa del continuo prelievo di pietre utilizzate in altre costruzioni. malgrado questo talune hanno conservato, almeno in parte, i corredi funerari sepolti al loro interno.\nDurante l'era cristiana una parte delle pietre delle piramidi di Nuri fu riutilizzata per erigere una chiesa.\nIl complesso della necropoli \u00e8 stato scavato e esplorato da George Reisner.\nLe piramidi di Nuri, insieme ad altri edifici della regione di Jebel Barkal e di Napata sono stati inseriti, dall'UNESCO nella lista dei siti patrimonio dell'umanit\u00e0"}
{"id": "2287133", "revid": "767487", "url": "https://it.wikipedia.org/wiki?curid=2287133", "title": "Fels\u0151p\u00e1hok", "text": "Fels\u0151p\u00e1hok \u00e8 un comune dell'Ungheria di 579 abitanti (dati 2001). \u00c8 situato nella provincia di Zala."}
{"id": "2287134", "revid": "729019", "url": "https://it.wikipedia.org/wiki?curid=2287134", "title": "Fels\u0151rajk", "text": "Fels\u0151rajk \u00e8 un comune dell'Ungheria di 803 abitanti (dati 2001). \u00c8 situato nella provincia di Zala."}
{"id": "2287135", "revid": "599013", "url": "https://it.wikipedia.org/wiki?curid=2287135", "title": "Serhij Li\u0161\u010duk", "text": ""}
{"id": "2287137", "revid": "729019", "url": "https://it.wikipedia.org/wiki?curid=2287137", "title": "Fels\u0151szenterzs\u00e9bet", "text": "Fels\u0151szenterzs\u00e9bet \u00e8 un comune dell'Ungheria di 16 abitanti (dati 2001). \u00c8 situato nella provincia di Zala."}
{"id": "2287138", "revid": "237256", "url": "https://it.wikipedia.org/wiki?curid=2287138", "title": "Sergei Lishouk", "text": ""}
{"id": "2287143", "revid": "120555720", "url": "https://it.wikipedia.org/wiki?curid=2287143", "title": "Un po' d'amore", "text": "Un po' d'amore \u00e8 un album in studio della cantante italo-francese Dalida, pubblicato nel 1968 dalla RCA Italiana e da Barclay.\nL'album prende il nome dall'omonima canzone, pubblicata anche su 7\", che \u00e8 una reinterpretazione di \"Nights in White Satin\", successo di The Moody Blues, incisa anche dai Nomadi, da I Profeti e dai Bit-Nik con un altro testo ed il titolo \"Ho difeso il mio amore\".\nIl disco contiene, inoltre, anche altri brani celebri, interpretati anche da altri cantanti, quali \"Mama\" (cover italiana dell'omonimo pezzo di Cher), \"Aranjuez la tua voce\", tratta dal \"Concerto d'Aranjuez\" di Joaqu\u00edn Rodrigo (incisa con un altro testo da Fabrizio De Andr\u00e9, ed il titolo \"Caro amore\") ed il successo dei Camaleonti \"L'ora dell'amore\" (cover di \"Homburg\" dei Procol Harum)."}
{"id": "2287145", "revid": "4106", "url": "https://it.wikipedia.org/wiki?curid=2287145", "title": "Southend on Sea", "text": ""}
{"id": "2287152", "revid": "1728", "url": "https://it.wikipedia.org/wiki?curid=2287152", "title": "Parabiosi", "text": ""}
{"id": "2287154", "revid": "71433", "url": "https://it.wikipedia.org/wiki?curid=2287154", "title": "G-Force (film)", "text": ""}
{"id": "2287165", "revid": "599013", "url": "https://it.wikipedia.org/wiki?curid=2287165", "title": "Todor Stojkov", "text": ""}
{"id": "2287167", "revid": "3831", "url": "https://it.wikipedia.org/wiki?curid=2287167", "title": "Terme Achillee", "text": ""}
{"id": "2287178", "revid": "287204", "url": "https://it.wikipedia.org/wiki?curid=2287178", "title": "James White (scrittore)", "text": "Le sue opere sono considerate un'anticipazione di temi pacifisti nel campo della space opera e della fantascienza hard.\nBiografia.\nNato a Belfast (Ulster - Irlanda del Nord) nel 1928, fu uno scrittore di fantascienza assai noto negli anni sessanta del Novecento. Fu anche pubblicitario e docente.\nSognava di studiare medicina, ma le modeste risorse della famiglia glielo impedirono.\nLa sua opera echeggia quest'aspirazione scientifica e le sue storie, assai accurate, lo fanno considerare uno dei maestri della fantascienza hard (\"hard science fiction\").\nNon riusc\u00ec a diventare scrittore professionista a tempo pieno, ma ebbe riconoscimenti dall'establishment (nel 1980, presso la Workers Educational Association di Belfast, tenne un corso di letteratura e per molti anni fu membro del Consiglio della British Science Fiction Association e della Irish Science Fiction Association). Tuttavia la sua biografia anglosassone sostiene che continuasse a scrivere solo nel tempo libero e di sera.\nContinu\u00f2 a scrivere anche dopo il suo pensionamento nel 1984 per seri problemi alla vista causati dal diabete.\nIn Irlanda la memoria di James White \u00e8 mantenuta viva dal \"James White Award Science Fiction Short Story Competition\", un concorso letterario per racconti di scrittori di fantascienza non professionisti di lingua inglese.\nLe sue opere pi\u00f9 conosciute sono comprese nella serie intitolata \"Sector General\" (Stazione Ospedale), dodici racconti pubblicati tra il 1962 ed il 1999; altri racconti sullo stesso tema furono pubblicati fuori raccolta.\nJames White in questa serie riprende la sua aspirazione giovanile per la medicina: \"Sector General\" \u00e8 una stazione spaziale che ospita un gigantesco ospedale multi-specie, neutrale rispetto alle guerre spaziali in corso, e accoglie senza alcuna preclusione pazienti e staff di numerosissime specie extraterrestri senzienti, coi relativi complessi problemi di ambiente, alloggio, alimentazione, cure.\n\"Sector General\" \u00e8 fortemente pacifista, e il critico statunitense Mike Resnick la consider\u00f2 la \"prima space opera pacifista\", in un periodo in cui la fantascienza statunitense era pesantemente afflitta da temi bellici e militaristi. Per il suo stile ironico White \u00e8 anche citato come uno degli autori di fantascienza umoristica.\nAl di fuori di \"Sector General\" White scrisse numerose altre opere; fu infatti uno scrittore molto prolifico."}
{"id": "2287180", "revid": "287204", "url": "https://it.wikipedia.org/wiki?curid=2287180", "title": "Campionato ungherese di scacchi", "text": "Il Campionato ungherese di scacchi \u00a0(\"Magyar Sakkbajnoks\u00e1got\") \u00e8 un torneo che si svolge in Ungheria dal 1906 per determinare il campione nazionale di scacchi. \nLa Federazione scacchistica ungherese fu fondata nel 1911, ma ha organizzato direttamente i campionati solo a partire dal 1924. I campionati precedenti al 1945 non hanno una numerazione ufficiale e si sono svolti senza regolarit\u00e0, sia a causa delle due guerre mondiali che per mancanza di fondi.\nNel 1949 la Federazione ungherese ha iniziato ad usufruire di fondi statali e dal 1950 il campionato nazionale si \u00e8 svolto quasi tutti gli anni, con una numerazione ufficiale.\nNel 1985 e 1988 i tradizionali campionati nazionali, organizzati con la formula ad inviti, sono stati sostituiti da campionati \"open\", aperti alla partecipazione di stranieri, con la clausola che il titolo nazionale sarebbe stato assegnato al giocatore ungherese con la migliore classifica. "}
{"id": "2287183", "revid": "767487", "url": "https://it.wikipedia.org/wiki?curid=2287183", "title": "Sorveglianza... speciale", "text": "Sorveglianza... speciale (\"Stakeout\") \u00e8 un film del 1987 diretto da John Badham.\nLa sceneggiatura \u00e8 stata scritta da Jim Kouf , che ha vinto un Edgar Award del 1988 per il suo lavoro.\nTrama.\nChris Lecce e Bili Reimers, due poliziotti di Seattle, vengono incaricati di sorvegliare la casa di Maria McGuire, una bella cameriera che - all'insaputa di tutti - custodisce la consistente refurtiva del pericoloso delinquente Richard \"Stick\" Montgomery evaso dal carcere con l'aiuto del cugino, Caylor Reese. I due sono ricercati dall'FBI che crede che Montgomery possa tornare da lei per recuperare la refurtiva. Nel frattempo, Lecce sta per divorziare dalla moglie. Lecce e Reimers spiano la McGuire, sperando che Montgomery si presenti alla sua porta in modo da poterlo arrestare.\nI lunghi appostamenti e il fascino della sorvegliata finiscono col confondere la coscienza professionale di Chris che s'innamora, ricambiato, di Maria, proprio mentre la falsa notizia della morte del ricercato ha indotto a rallentare la sorveglianza. Il ritorno a sorpresa di Stick fa cadere in balia della sua furia omicida i due poliziotti, i quali, solo dopo una serie di frenetiche avventure riusciranno ad eliminarlo e a salvarsi. McGuire e Lecce iniziano una relazione.\nProduzione.\nSebbene la storia sia ambientata a Seattle, il film \u00e8 stato girato a Vancouver, nella British Columbia.\nDistribuzione e accoglienza.\nIl film ha debuttato al cinema ottenendo il primo posto al botteghino. Ha incassato $ 65,6 milioni a livello nazionale, classificandosi come l'ottavo film con il maggior incasso dell'anno.\nCritica.\n\"Briosa e divertente commedia pseudopoliziesca, che oscilla in continuazione tra il giallo e il rosa, sorretta da un ritmo svelto e da un dialogo frizzante. Simpaticissima la coppia di sbirri (il giovane Emilio Estevez, uno dei tremila figli attori di Martin Sheen, \u00e8 una rivelazione), fenomenale, se non altro per il fascino, la sinuosa Madeleine Stowe\". (Massimo Bertarelli, \"Il Giornale\", 27 luglio 2001) \nSequel.\nIl film ha avuto un sequel, \"Occhio al testimone\" (\"Another Stakeout\"), uscito nelle sale nel 1993, con gli stessi attori protagonisti e il medesimo regista."}
{"id": "2287185", "revid": "287204", "url": "https://it.wikipedia.org/wiki?curid=2287185", "title": "Halima bint Abi Dhu'ayb", "text": "Rimasta precocemente vedova, la madre di Maometto, \u0100mina bt. Wahb, affid\u00f2 infatti per due anni (il periodo medio all'epoca dell'allattamento) il proprio figlioletto a \u1e24al\u012bma, che apparteneva a un piccolo gruppo dedito a piccolo nomadismo nelle zone che gravitavano intorno alla citt\u00e0-oasi higiazena di Yathrib, in cui \u0100mina aveva parenti materni.\nAl termine dell'allattamento per\u00f2, \u1e24al\u012bma convinse \u0100mina dell'opportunit\u00e0 di prolungare per un altro biennio il soggiorno presso di lei e la sua famiglia e la madre del Profeta accett\u00f2.\nIl dare a balia un figlio a gruppi beduini rientrava nelle tradizioni delle popolazioni urbane dell'et\u00e0 araba preislamica e, in particolare, di Yathrib, il cui clima malsano portava spesso all'insorgere di forti febbri.\nMaometto \u2013 che ricorder\u00e0 sempre con grande affetto \u1e24al\u012bma, chiamandola persino \"mamma\" quando ella si recava in visita da lui, ormai diventato adulto \u2013 provava sentimenti contrastanti a proposito dei beduini perch\u00e9, se diffidava della loro sincera e solida fede islamica, ne apprezzava il modo sano e sobrio di vivere e l'eloquio. Dell\"Ahl al-wabar\" (come venivano chiamati gli \"abitanti della steppa desertica\") si pensava che fossero in grado di usare la lingua araba in modo pi\u00f9 facondo e raffinato rispetto agli abitanti delle citt\u00e0 e Maometto stesso attribuiva la sua ottima capacit\u00e0 oratoria al prolungato soggiorno fra i nomadi del gruppo di \u1e24al\u012bma e della sua famiglia, alla quale pure egli era molto legato affettivamente, chiamando \"fratelli\" e \"sorelle\" i figli di lei, dal momento che la fratellanza di latte valeva \u2013 come varr\u00e0 anche per l'Islam\u00a0\u2013 come parentela di sangue.\n\u1e24al\u012bma era sposata ad al-\u1e24\u0101rith b. \u02bfAbd al-Uzz\u0101 b. Rif\u0101\u02bfa."}
{"id": "2287186", "revid": "22821143", "url": "https://it.wikipedia.org/wiki?curid=2287186", "title": "Bikkuriman", "text": ""}
{"id": "2287193", "revid": "51032", "url": "https://it.wikipedia.org/wiki?curid=2287193", "title": "Paolo di Dono", "text": ""}
{"id": "2287197", "revid": "1305772", "url": "https://it.wikipedia.org/wiki?curid=2287197", "title": "Ustie", "text": "\u00d9stie (in sloveno: Ustje) \u00e8 un paese della Slovenia, frazione del comune di Aidussina.\nLa localit\u00e0, che si trova a 101.9 metri s.l.m. ed a 26.1 kilometri dal confine italiano, \u00e8 situata sulla sponda destra del fiume Vipacco a 2.6\u00a0km dal capoluogo comunale.\nL'insediamento (\"naselje\") \u00e8 anche costituito dall'agglomerato di: Ucanie (\"Uhanje\").\nNell'insediamento sono presenti due chiese, una dedicata a San Giovanni Evangelista ed una a San Giusto.\nDurante il dominio asburgico Ustie fu comune autonomo ad eccezione di Ucanie che era una frazione del comune di Samaria\nDal 1920 al 1947 fece parte del Regno d'Italia, inquadrato nella Provincia di Gorizia e fu comune autonomo fino al 1928 quando fu soppresso e aggregato a Aidussina; pass\u00f2 poi alla Jugoslavia e quindi alla Slovenia.\nCorsi d'acqua.\nfiume Vipacco (\"Vipava\"); torrente Hubel (\"Hubelj\"); \"Jov\u0161\u010dek\"\nStoria.\nIl villaggio appartenne al Regno d'Italia, incluso nella Provincia di Gorizia, dalla fine della prima guerra mondiale al 1947. Il giorno pi\u00f9 tragico del villaggio \u00e8 stato l'8 agosto 1942, quando i soldati della divisione Julia hanno ucciso 8 persone e dato alle fiamme il villaggio. Dopo la guerra il paese \u00e8 stato ricostruito e l'8 agosto si osserva come giorno della memoria."}
{"id": "2287200", "revid": "33689", "url": "https://it.wikipedia.org/wiki?curid=2287200", "title": "Hardjump", "text": ""}
{"id": "2287202", "revid": "1543377", "url": "https://it.wikipedia.org/wiki?curid=2287202", "title": "Bhisho", "text": "Bhisho \u00e8 una citt\u00e0 del Sudafrica, capoluogo della provincia del Capo Orientale. \u00c8 attraversata dal fiume omonimo. Conta circa 147.000 abitanti. \u00c8 servita da un aeroporto internazionale (sigla IATA BIY). Appartiene alla municipalit\u00e0 metropolitana di Buffalo City.\nSi trova circa a nord-est della vecchia capitale provinciale King William's Town e circa dalla citt\u00e0 portuale di East London sull'Oceano Indiano.\nDal 1972 al 1994, con il nome di Bisho ha fatto parte del bantustan di etnia Xhosa del Ciskei, di cui \u00e8 stata la capitale dal 1991 al 1994.\nNel 1994, fu teatro del massacro di 28 attivisti dell'African National Congress, che manifestavano contro il dittatore del bantustan Joshua Gqozo.\nIn lingua xhosa Bisho significa bufalo."}
{"id": "2287216", "revid": "1543377", "url": "https://it.wikipedia.org/wiki?curid=2287216", "title": "Trofeo Alfredo Binda - Comune di Cittiglio", "text": "Il Trofeo Alfredo Binda - Comune di Cittiglio \u00e8 una corsa in linea femminile di ciclismo su strada che si tiene ogni marzo nei dintorni del comune di Cittiglio, in Italia. Organizzata per la prima volta nel 1974, dal 2016 fa parte del calendario del Women's World Tour.\nStoria.\nLa corsa, intitolata ad Alfredo Binda, si svolse per la prima volta nel 1974 come gara regionale. La prima edizione fu vinta dalla lecchese Giuseppina Micheloni; la seguirono nell'albo d'oro dei decenni seguenti nomi di rilievo del ciclismo italiano come Morena Tartagni, Lucia Pizzolotto, Maria Canins, Elisabetta Fanton, Valeria Cappellotto e Fabiana Luperini. Nel 1985 il Trofeo fu valido per l'assegnazione del titolo italiano su strada.\nLa corsa non venne disputata nel 1997 e nel 1998. Dal 1999 ha ripreso a svolgersi ininterrottamente come gara nazionale sotto il patrocinio del comune di Cittiglio e della Societ\u00e0 Ciclistica Caravatese Inda, e nel 2007 \u00e8 stata promossa a gara internazionale UCI, venendo trasmessa in diretta sulle reti Rai. Nel 2008 l'organizzazione \u00e8 passata alla Cycling Sport Promotion di Mario Minervino: proprio a partire da quell'anno la corsa, affermatasi a livello assoluto, \u00e8 stata inclusa nel calendario di Coppa del mondo, risultando essere, anche a seguito della soppressione della Primavera Rosa, l'unica prova italiana in programma. Dal 2016 il Trofeo Binda \u00e8 parte del calendario del Women's World Tour, che ha sostituito quello di Coppa del mondo, come prova di classe 1.WWT.\nPlurivincitrice della corsa \u00e8 Marianne Vos, con quattro successi, nel 2009, 2010, 2012 e 2019. Le britanniche Nicole Cooke, Emma Pooley ed Elizabeth Armitstead si sono imposte ciascuna per due volte.\nPercorso.\nIl percorso di gara \u00e8 interamente in provincia di Varese, nello scenario della Valcuvia, tra il Lago Maggiore, il Monte Sasso del Ferro e il Monte Nudo. L'arrivo \u00e8 tipicamente posto a Cittiglio, mentre la sede di partenza dal 2017 \u00e8 posta a Taino.\nAlbo d'oro.\n\"Aggiornato all'edizione 2021.\""}
{"id": "2287221", "revid": "2056951", "url": "https://it.wikipedia.org/wiki?curid=2287221", "title": "Stokes (disambigua)", "text": ""}
{"id": "2287222", "revid": "602107", "url": "https://it.wikipedia.org/wiki?curid=2287222", "title": "Joseph Kanon", "text": "Biografia.\nKanon nasce in Pennsylvania, studia ad Harvard e al Trinity College di Cambridge. Prima della laurea pubblica i suoi primi racconti sul The Atlantic Monthly. Pi\u00f9 tardi diventer\u00e0 caporedattore e amministratore delegato di Houghton Mifflin and E. P. Dutton in New York, prima di cominciare a scrivere nel 1995.\nIl suo primo romanzo, \"Los Alamos\" (1997), divenne un bestseller ricevendo il premio Edgar per il miglior primo romanzo nel 1998. Seguirono altri romanzi, fra i quali \"The Prodigal Spy\", \"Alibi\" e \"The Good German\" (sul quale nel 2006 \u00e8 stato girato il film Intrigo a Berlino diretto da Steven Soderbergh, con George Clooney and Cate Blanchett).\nI suoi romanzi sono ambientati nel periodo fra la II guerra mondiale e il 1950. Nelle sue storie Kanon utilizza sempre un evento realmente accaduto, come la Conferenza di Potsdam o il Progetto Manhattan, come sfondo per un caso di omicidio. \nI romanzi di Kanon sono stati osannati dalla critica, sul Boston Globe e sul New York Times delle recensioni lo hanno accostato a Graham Greene e John le Carr\u00e9.\nOggi Kanon vive con la moglie, Robin Straus, a New York."}
{"id": "2287223", "revid": "121307242", "url": "https://it.wikipedia.org/wiki?curid=2287223", "title": "Scuola culta", "text": "In diritto, la cosiddetta Scuola Culta \u00e8 un movimento dottrinale di giuristi che operarono verso la fine del Medioevo per il rinnovamento del diritto allora vigente al fine di comporre una \"\"culta giurisprudenza\" filologicamente coerente con le sue radici storiche giustinianee.\nNel XV secolo alcuni umanisti notarono infatti che il testo del Digesto utilizzato nella \"scuola\" e nella prassi era pieno di errori e che sarebbe stato opportuno correggerlo ricorrendo al manoscritto pi\u00f9 antico all'epoca disponibile: la famosa \"L\u00ecttera Pisana\" (divenuta \"Florentina\", od anche nota come \"Pandette Fiorentine\", a seguito della conquista di Pisa da parte di Firenze).\nA letture successive, ed in un'ottica pi\u00f9 strettamente giuridica, si \u00e8 potuto riassumere il problema affrontato dalla Scuola culta come la degradazione del \"corpus\" di istituti giustinianei attraverso la sempre pi\u00f9 possente infiltrazione della \"Glossa\", l'interpretazione, a scapito della lettera del testo: come sintetizzato da Paolo Grossi, \"il testo giustinianeo altro non \u00e8 se non un chiodo piantato nel muro, al quale si attacca un filo del tutto autonomo rappresentato dall'interpretatio\"\". L'errore, sotto un profilo giuridico, nasce allorquando si verificano casi di susseguenze di interpretazioni (pur talvolta indispensabili, come nei casi di incoerenze fra passi dello stesso Digesto) che portano alla fine ad estrema distanza o contraddizione rispetto alla lettera del \"Corpus Iuris\"; per esempio, nell'epoca in cui si richiedeva il consolidamento del diritto feudale e con questo prendeva corpo la teoria del dominio diviso, effetto di mera interpretazione creativa, il problema si faceva di grande rilevanza. Ci\u00f2 anche se l'attivit\u00e0 dei glossatori, fiorita intorno all'XI secolo, si era poi ridimensionata sino a pressoch\u00e9 esaurirsi nella met\u00e0 del XIII secolo, allorch\u00e9 Accursio, pubblicando e facendo circolare la sua \"Magna Glossa\", in pratica aveva codificato, consolidandola, la massa delle interpretazioni correnti.\nLa contrapposizione fra un diritto strettamente ancorato alla lettera del testo ed uno invece dipendente dall'interpretazione, era stata resa celebre dagli allievi di Irnerio, Bulgaro e Martino, proprio al sorgere dell'ondata glossatoria dell'XI secolo. Si erano avuti dunque alcuni secoli in cui l'interpretazione aveva guadagnato terreno, salvo arrestarsi nel suo procedere per l'azione stabilizzatrice di Accursio.\nLa Scuola culta tendeva ora, perci\u00f2, al recupero di una sorta di ortodossia giustinianea (ed oltre l'imperatore direttamente riferita al diritto romano \"puro\"), e ad una riabilitazione del dogmatismo, ribaltando la prevalenza assunta nel frattempo dal disinvolto diritto giurisprudenziale, che massimamente di glossa si nutriva e non pi\u00f9 del testo, e per questo teneva per faro la luce antica dei manoscritti conservati in Toscana.\nLe \"Pandette Pisane\", altro nome con cui variamente si identifica unitariamente il cospicuo materiale d'archivio in quel tempo conservato a Pisa, erano conservate come vere e proprie reliquie nella chiesa allora detta di San Pietro in Vincoli (poi di San Pierino) presso la Prioria dei Monaci Olivetani, e molti autori si soffermarono a suffragarne ovvero confutarne l'autenticit\u00e0 anche in epoche di molto successive. \nCon altrettanto scrupolo furono portate a Firenze, senza cagionar loro danni, secondo una epistola di Anton Minucci, giureconsulto di Pratovecchio che le aveva consultate per studio sia prima che dopo il trasporto. Nel XVIII secolo fu fiorente, e vivido, il dibattito su queste Pandette ed in particolare sul punto della loro \"pura\" autenticit\u00e0; il giureconsulto olandese Arrigo Brencmanno, denunci\u00f2 che la custodia pisana non fosse stata affatto impeccabile. Ma anche sulla supposta provenienza da Amalfi (elemento di rilievo sempre per la conferma dell'originalit\u00e0) vi fu polemica, e vi fu chi, come l'avvocato napoletano Donato Antonio D'Asti, rigett\u00f2 sia questa asserita provenienza che quella per donazione a Pisa da , un'altra delle ipotesi riguardanti questi manoscritti.\nPer gli studiosi della \"Scuola culta\", ad ogni modo, la Littera era autentica, e come tale fu presa a riferimento per lavorare sugli ordinamenti correnti ad emendarne le incoerenze. Come sottolineato dal Forti, fu per\u00f2 ad opera di un grammatico, e non di un giurista, che si ebbe il primo lavoro filologico sullo studio del diritto, e questi fu Angelo Poliziano, che complet\u00f2 la sua \"recensione\", o \"collazione\", della \"littera\" per poi passarla al Bolognino per ulteriore raffinazione.\nNel 1553 la revisione apportata dal Poliziano, dal Bolognino e dai Domenicani di Bologna fu applicata da Lelio Torelli, che era giudice nella Firenze di Cosimo I, e come \"genuina lezione\" delle antiche Pandette, pubblicata.\nMolti giuristi aderirono a questa ventata innovatrice, che innovava guardando all'antico. Fra i primi giureconsulti filologi italiani ci furono Emilio Ferretto, ravennate, ed Andrea Alciato, milanese. All'estero si notarono i contributi di Guillaume Bud\u00e9 (francese), dell'alemanno Ulrich Zasius e del portoghese Goveano, allievo del Ferretto. Circa l'importanza dei rispettivi apporti, il Forti \u00e9leva l'Alciato un buon gradino sopra gli altri, anche per la sua influenza indiretta sulla \"Scuola di Bourges\", il pi\u00f9 importante fra i circoli di questa \"nouvelle doctrine\" e quello in cui oper\u00f2 il Duareno (Fran\u00e7ois Douaren), quasi un allievo dell'Alciato stesso. Sempre in Francia, ma critico nei riguardi della Scuola culta, cui pure apparteneva, Fran\u00e7ois Hotman fu uno dei principali detrattori dell'opera di Triboniano, compilatore del Corpus Iuris, nonch\u00e9 dell'insegnamento nozionistico-mnemonico del diritto. Jacques Cujas si interess\u00f2 anch'egli di Triboniano, del quale analizz\u00f2 l'opera alla ricerca di quei passaggi nei quali il diritto romano autentico era stato modificato.\nPrincipi della Scuola culta erano:"}
{"id": "2287224", "revid": "2092989", "url": "https://it.wikipedia.org/wiki?curid=2287224", "title": "Magdalena (Laguna)", "text": "Magdalena \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nMagdalena \u00e8 formata da 24 baranggay:"}
{"id": "2287231", "revid": "838137", "url": "https://it.wikipedia.org/wiki?curid=2287231", "title": "Stadio Citt\u00e0 dello sport Zayed", "text": "Lo stadio Citt\u00e0 dello sport Zayed (in inglese: \"Zayed Sports City Stadium\") \u00e8 uno stadio di calcio della citt\u00e0 di Abu Dhabi, negli Emirati Arabi Uniti.\nStoria.\nCostruzione.\nGuidati dalla convinzione del presidente dell'emirato, l'emiro Zayed bin Sultan Al Nahyan. che lo sport era utile per la crescita dei giovani, per il loro futuro e per la costruzione del paese, nel 1974 il governo invi\u00f2 al Dipartimento urbanistico il progetto per costruire ad Abu Dhabi un complesso sportivo con tutti i requisiti di comfort e costruzione internazionali.\nInizialmente fu pensato uno stadio di posti dotato di pista d'atletica leggera, con anche un avveniristico impianto acustico e un sistema di irrigazione elettronico. Il design esterno \u00e8 caratterizzato dalla presenza di iconici archi, vero simbolo dell'impianto, tali da essere rappresentati non solo nel brand commerciale dell'impianto ma soprattutto sulla banconota da 200 dirham, la valuta locale degli Emirati Arabi Uniti. Nella fase di progettazione iniziale esso includeva anche la costruzione di recinzioni perimetrali, servizi di pubblica utilit\u00e0 e una rete stradale interna. L'opera venne completata nel 1979 e fu inaugurata nel gennaio 1980. Il costo totale fu di 550 milioni di dirham.\nRistrutturazione.\nNel corso degli anni, lo stadio ha subito importanti ristrutturazioni per garantire l'organizzazione di eventi internazionali per cui \u00e8 fu originariamente progettato. Furono aggiunte nel tempo varie aree di ospitalit\u00e0, migliorati gli interni e gli esterni della \"Royal Box\" e aggiunti sedili VIP dotati di tecnologie multimediali. Nel 2003 furono aggiunti due tabelloni elettronici ad ogni curva. La pi\u00f9 importante ristrutturazione avvenne grazie alla societ\u00e0 di costruzioni londinese Isg in occasione della Coppa del mondo per club FIFA 2009, che modific\u00f2 spogliatoi e impianto di illuminazione. Le varie ristrutturazioni ridussero la capienza a 43.791 spettatori.\nLa struttura.\nLo stadio, di forma tradizionalmente ovale, \u00e8 definito all'esterno da iconici archi. All'interno dello stadio si trova un campo da calcio di dimensioni regolamentari e una pista d'atletica. L'impianto contiene 42.355 posti su due livelli pi\u00f9 1.436 posti dedicate ad hospitality e VIP e 277 posti per la stampa. \u00c8 presente la \"Royal Box\" per la famiglia reale e 6 sky box. L'impianto \u00e8 inoltre dotato di impianti per la ristorazione, servizi igienici e strutture di pronto soccorso, oltre a spazi per i media, l'hospitality e i luoghi per gli addetti ai lavori pi\u00f9 diversi uffici. L'impianto \u00e8 dotato di 3 tabelloni elettronici a LED e un impianto audio per gli spettatori. La sede \u00e8 completamente illuminata e conforme agli standard richiesti per le trasmissioni televisive in HD.\nFuori dallo stadio c'\u00e8 una piazza pre-evento abbellita da una serie di fontane. L'impianto \u00e8 servito dalla tangenziale, dotato di parcheggi, ed direttamente connesso i campi di allenamento e il resto delle strutture della citt\u00e0 dello sport di Zayed, il quartiere dedicato all'emiro ideatore della struttura.\nEventi sportivi internazionali ospitati.\nNel corso della sua storia l'impianto ha ospitato diversi eventi internazionali tra cui per quattro volte, nel 2009, nel 2010, nel 2017 e nel 2018 la finale della Coppa del mondo per club FIFA, ma anche la finale della Coppa d'Asia 1996 e il Mondiale Under-20 del 2003. Nel 2019 ha ospitato per la seconda volta la Coppa d'Asia.\nHa inoltre ospitato tre edizioni della Coppa delle Nazioni del Golfo, nel 1982 e nel 1994, nel 2007.\nLo stadio, essendo il principale dello stato persico, \u00e8 utilizzato per le partite casalinghe della nazionale emiratina di calcio.\nEventi culturali.\nL'impianto \u00e8 utilizzato anche per manifestazioni non sportive. Si ricordano tra queste un concerto nel 2008 di George Michael e Alicia Keys e nel 2013 dei Monster Jam e uno show del Nitro Circus nel 2014."}
{"id": "2287235", "revid": "416175", "url": "https://it.wikipedia.org/wiki?curid=2287235", "title": "Compagnia dei Laudesi", "text": "La Compagnia dei Laudesi o di Or San Michele o, per esteso, \"della Beata Vergine pura Madonna Santa Maria di San Michele in Orto\", era una confraternita di Firenze.\nStoria.\nLa Compagnia, secondo la testimonianza del 1304 del cardinale Niccol\u00f2 da Prato, sarebbe stata fondata nel 1244-1245 da san Pietro martire in occasione del suo soggiorno fiorentino.\nIl 10 agosto 1291 si ha un documento che comprova la sua esistenza e la sua dedizione originaria al canto di lodi alla Madonna, da cui il nome di Laudesi, accompagnate da varie pratiche religiose. Si trattava quindi di una confraternita di Devozione, che raccoglieva tutti coloro che erano attratti da una stessa forma di piet\u00e0 e che consentiva una partecipazione pi\u00f9 diretta dei laici alla liturgia.\nLa compagnia si form\u00f2 spontaneamente (e non su iniziativa di religiosi che officiavano una chiesa) in seguito alla crescente venerazione delle immagini sacre dipinte sui pilastri della loggia del Grano fiorentina, la futura chiesa di Orsanmichele, tra le quali spiccavano una \"Madonna col Bambino\" (attribuito da Vasari a Ugolino da Siena) e un \"San Michele\". La prima pratica devozionale sul luogo, dove per altro era esistita una chiesetta e un piccolo monastero dall'VIII al XIII secolo, \u00e8 ricordata al 1292, quando la sera, dopo la chiusura del mercato, alcuni devoti si riunirono a cantare le laudi all'immagine mariana, che a causa dei suoi poteri prodigiosi era detta \"Madonna delle Grazie\".\nI miracoli dell'effigie sono ricordati dal poeta Antonio Pucci e da Giovanni Villani.\nLa compagnia, sebbene godesse di una vasta stima popolare, venne messa in cattiva luce sia dai francescani di Santa Croce che dai domenicani di Santa Maria Novella, che l'accusavano di idolatria, poich\u00e9 le sue riunioni si svolgevano in un luogo profano, dedito al commercio. Il riconoscimento ufficiale avvenne solo tre anni dopo la sua fondazione, nel 1294, dal vescovo Andrea de' Mozzi.\nNel 1304 bruci\u00f2 l'edificio e anche la venerata immagine, ma si inizi\u00f2 presto la riedificazione, che procedette tra pause e riprese fino al 1404. In quell'occasione si tampon\u00f2 la loggia e si procedette a creare una vera e propria chiesa al pian terreno (la chiesa di Orsanmichele), per la quale Bernardo Daddi aveva dipinto una nuova figura sacra nel 1347.\nLe riunioni principali della confraternita avvenivano alla vigilia delle principali festivit\u00e0: l'Immacolata, l'Annunciazione, la Purificazione, l'Assunzione, Natale, Pasqua, Ascensione, Pentecoste e le feste di San Michele, di San Giovanni Battista, di Santa Reparata, di San Lorenzo e di Ognissanti. Dall'inizio del Trecento si inizi\u00f2 a radunarsi anche tutte le domeniche, per assistere a un sermone e discutere delle faccende della Compagnia.\nLa compagnia ebbe un rapporto privilegiato col Comune, che la riconobbe legalmente nel 1318, cosicch\u00e9 essa potesse ottenere senza problemi legali i numerosi lasciti e le eredit\u00e0 dei defunti che ne avevano fatto richiesta. Nel 1348, durante la peste nera, la Compagnia ottenne due privilegi straordinari: quello di riconoscere come validi tutti i testamenti a suo favore (rispetto all'eventuale impugnatura da parte degli altri eredi), che gli valsero immediatamente la stratosferica cifra di 350.000 fiorini d'oro, e quello di una larga libert\u00e0 d'azione in campo giuridico. Questi privilegio per\u00f2 preludevano all'assorbimento della Compagnia da parte del Comune: infatti lo stesso anno essa fu obbligata a cedere a equo prezzo gran parte dei suoi beni alla Repubblica. Dal 1349 poi l'elezione dei Capitani fu affidata al Consiglio comunale e dal 1352 l'elezione inizi\u00f2 a svolgersi per estrazione a sorte. Lo stesso anno la compagnia diventava responsabile della cura e abbellimento della chiesa di Orsanmichele, funzione fino ad allora svolta dall'Arte della Seta. Nel 1348 la Compagnia aveva commissionato all'Orcagna il famoso tabernacolo marmoreo per la chiesa.\nA sottolineare l'integrazione nella compagine pubblica, dal 1388 tutti i suonatori di pifferi e viole del Comune dovevano partecipare ogni sabato a suonare le laudi in Orsanmichele.\nNei secoli successivi la compagnia si divise in pi\u00f9 frazioni, ciascuna dedicata a un particolare luogo di culto e si diffuse anche in altre citt\u00e0. Tra le sedi fiorentine quella di Santo Spirito, possedeva dal 1503 un ospedale in via Romana.\nGi\u00e0 dalla met\u00e0 del Trecento la Compagnia entr\u00f2 in decadenza, finch\u00e9 venne definitivamente soppressa in epoca leopoldina dal Consiglio di Reggenza, su proposta del senatore Giulio Rucellai, nel 1752. Il suo patrimonio pass\u00f2 all'Ospedale di Santa Maria Nuova.\nOrganizzazione.\nLa compagnia crebbe rapidamente e inizi\u00f2 tutta una serie di azioni di carit\u00e0 in aiuto dei poveri e dei bisognosi. Essa era guidata dai Capitani, che nel tempo furono sei, poi quattro, poi otto, che stavano in carica quattro mesi, con un Preposto, scelto a turno tra di loro, che li presiedeva. Essenzialmente essi si occupavano di gestire le generose offerte che venivano fatte all'immagine sacra e di provvedere alle elargizioni ai cittadini pi\u00f9 poveri.\nSeguivano poi nell'organizzazione due consigli, uno permanente con dodici membri scelti tra i confratelli pi\u00f9 autorevoli, e uno temporaneo, che si riuniva per fatti particolarmente gravi o importanti con un numero variabile di \"sapienti\" scelti dai Capitani.\nInfine esistevano tre Camerlinghi, dei Sindaci o Procuratori (che curavano soprattutto le questioni coi debitori della Compagnia), dei Ragionieri e dei \"Provveditori del bene e dell'utilita de' poveri e della Compagnia\", che controllavano tutti gli ufficiali, tranne i Capitani, ai quali riferivano.\nNel corso del XIV secolo si form\u00f2 anche la figura del \"Governatore delle laudi\", che aveva il compito di curare i canti.\nDoveri.\nOgni confratello doveva iscriversi presso un notaio, indicando il \"popolo\" di residenza (cio\u00e8 la parrocchia) o, per quelli del contado, della porta che usavano per entrare in citt\u00e0. Dovevano poi pagare due denari al mese, recitare cinque Pater noster e cinque Ave Maria al giorno, assistere a tutte le prediche domenicali e dei giorni di Quaresima nella piazza di San Michele in Orto e, soprattutto, partecipare ai canti di laudi in ogni festa della Vergine.\nSede e stemma.\nLa sede della Compagnia esiste ancora oggi e si trova davanti alla chiesa di Orsanmichele, in un palazzo gotico all'angolo tra via de' Calzaiuoli e via de' Lamberti, confinante con il palazzo dei Cavalcanti. Sul palazzo, caratterizzato dalle grandi arcate per fondaci al pian terreno, incorniciate dal bugnato, si vedono ancora oggi vari stemmi della compagnia.\nLo stemma era composto dalle lettere dorate OSM (Or San Michele) in campo azzurro.\nOltre al patronato su Orsanmichele, la compagnia aveva varie cappelle nelle chiese fiorentine. In Santa Maria Novella aveva una cappella dove si trovava la Madonna Rucellai di Duccio di Buoninsegna, per questo detta anche \"Madonna dei Laudesi\"."}
{"id": "2287244", "revid": "2092989", "url": "https://it.wikipedia.org/wiki?curid=2287244", "title": "Majayjay", "text": "Majayjay \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nMajayjay \u00e8 formata da 40 baranggay:"}
{"id": "2287246", "revid": "1318658", "url": "https://it.wikipedia.org/wiki?curid=2287246", "title": "Villa Cimbrone", "text": "Villa Cimbrone \u00e8 un edificio storico sito nel Comune di Ravello. Costruita su un promontorio roccioso a picco sulla Costiera Amalfitana, parte della struttura \u00e8 oggi adibita ad albergo. L'area \u00e8 in gran parte occupata da un parco ornato di statue, antichit\u00e0, fontane e grotte, oltre a possedere un belvedere (la \"Terrazza dell'Infinito\") affacciante sul Golfo di Salerno e sulle localit\u00e0 costiere limitrofe, considerato uno dei pi\u00f9 suggestivi al mondo.\nStoria.\nIl toponimo \"Cimbrone\" ricorda l'antica denominazione del promontorio roccioso \"Cimbrogno\", su cui era sito un castello della citt\u00e0 di Ravello (l'attuale convento di S.Chiara) ed un punto di avvistamento, attuale belvedere. Il resto era un ampio casale, propriet\u00e0 prima degli Acconciajoco patrizi di Ravello, e successivamente dei Fusco e degli Amici. Solo nel 1904 l'intera propriet\u00e0 fu acquistata da un nobile banchiere britannico, Ernest William Beckett, che trasform\u00f2 radicalmente sia la villa, da lungo tempo in stato di abbandono, sia il vasto appezzamento terriero e i giardini nello straordinario parco con elementi architettonici neoclassici e gotici e mediando tra il selvaggio stile botanico all'inglese e il preciso all'italiana. Negli anni '90 la villa \u00e8 stata restaurata secondo un progetto di Giuseppe Del Pizzo, Alberto White e Giovanna White.\nAll'interno della villa sorge attualmente un albergo a 5 stelle, mentre il giardino \u00e8 aperto al pubblico durante tutto l'anno ed \u00e8 visitabile a pagamento. L'hotel e il suo parco si trovano in una zona pedonale accessibile attraverso una stradina panoramica, alternata da scale. All'interno dell'hotel c'\u00e8 anche una pista per il decollo e l'atterraggio di elicotteri."}
{"id": "2287248", "revid": "1684799", "url": "https://it.wikipedia.org/wiki?curid=2287248", "title": "Apc (Ungheria)", "text": "Apc \u00e8 un comune dell'Ungheria di abitanti (dati 2001). \u00c8 situato nella provincia di Heves."}
{"id": "2287250", "revid": "838137", "url": "https://it.wikipedia.org/wiki?curid=2287250", "title": "Chiara Scarabelli", "text": "Carriera.\nChiara Scarabelli inizia la sua attivit\u00e0 pallavolistica nelle giovanili del River Volley Piacenza, nel 2004. Nella stagione 2006-07 viene promossa nella squadra maggiore in serie A1, con l'inedito ruolo di centrale: in realt\u00e0 la giocatrice nasce come libero vista la sua scarsa altezza, anche se poi con il passare degli anni, crescendo, ha affinato anche il ruolo di schiacciatore.\nNella stagione 2006-08 entra a far parte del Club Italia in serie B1, mentre la stagione successiva viene ingaggiata dall'Novara: nei primi periodi giocher\u00e0 nella squadra di serie B1, ma durante il corso dell'anno passa in prima squadra, con il ruolo di libero, giocando diverse partite anche da titolare al posto dell'infortunata Paola Cardullo: vincer\u00e0 una Coppa CEV. La stagione 2009-10 resta a Novara ma un infortunio al ginocchio la costringe a rimanere fuori squadra per l'intero anno; nonostante tutto partecipa al campionato europeo, come capitano della nazionale Under-19, vincendo la medaglia d'oro.\nNella stagione 2010-11 ritorna a Piacenza in serie A1; nel 2011, con la nazionale Under-20, si aggiudica il campionato mondiale di categoria.\nDopo una stagione costellata di problemi fisici, nell'annata 2012-13 viene ingaggiata dall'Universal Volley Femminile Modena dove rimane fino al ritiro della squadra dal campionato.\nRitorna in campo al termine della stagione 2013-14 con il , in Prima Divisione: con il club di Gossolengo ottiene diverse promozioni, arrivando a giocare in Serie B1 nella stagione 2020-21."}
{"id": "2287251", "revid": "767487", "url": "https://it.wikipedia.org/wiki?curid=2287251", "title": "\u00c1t\u00e1ny", "text": "\u00c1t\u00e1ny \u00e8 un comune dell'Ungheria di 1.576 abitanti (dati 2001). \u00c8 situato nella provincia di Heves."}
{"id": "2287254", "revid": "1372005", "url": "https://it.wikipedia.org/wiki?curid=2287254", "title": "Meinrado di Einsiedeln", "text": "Agiografia.\nNacque alla fine dell'VIII secolo da una famiglia di contadini nei pressi dell'attuale Rottenburg am Neckar in Germania, nel S\u00fclchgau. Le agiografie del Santo riportano che entr\u00f2 nel monastero benedettino di Reichenau sul lago di Costanza, dove divenne presbitero. Dopo aver svolto l'attivit\u00e0 di insegnante nei pressi di Zurigo, attorno all'830, chiese ai superiori di potersi ritirare a vita eremitica in una vicina foresta. La popolazione locale lo ammirava per la sua vita ascetica e divenne ben presto famoso nella regione. Da qui la decisione di allontanarsi ulteriormente da localit\u00e0 abitate. Scelse una foresta nei pressi dell'attuale Einsiedeln, dove visse per circa venticinque anni, fino alla sua morte. \nLe cronache raccontano che due briganti che credevano che il sant'uomo nascondesse dei tesori, si finsero pellegrini e lo assalirono uccidendolo a bastonate. La leggenda vuole che essi fossero stati successivamente inseguiti da due corvi, i quali, riconoscenti all'eremita che aveva loro salvato la vita da un rapace, avessero segnalato la presenza degli assassini permettendone l'individuazione, la cattura e la condanna al rogo.\nQuesta radicata tradizione \u00e8 confermata dallo stemma del comune di Einsiedeln, due corvi su campo rosso. \nL'eremo venne poi abitato da un altro benedettino di nome Benno, che dopo alcuni anni trascorsi nell'eremo, divenne vescovo di Metz, ma che, trascorsi altri anni, prefer\u00ec tornare ad Einsiedeln per fondarvi un monastero benedettino, che contribu\u00ec fortemente alla diffusione della fede cattolica nella dell'attuale Svizzera tedesca.\nL'abbazia di Saint Meinrad, fondata nel 1854 nel Kentucky dai benedettini di Einsiedeln e arciabbazia della Congregazione Benedettina Elveto-americana, \u00e8 intitolata a lui.\nUn tempo si pensava che egli fosse un membro della stirpe degli Hohenzollern e che essi venissero quindi dal S\u00fclchgau."}
{"id": "2287255", "revid": "1573940", "url": "https://it.wikipedia.org/wiki?curid=2287255", "title": "Beni Khedache", "text": "Beni Khedache (), anche scritto Beni Kheddache o B\u00e9ni Khedache \u00e8 una citt\u00e0 del sud della Tunisia, facente parte del governatorato di M\u00e9denine.\n\u00c8 capoluogo della delegazione omonima, che conta 28.586 abitanti. La municipalit\u00e0 conta 3.071 abitanti.\nGeograficamente \u00e8 posta sulle alture tra il Djebel Dahar e il Grande Erg Orientale."}
{"id": "2287257", "revid": "767487", "url": "https://it.wikipedia.org/wiki?curid=2287257", "title": "Atk\u00e1r", "text": "Atk\u00e1r \u00e8 un comune dell'Ungheria di 1.681 abitanti (dati 2001). \u00c8 situato nella provincia di Heves."}
{"id": "2287263", "revid": "834", "url": "https://it.wikipedia.org/wiki?curid=2287263", "title": "Zonelabs", "text": ""}
{"id": "2287264", "revid": "697352", "url": "https://it.wikipedia.org/wiki?curid=2287264", "title": "Balaton (Ungheria)", "text": "Balaton \u00e8 un comune dell'Ungheria di 1.263 abitanti (dati 2001). \u00c8 situato nella provincia di Heves."}
{"id": "2287270", "revid": "287204", "url": "https://it.wikipedia.org/wiki?curid=2287270", "title": "B\u00e9ni Khiar", "text": "B\u00e9ni Khiar () \u00e8 una citt\u00e0 costiera della Tunisia posta nel governatorato di Nabeul, sul promontorio di Capo Bon.\n\u00c8 capoluogo della delegazione omonima, che conta 35.565 abitanti."}
{"id": "2287271", "revid": "767487", "url": "https://it.wikipedia.org/wiki?curid=2287271", "title": "B\u00e1tor", "text": "B\u00e1tor \u00e8 un comune dell'Ungheria di 464 abitanti (dati 2001). \u00c8 situato nella provincia di Heves."}
{"id": "2287272", "revid": "1543377", "url": "https://it.wikipedia.org/wiki?curid=2287272", "title": "Nagcarlan", "text": "Nagcarlan \u00e8 una municipalit\u00e0 di Terza classe delle Filippine, situata nella Provincia di Laguna, nella Regione del CALABARZON.\nNagcarlan \u00e8 formata da 52 baranggay:\nA Nagcarlan \u00e8 presente il monumento storico nazionale cimitero sotterraneo di Nagcarlan, unico esempio di cimitero catacombale dell'era spagnola nelle Filippine."}
{"id": "2287273", "revid": "599013", "url": "https://it.wikipedia.org/wiki?curid=2287273", "title": "Allan Jepsen", "text": "Caratteristiche tecniche.\n\u00c8 solitamente impiegato come terzino sinistro.\nCarriera.\nClub.\nHa iniziato la carriera nell'Aarhus e nel 1997 \u00e8 passato all' dove \u00e8 rimasto per due anni, passando poi all'.\nIl danese non ha mai conquistato un posto da titolare in queste squadre ed ha fatto cos\u00ec ritorno in Danimarca, all'Aalborg. Per l'AaB ha disputato oltre duecento partite ufficiali.\nHa disputato l'ultimo incontro per il V\u00e5lerenga il 14 giugno 2009.\nNello stesso mese \u00e8 passato al Randers, con cui ha firmato un contratto triennale.\nNazionale.\nJepsen ha vestito per 24 volte la divisa della . Ha debuttato il 21 gennaio 1997 nella sconfitta per quattro a uno contro il . Ha giocato due gare con la , nell'esordio vincente contro la e nella sconfitta con la ."}
{"id": "2287278", "revid": "339392", "url": "https://it.wikipedia.org/wiki?curid=2287278", "title": "Symphonic rock progressivo", "text": ""}
{"id": "2287279", "revid": "767487", "url": "https://it.wikipedia.org/wiki?curid=2287279", "title": "Bek\u00f6lce", "text": "Bek\u00f6lce \u00e8 un comune dell'Ungheria di 826 abitanti (dati 2001). \u00c8 situato nella provincia di Heves."}
{"id": "2287281", "revid": "36426", "url": "https://it.wikipedia.org/wiki?curid=2287281", "title": "Laudesi", "text": ""}
{"id": "2287282", "revid": "110157", "url": "https://it.wikipedia.org/wiki?curid=2287282", "title": "Beseny\u0151telek", "text": "Beseny\u0151telek \u00e8 un comune dell'Ungheria di 2.900 abitanti (dati 2001). \u00c8 situato nella provincia di Heves."}
{"id": "2287283", "revid": "486946", "url": "https://it.wikipedia.org/wiki?curid=2287283", "title": "Forza magneto motrice", "text": ""}
{"id": "2287284", "revid": "1543377", "url": "https://it.wikipedia.org/wiki?curid=2287284", "title": "Paete", "text": "Paete \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nPaete \u00e8 formata da 9 baranggay:"}
{"id": "2287285", "revid": "226458", "url": "https://it.wikipedia.org/wiki?curid=2287285", "title": "Beni M'Tir", "text": "Beni M'Tir, scritto anche Beni Metir, \u00e8 un villaggio della Tunisia nord-occidentale.\nFa parte del governatorato di Jendouba e della delegazione di Fernana. \nSorge a 650 m di quota, nella regione montuosa della Crumiria. Con una popolazione di 811 abitanti \u00e8 la municipalit\u00e0 pi\u00f9 piccola della Tunisia.\nIl villaggio \u00e8 stato costruito nel 1948 per ospitare le maestranze impegnate nella costruzione della diga di Beni M'Tir.\nNel territorio del villaggio si trova una sorgente termale chiamata \"Hammam Salhine\" che, con una temperatura di 73 \u00b0C, \u00e8 la pi\u00f9 calda della Tunisia e una delle pi\u00f9 calde al mondo."}
{"id": "2287286", "revid": "54728", "url": "https://it.wikipedia.org/wiki?curid=2287286", "title": "Beni Metir", "text": ""}
{"id": "2287293", "revid": "320578", "url": "https://it.wikipedia.org/wiki?curid=2287293", "title": "Programmazione non lineare", "text": ""}
{"id": "2287294", "revid": "330183", "url": "https://it.wikipedia.org/wiki?curid=2287294", "title": "Ordine Militare di Santa Maria di Montesa", "text": ""}
{"id": "2287301", "revid": "599013", "url": "https://it.wikipedia.org/wiki?curid=2287301", "title": "Tony Sanneh", "text": ""}
{"id": "2287302", "revid": "1573940", "url": "https://it.wikipedia.org/wiki?curid=2287302", "title": "Bennane", "text": "Bennane o Benn\u00e8ne () \u00e8 una citt\u00e0 della Tunisia che fa parte del governatorato di Monastir.\nLa citt\u00e0 conta 5.367 abitanti; insieme con Bodheur forma una municipalit\u00e0 di 12.168 abitanti.\n\u00c8 stata fondata da Simi Hmed El Bennani, un imam esiliato dal Marocco che costru\u00ec la moschea che porta il suo nome."}
{"id": "2287313", "revid": "2056951", "url": "https://it.wikipedia.org/wiki?curid=2287313", "title": "Comune associato", "text": "Comune associato indica uno \"status\" particolare attribuito ad alcuni comuni francesi soppressi. Questi, pur risultando inglobati nella nuova amministrazione, conservano alcune specificit\u00e0.\nL'istituto del \"comune associato\" risale alla legge n\u00ba 71-588 cosiddetta \"Legge Marcelin\" del 16 luglio 1971 che intendeva ridurre il numero di entit\u00e0 amministrative francesi, favorendo la fusione dei comuni in pi\u00f9 forme.\nLe principali particolarit\u00e0 legate allo \"status\" di \"comune associato\" sono legate alla presenza di:\nStatistiche.\nAl 1\u00ba gennaio 2009 risultavano 710 comuni associati in Francia.\nLa maggior parte dei comuni associati sono stati creati nei quattro anni successivi alla \"Legge Marcelin\". Dall'istituzione di questa sono stati 1.041 i comuni che ne hanno beneficiato, prima del 1975, 20 tra il 1975 e il 1980, 6 tra il 1981 e il 1990, 7 tra il 1991 e il 2000, 1 solamente dal 2001 al 2009. Dal 1977, in cui si contavano comuni associati, il loro numero \u00e8 progressivamente diminuito, conseguentemente a due fattori:"}
{"id": "2287314", "revid": "268111", "url": "https://it.wikipedia.org/wiki?curid=2287314", "title": "Torre di Punta Telegrafo", "text": "La torre di Punta Telegrafo, storicamente nota come Ancien S\u00e9maphore Saint-Andr\u00e9, era una torre situata nel comune di Monte Argentario. La sua ubicazione era alla sommit\u00e0 del promontorio dell'Argentario, sul monte Telegrafo, nel luogo in cui sorge l'edificio di presidio della stazione meteorologica di Monte Argentario.\nLa struttura architettonica venne costruita agli inizi dell'Ottocento dai Francesi, durante la dominazione napoleonica; l'originaria denominazione conferitagli era, appunto, Ancien Semaphore Saint Andr\u00e9. La torre, infatti, venne costruita con funzioni di avvistamento e di segnalazione, per poter lanciare eventuali allarmi luminosi in caso di avvicinamento alla costa di navi della flotta britannica.\nTerminata l'occupazione francese, la struttura continu\u00f2 a svolgere a fasi alterne le sue funzioni originarie, divenendo poi di secondaria importanza dopo l'annessione al Regno d'Italia per la contemporanea realizzazione a valle dell'imponente Forte del Pozzarello, che era stato progettato come un'efficientissima postazione in caso di attacco nemico dal mare.\nDopo essere stata definitivamente dismessa, la torre and\u00f2 incontro ad un rapido ed inesorabile degrado, tanto da versare in pessime condizioni gi\u00e0 nella prima met\u00e0 del Novecento. All'inizio degli anni sessanta fu decisa la sua demolizione per lasciare posto al presidio dell'Aeronautica Militare e alla stazione meteorologica di Monte Argentario, il cui funzionamento a pieno regime \u00e8 iniziato nel 1961.\nLa perduta torre di Punta Telegrafo era costituita da un possente basamento in pietra a pianta quadrata, di altezza di poco superiore ai 2 metri, al centro del quale poggiava un'altra struttura turriforme rivestita in mattoni, sempre a base quadrata, alla cui sommit\u00e0 era installato il semaforo di segnalazione. Nell'insieme, la torre di avvistamento raggiungeva un'altezza totale di circa 5 metri, essendo situata proprio alla sommit\u00e0 del promontorio, in un punto dal quale la visibilit\u00e0 non presentava alcun tipo di ostacolo tale da impedire la corretta visualizzazione degli eventuali segnali luminosi emessi."}
{"id": "2287316", "revid": "287204", "url": "https://it.wikipedia.org/wiki?curid=2287316", "title": "Etzelpass", "text": "L'Etzelpass \u00e8 un passo del Canton Svitto, Svizzera. Collega la localit\u00e0 di Pf\u00e4ffikon del comune di Freienbach con quella di Einsiedeln. Scollina a un'altitudine di 950\u00a0m s.l.m. Sul passo nei pressi di una locanda \u00e8 stata eretta una cappella dedicata a San Meinrado di Einsiedeln.\nIl passo \u00e8 collocato sulla via del Cammino di Santiago di Compostela che portava i pellegrini dell'Austria e della Baviera verso Compostela e il pi\u00f9 vicino santuario di Einsiedeln."}
{"id": "2287318", "revid": "84217", "url": "https://it.wikipedia.org/wiki?curid=2287318", "title": "Chiesa di San Salvatore di Canzano", "text": ""}
{"id": "2287320", "revid": "119991", "url": "https://it.wikipedia.org/wiki?curid=2287320", "title": "Ancien Semaphore Saint Andr\u00e9", "text": ""}
{"id": "2287324", "revid": "110157", "url": "https://it.wikipedia.org/wiki?curid=2287324", "title": "Bir Ali Ben Khalifa", "text": "Bir Ali Ben Khalifa o Bir Ali Ben Kh\u00e9lifa \u00e8 una citt\u00e0 della Tunisia che fa parte del governatorato di Sfax.\n\u00c8 il capoluogo di una delegazione che conta 50.059 abitanti.\nLa municipalit\u00e0, che conta 4.460 abitanti, \u00e8 un borgo agricolo costruito vicino a un pozzo, come indica il toponimo \"bir\", corrispondente appunto a \"pozzo\". Oggi si trova all'incrocio tra la Strada statale 14 di Sfax e la Strada statale 2 per Skhira."}
{"id": "2287336", "revid": "1543377", "url": "https://it.wikipedia.org/wiki?curid=2287336", "title": "Gran Premio di Cina 2009", "text": "Il Gran Premio di Cina 2009 \u00e8 la terza prova della stagione 2009 del Campionato mondiale di Formula 1. Si \u00e8 corso domenica 19 aprile 2009 a Shanghai e la gara \u00e8 stata vinta da Sebastian Vettel su Red Bull, seguito dal compagno di squadra Mark Webber e da Jenson Button su Brawn.\nPer la Red Bull Racing si \u00e8 trattato del primo successo nella sua storia.\nVigilia.\nIl 15 aprile la FIA rigetta il ricorso contro le soluzioni tecniche adottate da Brawn GP, Williams e Toyota. Le classifiche dei primi due gran premi della stagione vengono cos\u00ec definitivamente confermate.\nA seguito di questa decisione Renault e McLaren decidono subito di introdurre un nuovo profilo per il loro diffusore. La corsa contro il tempo \u00e8 cos\u00ec serrata che la Renault riesce a montare il dispositivo solo sulla vettura di Fernando Alonso il sabato.\nIl fornitore unico di pneumatici, la Bridgestone, annuncia che a Shanghai porter\u00e0 gomme con mescola \"super-tenera\" e \"media\".\nLa BMW Sauber prevede di montare per la prima volta anche sulla vettura di Robert Kubica il KERS (almeno nelle libere), mentre alla Ferrari, dove Chris Dyer prende il posto di Luca Baldisseri come \"team manager\", si decide di non adottare per questa gara tale dispositivo.\nI \"team\" italiani, Ferrari e Toro Rosso e Jarno Trulli danno il loro sostegno alle vittime del Terremoto dell'Aquila tramite l'iniziativa di Trulli \"Abruzzo nel cuore\". Sulle Ferrari viene portata la scritta \"Abruzzo nel cuore\" mentre Trulli pone il logo sulla tuta. Le Toro Rosso espongono la scritta \"Vicini All'Abruzzo\" sulla livrea.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nQualifiche.\nNella sessione di qualificazione si \u00e8 avuta questa situazione:\nGara.\nResoconto.\nLa partenza viene data dietro la Safety car dato che le condizioni meteorologiche sono di pioggia intensa, e la direzione gara ritiene troppo pericolosa una partenza regolare. Durante la permanenza in pista della vettura di sicurezza, alcuni piloti, compreso Alonso e Nico Rosberg rientrano ai box per il loro primo stop e caricare pi\u00f9 benzina. La Safety car lascia il circuito dopo 8 giri: le due Red Bull di Sebastian Vettel e Mark Webber conducono la gara, guadagnando molto vantaggio sulle Brawn; al giro 11 Jenson Button approfitta di un errore di Rubens Barrichello per salire al terzo posto. Dietro ai primi quattro, Hamilton passa subito Kimi R\u00e4ikk\u00f6nen e poi anche Trulli, salendo al quinto posto. Subito dopo, tuttavia l\u2019inglese commette un errore e perde diverse posizioni, dovendo qui rimontare di nuovo. Il suo testimone \u00e8 raccolto da S\u00e9bastien Buemi e Felipe Massa che risalgono la china con bei sorpassi. Ai giri 14 e 15 intanto le due RedBull eseguono i primi pit-stop.\nAl 17\u00ba giro Kubica, a causa della scarsa visibilit\u00e0, tampona Trulli, rompendo l'alettone posteriore dell'italiano e costringendolo al ritiro. I detriti in pista costringono una nuova entrata della Safety car. Le due Brawn effettuano il loro stop, mentre l\u2019ottimo Buemi tampona Vettel ed \u00e8 costretto a sostituire l\u2019ala anteriore. Massa, ora 3\u00b0, accusa un problema elettrico alla sua Ferrari ed \u00e8 costretto a parcheggiare la sua vettura sul rettilineo. Alla ripartenza l\u2019ordine \u00e8 Vettel, Button, Webber, Raikkonen, Hamilton, Kovalainen e Barrichello. Ancora una volta Hamilton passa Raikkonen, che a met\u00e0 gara effettua il suo unico stop. Contemporaneamente un lungo di Button concede a Webber la seconda piazza. Intanto sono numerosi i testacoda da parte di vari piloti, mentre sorprende la Force India di Sutil che supera addirittura il campione mondiale in carica, Hamilton, trovandosi 6\u00b0 a pochi giri dalla fine.\nProprio il tedesco ha uno sfortunato testacoda a causa dell'acquaplaning e sbatte contro le barriere rovinando la sua ottima gara e la possibilit\u00e0 dei primi punti iridati per la scuderia. Vettel intanto comanda senza problemi, concedendosi pure un sorpasso superfluo su Button, il quale avrebbe comunque dovuto fermarsi per il pit-stop. La gara termina molto vicino al limite delle due ore, con la prima vittoria (e doppietta) della Red Bull. La Brawn GP e Button continuano a essere i leader del mondiale, con la Red Bull che conquista il secondo posto in classifica costruttori. Male la Ferrari ancora a zero dopo 3 gare; recupera la McLaren con il 5\u00ba e 6\u00ba posto di Hamilton e Kovalainen che portano in dote 7 punti.\nAl termine del gran premio viene erroneamente suonato l'inno britannico per celebrare la vittoria della Red Bull. La scuderia ha sede nel Regno Unito ma \u00e8 registrata presso l'autorit\u00e0 austriaca. A partire dalla successiva vittoria, \u00e8 sempre stato suonato l'inno austriaco.\nRisultati.\nI risultati del GP sono stati i seguenti:"}
{"id": "2287345", "revid": "92723", "url": "https://it.wikipedia.org/wiki?curid=2287345", "title": "Bora Bora (comune)", "text": "Bora Bora \u00e8 un comune francese della Polinesia francese nelle Isole Sottovento.\nSi estende sull'omonima isola e sull'atollo di Tupai, per una superficie complessiva di 49\u00a0km\u00b2. La popolazione, secondo il censimento del 2007, ammonta a 8.880 persone.\nAl comune di Bora Bora appartengono tre comuni associati:\nAttuale sindaco di Bora Bora \u00e8 l'ex-presidente della Polinesia francese Gaston Tong Sang, del partito O Porinetia To Tatou Ai'a."}
{"id": "2287353", "revid": "921573", "url": "https://it.wikipedia.org/wiki?curid=2287353", "title": "Las Vegas Film Critics Society Award per il miglior attore non protagonista", "text": "Il Las Vegas Film Critics Society Award per il miglior attore non protagonista \u00e8 una categoria di premi assegnata da Las Vegas Film Critics Society, per il miglior attore non protagonista dell'anno.\nVincitori e candidati.\nI vincitori sono indicati in grassetto."}
{"id": "2287354", "revid": "767487", "url": "https://it.wikipedia.org/wiki?curid=2287354", "title": "Isfana", "text": "Isfana (in chirghiso: \u0418\u0441\u0444\u0430\u043d\u0430) \u00e8 una citt\u00e0 del Kirghizistan, capoluogo del distretto di Lejlek.\nIl toponimo \"Isfana\" si crede venga dalla parola in sogdiano \"Aspanakent\", ovverosia \"terra dei cavalli\".\nGeografia fisica.\nL'insediamento \u00e8 situato ai margini meridionali della valle di Fergana, ai piedi di imponenti montagne e circondato su tre lati dal Tagikistan; questa particolare collocazione geografica taglia fuori Isfana dal resto del paese, rendendo la vita molto difficile. Isfana \u00e8 la citt\u00e0 pi\u00f9 occidentale del Kirghizistan.\nEconomia.\nDurante l'era sovietica la citt\u00e0 era sede di numerose fabbriche che al giorno d'oggi sono chiuse a causa della difficile situazione economica chirghisa. Come conseguenza di questo la gente cerca impiego all'estero per sopravvivere: la maggior parte degli emigranti si reca in Russia, Kazakistan e Uzbekistan.\nIstruzione.\nIn citt\u00e0 sono presenti due ginnasi, svariate scuole superiori e un'accademia economica, che \u00e8 parte dell'accademia economica di Bi\u0161kek."}
{"id": "2287356", "revid": "122746509", "url": "https://it.wikipedia.org/wiki?curid=2287356", "title": "Cullen Jones", "text": "Alle Olimpiadi 2008 di Pechino ha vinto la medaglia d'oro nella staffetta 4x100\u00a0m sl, insieme a Michael Phelps, Jason Lezak e Garrett Weber-Gale, stabilendo anche il nuovo record mondiale.\n\u00c8 il primo atleta afroamericano a detenere un record mondiale nel nuoto."}
{"id": "2287365", "revid": "713168", "url": "https://it.wikipedia.org/wiki?curid=2287365", "title": "Aniello Porzio", "text": "Giudice coinvolto suo malgrado nella rivolta di Masaniello.\nUomo dal temperamento austero, stizzoso, era odiato e disprezzato dalla sua vita scandalosa, per aver lasciato la moglie.\nNel 1645 il Porzio possedeva \" in perpetuum in burgensatico \" la carica di avvocato dei poveri nella Gran Corte della Vicaria.\nIl 14 gennaio 1648 fu nominato presidente della Vicaria criminale insieme con Agostino Mollo nella nuova Real Repubblica Napoletana. Presiede nello stesso mese al processo contro il Regina che aveva attentato alla vita del duca di Guisa.\nDopo la rivolta fu reintegrato nel suo ruolo senza conseguenze.\nNel 1648 il vicer\u00e9 il conte d'O\u00f1ate invio il Porzio che era giudice della Vicaria per stroncare il banditismo nel Cilento, stabil\u00ec la sua residenza a Rutino, dove fece arrestare e impiccare molte persone.\nNel 1660 il vicer\u00e9 Gaspar de Bracamonte y Guzm\u00e1n, conte di Pe\u00f1aranda, avuta notizia che Savino e Alessio Falchini, nipoti di Martello, con duecento uomini infestavano l'Abruzzo, invi\u00f2 il consigliere Aniello Porzio, coadiuvato dal brigante Giulio Pezzola e da suo figlio, a quella volta per combatterli."}
{"id": "2287367", "revid": "287204", "url": "https://it.wikipedia.org/wiki?curid=2287367", "title": "Giselda Volodi", "text": "Biografia.\n\u00c8 figlia dello scrittore romano Carlo Mazzantini e della pittrice irlandese Anne Donnelly, e sorella maggiore della scrittrice Margaret Mazzantini.\nIl suo debutto cinematografico \u00e8 in \"Hudson Hawk - Il mago del furto\" del 1991. In seguito prende parte a diversi film come \"Mi fai un favore\", \"Something to Believe In\" e \"Viol@\".\nNel 1999 recita in \"Pane e tulipani\" di Silvio Soldini e in \"Sognando l'Africa\". Dopo una pausa di tre anni, nel 2004 torna a essere diretta da Soldini in \"Agata e la tempesta\", che le fa ottenere una candidatura ai David di Donatello come migliore attrice non protagonista. Lo stesso anno recita in \"Le conseguenze dell'amore\" con Toni Servillo e in \"Ocean's Twelve\" di Steven Soderbergh.\nDopo essersi ritagliata un piccolo ruolo in \"Mai + come prima\", prende parte nel ruolo di Lucrezia a \"I Vicer\u00e9\" del 2007, l'anno dopo \u00e8 nel cast di \"Sonet\u00e0ula\" e \"Miracolo a Sant'Anna\" di Spike Lee. Nel 2016 \u00e8 la professoressa Valeria Boschi nella miniserie della Rai, \"L'allieva\"."}
{"id": "2287380", "revid": "357738", "url": "https://it.wikipedia.org/wiki?curid=2287380", "title": "Difosfonati", "text": ""}
{"id": "2287383", "revid": "287204", "url": "https://it.wikipedia.org/wiki?curid=2287383", "title": "Andr\u00e1s Adorj\u00e1n", "text": "Quattro volte campione nazionale ungherese (1973, 1984, 1992, 1993), ottenne il titolo di Grande maestro nel 1973 all'et\u00e0 di 22 anni. \u00c8 uno dei maggiori sostenenitori della tesi secondo la quale il nero non ha un reale svantaggio, e il vantaggio del tratto sarebbe per il bianco pi\u00f9 che altro di natura psicologica. Ha scritto sull'argomento diversi libri.\nPrincipali risultati.\nNell'interzonale di Riga del 1979 si classifica =3\u00ba ed accede al torneo dei candidati, ma perde il match dei quarti di finale contro Robert H\u00fcbner.\nAdorj\u00e1n ha partecipato, dal 1978 al 1992, a sei olimpiadi degli scacchi con la squadra ungherese, vincendo l'oro di squadra nelle olimpiadi di Buenos Aires 1978 (le uniche non vinte dall'Unione Sovietica in tutte le sue 19 partecipazioni).\nAdorj\u00e1n \u00e8 stato uno degli allenatori di Garri Kasparov in diversi suoi match per il titolo mondiale. \u00c8 stato anche per molto tempo uno dei preparatori del suo connazionale P\u00e9ter L\u00e9k\u00f3 nella sua ascesa verso i vertici mondiali degli scacchi. Tra le sue aperture preferite la difesa Gr\u00fcnfeld, della quale \u00e8 un grande esperto.\nTra i suoi libri di scacchi:"}
{"id": "2287384", "revid": "92723", "url": "https://it.wikipedia.org/wiki?curid=2287384", "title": "Tahaa (comune)", "text": "Tahaa \u00e8 un comune francese della Polinesia francese nelle Isole Sottovento.\nSi estende sull'omonima isola per una superficie complessiva di 90,2\u00a0km\u00b2. La popolazione, secondo il censimento del 2007, ammonta a 5.003 persone.\nIl comune di Tahaa \u00e8 suddiviso amministrativamente negli otto comuni associati di Iripau (capoluogo Patio), Niua (capoluogo Poutoru), Ruutia (capoluogo Tiva), Haamene, Hipu, Faaaha, Vaitoare, Tapuamu.\nAttuale sindaco di Tahaa \u00e8 Emma Maraea."}
{"id": "2287385", "revid": "111319", "url": "https://it.wikipedia.org/wiki?curid=2287385", "title": "Annika Liebs", "text": ""}
{"id": "2287392", "revid": "599013", "url": "https://it.wikipedia.org/wiki?curid=2287392", "title": "Grotta di Kebara", "text": "La grotta di Kebara ( ebraico: \u05de\u05e2\u05e8\u05ea \u05db\u05d1\u05d0\u05e8\u05d4 \"Me'arat Kebbara\", arabo: \u0645\u063a\u0627\u0631\u0629 \u0627\u0644\u0643\u0628\u0627\u0631\u0629 \"Mugharat al-Kabara\") \u00e8 un sito archeologico israeliano, situato sul lato occidentale del Monte Carmelo, ad una altezza di 60 metri sopra il livello del mare, distante una decina di chilometri da Cesarea.\nAlcuni dei ritrovamenti effettuati in questa grotta hanno portato a definire come cultura kebariana quella degli utilizzatori del sito nell'epoca subito precedente alla cultura natufiana.\nStoria.\nIl sito \u00e8 stato scoperto intorno agli anni trenta da Dorothy Garrod e Francis Turville-Petre, uno studioso che collaborava con la \"British School of Archaeology\" di Gerusalemme, che riuscirono a riportare alla luce gli strati del Paleolitico superiore.\nNel 1951 Stekelis e la sua \u00e9quipe ricominciarono gli scavi e nel corso di quindici anni di lavori\nrintracciarono gli strati del Paleolitico medio oltre al ritrovamento dei resti di un bambino neandertaliano (Kebara 1).\nRitrovamenti.\nDurante un'altra campagna di scavi, iniziata nel 1982 (Kebara 2), furono compiute una serie di scoperte molto importanti, tra le quali la sepoltura di un uomo collocato all'interno di una fossa artificiale, risalente a circa 60.000 anni fa; lo scheletro (soprannominato \"Moshe\") era privo del cranio, della gamba e del piede destro. Un'ipotesi formulata dagli esperti contempla che il cranio sia stato volontariamente tolto, qualche mese dopo la morte, probabilmente per motivi religiosi. Le analisi indicano che le ossa appartenevano ad un uomo piuttosto robusto, alto 170\u00a0cm e con un'et\u00e0 compresa tra 25 e 35 anni. Le dimensioni di questo maschio adulto sono confrontabili con quelle dei ritrovamenti della grotta di Amud (Israele) appartenenti ad un adulto di 180\u00a0cm (il neandertaliano pi\u00f9 alto) e della grotta di Tabun (Israele), come pure a quelle dei neandertaliani ritrovati nella grotta di Shanidar (Iraq).\nIl reperto pi\u00f9 interessante per le indagini \u00e8 stata la mandibola che, assieme alla presenza dell'osso ioide, il primo reperto di questo tipo ritrovato per un Neanderthal, ha permesso di dedurre che l'apparato vocale seppur primitivo era in grado di produrre una serie piuttosto articolata di suoni, mentre i controlli dell'anca hanno indotto gli esperti a ritenere che il morto appartenesse al tipo uomo di Neanderthal. Altre caratteristiche rilevanti del ritrovamento sono la localizzazione di una zona specifica per il raggruppamento degli scarti e la presenza di residui di focolari al centro della grotta.\nGli strati superiori della grotta appartengono all'epoca della cultura natufiana e sono datati tra 12.000 e 11.000 anni fa. Una fossa comune conteneva i resti di scheletri di undici bambini e sei adulti. In tutti gli scheletri degli adulti sono evidenti tracce di violenza: in un caso erano presenti schegge di pietra conficcate nella colonna vertebrale; evidentemente l'uomo non riusc\u00ec a sopravvivere alla lesione."}
{"id": "2287399", "revid": "6923", "url": "https://it.wikipedia.org/wiki?curid=2287399", "title": "Sergej Aleksandrovi\u010d Nilus", "text": "Fu responsabile della pubblicazione della versione estesa, del testo intitolato \"Protocolli dei Savi di Sion\", un falso contenente accuse antisemite, in Russia nel 1903. Esso comparve come ultimo capitolo del suo libro \"Velikoe v malom i antichrist, kak blizkaja politi\u010deskaja vozmo\u017enost'. Zapiski pravoslavnogo\" (\"Il Grande all'interno del Piccolo e Anticristo, un'Imminente Possibilit\u00e0 Politica. Note di un Credente Ortodosso\"), sull'avvento dell'Anticristo.\nVita.\nFiglio di Aleksandr Petrovi\u010d Nilus, da una famiglia di immigrati svizzeri, Nilus fu un proprietario terriero del governo di Or\u00ebl. Studi\u00f2 legge e si laure\u00f2 all'Universit\u00e0 di Mosca, e divenne magistrato in Transcaucasia. Si trasfer\u00ec successivamente a Biarritz, vivendo l\u00ec con un'amante di nome Natal'ja Komarovskaja fino a che le sue (di lui) propriet\u00e0 fallirono ed egli ruppe la loro relazione. Bench\u00e9 fosse stato educato nella fede Russo Ortodossa, Nilus non sembr\u00f2 dare molta importanza alla religione fino a quando non rimase vittima di un incidente a cavallo che gli fece tornare in mente un voto pronunciato durante l'infanzia di recarsi nel Monastero della Trinit\u00e0 di San Sergio. Successivamente incontr\u00f2 San Giovanni di Kron\u0161tadt, a cui riconosceva di averlo guarito da un'infezione alla gola e restituendolo alla sua fede nativa.\nNel 1901 o 1902, Nilus pubblic\u00f2 il suo libro \"Velikoe v malom i antichrist, kak blizkaja politi\u010deskaja vozmo\u017enost'. Zapiski pravoslavnogo\" (\"Il Grande all'interno del Piccolo e Anticristo, un'Imminente Possibilit\u00e0 Politica. Note di un Credente Ortodosso\"). Il testo dei \"Protocolli\" apparve come Capitolo Dodici dell'edizione 1905 di questo libro il quale a sua volta era stato rielaborato dal romanzo \"Biarritz\", di Hermann Goedsche. Un'indagine segreta ordinata dal neoeletto presidente del Consiglio dei ministri P\u00ebtr Arkad'evi\u010d Stolypin stabil\u00ec subito che i \"Protocolli\" erano apparsi come testo a s\u00e9 stante per la prima volta a Parigi nei circoli antisemitici intorno al 1897\u20131898.\nNel 1906 Nilus spos\u00f2 Elena Aleksandrovna Ozerova, che aveva servito come dama di compagnia di Aleksandra F\u00ebdorovna Romanova, ultima imperatrice di Russia. Nel 1907, Nilus si trasfer\u00ec nel Monastero di Optina, dove visse fino al 1912. Durante questo periodo pubblic\u00f2 diversi libri di argomento spirituale, compresa la sua opera pi\u00f9 famosa (oltre a \"Velikoe v malom\"): \"Sulle rive del fiume di Dio\", un ritratto dei suoi anni ad Optina e dei molti Starec ortodossi viventi l\u00ec. Durante questo intervallo di tempo, Nilus ricevette le carte di Nikolaj Motovilov, un proprietario terriero russo e Stolto in Cristo che fu un discepolo di San Serafino di Sarov. Nilus pubblic\u00f2 uno di questi manoscritti con il titolo \"Una meravigliosa rivelazione al mondo: conversazioni di San Serafino con Nikolaj Aleksandrovi\u010d Motovilov sull'acquisizione dello Spirito Santo.\" Questo manoscritto sarebbe diventato uno dei testi ortodossi pi\u00f9 letti dell'et\u00e0 moderna. Nel 1912, il Santo Sinodo ricevette un rapporto secondo il quale Nilus viveva in un monastero con la moglie (anche se i Nilus non vivevano effettivamente all'interno del monastero, ma piuttosto come ospiti in una casetta vicina), per cui Nilus fu costretto dal Sinodo a lasciare Optina.\nNilus fece pubblicare diverse edizioni dei \"Protocolli\" in Russia come parte di una campagna antisemitica. Bench\u00e9 le prime edizioni fossero in russo, i \"Protocolli\" si diffusero presto nel resto d'Europa da espatriati russi dopo la rivoluzione del 1917. Alcuni di questi dichiararono che i \"Protocolli\" fornivano una prova che i Giudei stavano dietro la Rivoluzione Russa. Il giorno della morte di Nilus, l'Europa era stata inondata da milioni di copie dei \"Protocolli\".\nSotto il nuovo governo sovietico, Sergej Nilus fu arrestato e imprigionato brevemente nel 1924, 1925 e 1927. Mor\u00ec il 14 gennaio 1929, per infarto, mentre si trovava nel villaggio di Krutets (Oblast' di Vladimir).\nIn Unione Sovietica il solo possesso dei libri di Nilus veniva punito con la prigione fino a 10 anni, per \"propaganda antisovietica mediante possesso di letteratura antisovietica\"."}
{"id": "2287400", "revid": "1543377", "url": "https://it.wikipedia.org/wiki?curid=2287400", "title": "Cladonia furcata", "text": "Cladonia furcata (Huds.) Schrad. (1794), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"furcatus\" che significa \"simile ad un forcone\", per la grande quantit\u00e0 di biforcazioni in cui si dirama.\nCaratteristiche fisiche.\nI podezi hanno molte variet\u00e0 di forme e colori, sono in parte o totalmente ricoperti di squamule, privi completamente di calici, senza soredi e di colore variabile da verde a bruno scuro. I punti di attacco delle ramificazioni, dette anche \"ascelle\", sono perforate. Per questa sua variabilit\u00e0 \u00e8 facilmente confondibile con C. rangiformis.\nIl fotobionte \u00e8 principalmente un'alga verde delle Trentepohlia.\nHabitat.\nQuesto lichene preferisce climi che vanno dall'olartico, al temperato, al montano di tipo boreale. Rinvenuto prevalentemente su suolo, fra i muschi, raramente su legno, in aree dove la matrice rocciosa \u00e8 sia silicea che calcarea. Predilige un pH del substrato con valori intermedi fra molto acido e subneutro, oppure con valori intermedi fra subneutro e basico. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 da ritenersi cosmopolita ed \u00e8 stata rinvenuta nelle seguenti localit\u00e0: \nIn Italia \u00e8 la specie pi\u00f9 presente del genere Cladonia, con vario grado di diffusione, in tutto il territorio; in dettaglio:\nTassonomia.\nQuesta specie era ascritta fino a pochi anni fa in una sezione a parte, la Furcatae; recenti studi tassonomici hanno suggerito ai lichenologi di inserirla nella sezione Ascyphiferae; a tutto il 2008 sono state identificate le seguenti forme, sottospecie e variet\u00e0:"}
{"id": "2287408", "revid": "56818", "url": "https://it.wikipedia.org/wiki?curid=2287408", "title": "4 ragazzi x 1 computer", "text": ""}
{"id": "2287411", "revid": "599013", "url": "https://it.wikipedia.org/wiki?curid=2287411", "title": "Annika Lurz", "text": "Durante gli Europei 2006 di Budapest, ha stabilito il record mondiale nelle staffette 4x100\u00a0m sl e 4x200\u00a0m sl.\nAlle Olimpiadi 2008 di Pechino ha partecipato nella gara dei 200\u00a0m sl, arrivando 22\u00ba e nella staffetta 4x200m sl, classificandosi 12\u00ba."}
{"id": "2287412", "revid": "1632387", "url": "https://it.wikipedia.org/wiki?curid=2287412", "title": "The Chainheart Machine", "text": "The Chainheart Machine \u00e8 il secondo album in studio della band melodic death metal svedese Soilwork. L'album presenta delle sonorit\u00e0 simili a quelle del suo predecessore, lasciando sempre poco spazio alle tastiere e alle melodie e privilegiando le chitarre e la batteria, anche se tuttavia si nota una certa crescita artistica, anche e soprattutto nella qualit\u00e0 dei Soli che diventano pi\u00f9 tecnici e meno stridenti. \u00c8 infatti ritenuto da molti critici il loro capolavoro."}
{"id": "2287414", "revid": "1632387", "url": "https://it.wikipedia.org/wiki?curid=2287414", "title": "A Predator's Portrait", "text": "A Predator's Portrait \u00e8 il terzo album in studio della band melodic death metal svedese Soilwork. Quest'album presenta gi\u00e0 alcuni segni della prossima evoluzione del sound dei Soilwork, evidenziando dei sound meno \"duri\" sebbene sempre legati al death metal, e un cantato divenuto pi\u00f9 orecchiabile e meno urlato come invece era nei precedenti album.\nInfatti in diverse tracce compaiono per la prima volta anche dei pezzi cantati in pulito.\nOltretutto la tastiera riesce a trovare un po' pi\u00f9 di spazio dei precedenti album, rimanendo pur sempre relegata ad un compito di semplice background.\nTutte le musiche sono state composte dai Soilwork, mentre i testi sono stati scritti da Bjorn \"Speed\" Strid, eccetto che nei casi della canzone 2,3,4 e 8 dove hanno contribuito anche altri membri della band."}
{"id": "2287422", "revid": "767487", "url": "https://it.wikipedia.org/wiki?curid=2287422", "title": "Mike Lynn", "text": ""}
{"id": "2287431", "revid": "339392", "url": "https://it.wikipedia.org/wiki?curid=2287431", "title": "Profezia che si auto avvera", "text": ""}
{"id": "2287432", "revid": "599013", "url": "https://it.wikipedia.org/wiki?curid=2287432", "title": "Dallas Thornton", "text": ""}
{"id": "2287434", "revid": "1573940", "url": "https://it.wikipedia.org/wiki?curid=2287434", "title": "Palazzo Bombicci Pontelli", "text": "Palazzo Bombicci Pontelli si trova a Firenze sul Lungarno delle Grazie 12 e su Corso dei Tintori 19-21.\nStoria.\nSi tratta di un antico palazzo nobiliare affacciato sull'Arno, che originariamente, agli inizi del Quattrocento, apparteneva ai Caffarelli, dei quali resta uno stemma sulla facciata. Essi lo vendettero ai Pasini verso il 1479 (che gi\u00e0 possedevano altre case contigue), poi pass\u00f2 ai Guiducci, ai Della Fonte (1521) e, per via ereditaria nel 1570, ai Della Rena, famiglia originaria della Val di Sieve. Essi fecero eseguire importanti lavori di decorazione, con l'apporto di notevoli affrescatori e stuccatori. Pass\u00f2 poi ai Pucci e ancora ai Pomi, fino a pervenire in dote a Teresa Pomi, che nel 1815 si spos\u00f2 con Guglielmo Bombicci.\nIn seguito il Conte Cesare Bombicci-Pontelli, tra la fine dell'Ottocento e i primi del secolo successivo, vi colloc\u00f2 molte opere d'arte della sua collezione e fece affrescare alcune parti dal pittore Niccol\u00f2 Barducci, riportando inoltre in luce alcune parti dell'antica costruzione medioevale. Tra le testimonianze antiche Guido Carocci (nel suo \"Illustratore fiorentino\" dell'anno 1906) segnalava la presenza all'interno di una saletta decorata a parato di vaio, come tipico degli interni delle case fiorentine fra Trecento e primi del Quattrocento. \nPervenuto ai conti Guicciardini, che sono gli attuali proprietari, \u00e8 stato restaurato dopo l'alluvione del 1966, riscoprendo la parte pi\u00f9 antica del palazzo al piano terra (1973). Al proposito si veda l'imposta degli archi di due fornici a destra dell'ingresso al numero 21, e altri elementi emersi nella zona dell'androne. \nAl 2010 si data un intervento di manutenzione ordinaria alle facciate e alle coperture.\nDescrizione.\n\u00abLa facciata attuale \u00e8 il risultato di una radicale trasformazione avvenuta parte nel XVIII, parte nel XIX secolo. Al piano terreno \u00e8 un portale ad arco ellittico inquadrato da un bozzato lavorato a raggiera, che si collega alla cornice marcapiano. Tutto il piano terreno pu\u00f2 essere datato al XVIII secolo, epoca a cui risale anche la parte interna della costruzione. Le finestre e la porta laterale furono restaurate o rifatte nell'Ottocento, come i piani superiori. La facciata termina con una gronda alla romana in legno. L'ingresso laterale, coperto da una volta a botte, presenta un notevole cancello in ferro battuto.\u00bb (Patrizia Pietrogrande). \nPi\u00f9 in particolare, sulla base di un disegno conservato presso l'Archivio storico del comune di Firenze relativo a un permesso ai lavori datato al 1895, a questa stessa data sono da riferire le finestre del piano terreno. Sul fronte, in alto, \u00e8 uno scudo con l'arme della famiglia Bombicci (d'azzurro, alla fascia d'oro, accompagnata in capo da tre stelle a sei punte d'oro, ordinate in fascia, e in punta da tre bombe al naturale, infiammate). Un altro scudo con cingolo, non identificato, appare sulla destra del portone, all'imposta dei due archi trecenteschi prima richiamati. Nell'androne \u00e8 una memoria del premio conferito all'intervento di restauro del 1973 dalla Fondazione Giulio Marchi (1977). \nIl palazzo \u00e8 dotato di un giardino privato sul lato del fiume. Sul lungarno \u00ab...il fronte posteriore presenta una serie di costruzioni che si affacciano con tre lati su un giardino e con [... due ali]. L'ala sinistra, ottocentesca, \u00e8 composta da un edificio di quattro piani con semplici finestre rettangolari; l'ala destra, di epoca posteriore, \u00e8 a tre piani con una sola fila di finestre. Lungo tutta la parte alta del giardino corre un terrazzo con un parapetto in ferro. Questa parte, come gli affacci sui tre lati del giardino, \u00e8 databile al XVIII secolo. Sul lato destro si nota un intercolumnio di forte gusto neoclassico\u00bb (Patrizia Pietrogrande). \nSu uno degli edifici delle rimesse che delimitano il piccolo giardino ricorre nuovamente l'arme della famiglia (d'azzurro, alla fascia d'oro, accompagnata in capo da tre stelle a sei punte d'oro, ordinate in fascia, e in punta da tre bombe al naturale, infiammate). Il campanello sul lungarno reca ancora la scritta \"Scuderia Conte Bombicci Pontelli\"."}
{"id": "2287436", "revid": "300067", "url": "https://it.wikipedia.org/wiki?curid=2287436", "title": "Dan Sparks", "text": ""}
{"id": "2287438", "revid": "1699816", "url": "https://it.wikipedia.org/wiki?curid=2287438", "title": "Untouched", "text": "Untouched \u00e8 il secondo singolo australiano delle Veronicas estratto dall'album \"Hook Me Up\" e il singolo d'apertura americano, uscito nel 2007.\n\u00c8 stata scritta con Toby Gad \nInoltre \u00e8 stata cantata su MTV PUSH."}
{"id": "2287440", "revid": "928766", "url": "https://it.wikipedia.org/wiki?curid=2287440", "title": "Jonathan Rea", "text": "In questa categoria \u00e8 il pilota con il maggior numero di titoli mondiali, il maggior numero di vittorie nelle singole gare, il maggior numero di podi, il maggior numero di giri veloci in gara e il maggior numero di punti in campionato.\nBiografia.\nFiglio di Johnny e Claire Rea, \u00e8 sposato con Tatiana Watson da cui ha avuto Jack e Tyler. Ha due fratelli: Chloe e Richard. Il padre gareggi\u00f2 nel Tourist Trophy mentre il nonno John fu sponsor del pilota Joey Dunlop. Dal 2017 \u00e8 Membro dell'Ordine dell'Impero Britannico per meriti sportivi.\nCarriera.\n\u00c8 cresciuto sportivamente all'interno del settore motocross di Red Bull per poi passare alle competizioni su strada. Qui si \u00e8 messo in mostra nel campionato britannico Superbike classificandosi quarto nella stagione 2006 e secondo l'anno successivo.\nNel 2007 ha partecipato, in coppia con Ry\u016bichi Kiyonari, alla 300\u00a0km di Suzuka, ottenendo la vittoria finale. Nel 2008 approda nel campionato mondiale Supersport con una CBR 600RR del team HANNspree Ten Kate Honda, dove in 12 gare ottiene sei podi, tre dei quali da primo classificato, uno da secondo e due da terzo. Ci\u00f2 gli ha valso la promozione nel mondiale Superbike per l'ultima gara del campionato sul circuito portoghese di Portim\u00e3o, dove \u00e8 riuscito ad ottenere la prima fila durante la sua prima (ed unica visto il cambio di regole) partecipazione alla superpole con giro unico.\nNel 2009 partecipa al campionato mondiale Superbike con una Honda CBR 1000RR del HANNspree Ten Kate Honda. Nella stagione 2009 \u00e8 riuscito a centrare il primo podio della carriera nel Campionato mondiale Superbike, infatti nel corso di gara due sul circuito di Kyalami, dopo una lotta con Max Biaggi e Leon Haslam, si \u00e8 piazzato al terzo posto. Il 2009, nella stagione d'esordio nel mondiale Superbike, si \u00e8 classificato 5\u00ba nella classifica finale ottenendo la sua prima vittoria nel Gran Premio di San Marino in gara 2 a Misano Adriatico e ripetendosi nel Gran premio di Germania in gara 2 al N\u00fcrburgring. Ha ottenuto in totale 8 podi.\nNel 2010 viene confermato dal team HANNspree Ten Kate Honda con la Honda CBR1000RR. Nel quarto round ad Assen conquista pole position e vince entrambe le gare domenicali. Continua l'annata vincendo gara 1 al gran premio della Repubblica Ceca a Brno e gara 1 al gran premio di Germania al N\u00fcrburgring, portando il computo stagionale a 4 vittorie, 10 podi totali, 1 pole position e 5 giri veloci, posizionandosi al quarto posto nella classifica piloti con 292 punti. Nel finale di stagione \u00e8 per\u00f2 costretto a saltare la penultima prova del campionato ed a partecipare in condizioni precarie all'ultimo gran premio della stagione in Francia sul circuito di Magny-Cours a causa di un infortunio occorsogli durante le prove del gran premio d'Italia ad Imola, riportando la rottura del legamento scafo-lunare del polso sinistro. A causa di questo incidente \u00e8 costretto ad operarsi al termine della stagione agonistica.\nNel 2011 ottiene una vittoria e un terzo posto nelle due gare ad Assen, una vittoria in gara 1 ad Imola, la pole position e due terzi posti a Portim\u00e3o. Nel 2012 rimane nello stesso Team e ottiene 2 vittorie e 6 podi. Sempre nel 2012 partecipa alla 8 Ore di Suzuka in coppia con K\u014dsuke Akiyoshi e Tadayuki Okada a bordo di una Honda CBR1000RRW, conquistando la vittoria. Il 16 settembre 2012 viene chiamato in MotoGP a sostituire Casey Stoner dopo l'infortunio di Indianapolis sulla Honda RC213V. Continua a correre per lo stesso team nel mondiale Superbike anche nelle stagioni 2013 e 2014, ottenendo alcune vittorie in singole gare. Il pilota britannico ottiene il terzo posto nel campionato del 2014, proprio all'indomani annuncia il suo passaggio per la stagione 2015 al team Kawasaki Racing, quale compagno di squadra di Tom Sykes. Il 20 settembre 2015, grazie ad un quarto posto in gara-1 nel GP di Jerez, si laurea campione del mondo con due GP d'anticipo rispetto al termine del campionato. Dopo la vittoria del titolo Rea continua a ottenere buoni risultati, tanto da avvicinare il record di pilota con pi\u00f9 punti in una singola stagione, primato detenuto da Colin Edwards che nel 2002 ottenne 552 punti, fermandosi a quota 548 punti. In questa stagione, grazie anche alle sue prestazioni, aiuta Kawasaki a centrare per la prima volta nella sua storia il titolo costruttori nel mondiale Superbike.\nNel 2016 rimane nello stesso team, con lo stesso compagno di squadra del 2015, riconfermandosi campione del mondo per il secondo anno consecutivo. L'ultimo pilota capace di vincere due titoli consecutivi nel mondiale Superbike fu un altro britannico, Carl Fogarty nelle stagioni 1998 e 1999. Nel 2017 inizia il terzo anno consecutivo con il team ufficiale Kawasaki, ancora una volta con Tom Sykes come compagno di squadra. Il 30 settembre 2017 sul circuito di Magny-Cours si laurea, con la cinquantesima vittoria in Superbike, Campione del Mondo per la terza volta consecutiva. Al termine della stagione inoltre, diviene il pilota ad aver ottenuto il numero pi\u00f9 alto di punti in una stagione del mondiale Superbike: 556 battendo il record precedente fissato nella stagione 2002 dallo statunitense Colin Edwards. \nNel 2018 \u00e8 nuovamente pilota titolare nel mondiale Superbike. Nel round di Imola centra una doppietta ai danni di Chaz Davies e ottiene la cinquantanovesima vittoria mondiale a pari merito con Carl Fogarty diventando il pilota pi\u00f9 vittorioso di sempre del mondiale Superbike. In occasione del Gran Premio di Francia a Magny-Cours si laurea, per il quarto anno consecutivo, campione mondiale Superbike. Nel 2019 inizia la quinta stagione consecutiva come pilota Kawasaki, il nuovo compagno di squadra \u00e8 Leon Haslam. Al termine della stagione si laurea nuovamente, per il quinto anno coonsecutivo, campione del mondo, vincendo 17 gare e raccogliendo 663 punti.\nIl 28 luglio 2019 vince la 8 Ore di Suzuka in sella alla Kawasaki ZX 10R gestita dalla stessa squadra con cui Rea corre nel mondiale Superbike, e con compagni di squadra Leon Haslam e Toprak Razgatl\u0131o\u011flu. La gara caratterizzata inoltre dalla pioggia arrivata a 20 minuti dal termine, vede la Suzuki S.E.R.T di Masson rompere il motore a 1 minuto e mezzo dalla fine e inondare la pista di olio. Rea oramai prossimo a tagliare il traguardo in prima posizione, passa sull'olio e scivola. Viene data bandiera rossa e la gara sembra persa. Kawasaki Racing fa ricorso riguardo ad un cavillo del regolamento in caso di bandiera rossa che non \u00e8 uguale al mondiale Superbike e arriva quindi la vittoria. Vittoria che a Kawasaki mancava dal 1993 e che completa i festeggiamenti di Kawasaki per la conquista del Mondiale Endurance 2018-19. Nel 2020 disputa la sesta stagione consecutiva come pilota Kawasaki, il nuovo compagno di squadra \u00e8 Alex Lowes. Il 17 ottobre, nella gara 1 del GP dell'Estoril, conquista il suo sesto titolo mondiale consecutivo in superbike.\nNel 2021 inizia la settima stagione in Kawasaki con lo stesso compagno di squadra della stagione precedente. Alla prima gara ad Aragon, arriva alle 100 vittorie nel mondiale Superbike. Conquista le prime otto Superpole consecutive del campionato ma, alla fine cede il titolo, per soli tredici punti a Toprak Razgatl\u0131o\u011flu.\nOnorificenze.\nNel dicembre del 2018 Rea ha ricevuto una laurea \"honoris causa\" in lettere dall'Universit\u00e0 dell'Ulster per il suo grande contributo allo sport."}
{"id": "2287448", "revid": "300067", "url": "https://it.wikipedia.org/wiki?curid=2287448", "title": "Rich Johnson", "text": ""}
{"id": "2287449", "revid": "466539", "url": "https://it.wikipedia.org/wiki?curid=2287449", "title": "Giorgio Padoan", "text": "Professore ordinario di letteratura italiana presso l'Universit\u00e0 Ca' Foscari di Venezia, \u00e8 stato uno tra i pi\u00f9 accreditati studiosi contemporanei di Dante, Boccaccio, Ruzante, Goldoni e della commedia rinascimentale, in specie veneta (esemplare l'edizione critica de \"La Venexiana\").\nDotato di forte personalit\u00e0, di indomita tempra intellettuale, di non comune rigore scientifico, per i suoi vastissimi interessi letterari \u00e8 stato definito da Vittore Branca, suo maestro, l'ultimo degli italianisti.\nCarriera.\nGiorgio Padoan nacque a Venezia, da Giovanni e Antonietta Bressa, ultimo di tre fratelli, in un periodo di crisi economica per la sua famiglia. Suo padre, che era stato capitano degli Arditi nella prima guerra mondiale, decise di arruolarsi nel 1936 come volontario nella guerra di Etiopia. Congedato, fu assunto come impiegato presso l'Adriatica di Navigazione. La famiglia trascorse la seconda guerra mondiale a Venezia, tra mille difficolt\u00e0.\nFin dall'infanzia rivel\u00f2 una grande propensione per gli studi e una passione per i romanzi di Emilio Salgari, i cui albi originali collezion\u00f2 gelosamente fino ad ottenere la collezione completa delle prime edizioni. Il padre, vedendone le capacit\u00e0, decise di farlo studiare e lo iscrisse al Liceo classico Marco Polo. Per ben tre anni consecutivi vinse la borsa di studio che l'Adriatica di Navigazione riservava all'allievo pi\u00f9 brillante, figlio di un dipendente. Il premio comprendeva un viaggio a bordo di una nave della compagnia di navigazione. Visit\u00f2 cos\u00ec la Grecia, la Turchia e l'Egitto. Questo fatto incise poi nella sua passione per i viaggi e i soggiorni all'estero.\nDopo aver sostenuto l'esame di maturit\u00e0 classica, si iscrisse alla facolt\u00e0 di Lettere e Filosofia all'Universit\u00e0 di Padova. La tubercolosi, i cui primi sintomi si erano gi\u00e0 manifestati in maniera subdola in terza liceo, ma non erano stati riconosciuti in quanto tali, lo costrinse al ricovero in un sanatorio sulla riva del lago di Garda, dove trascorse circa un anno. Descrisse questa esperienza in un racconto incompiuto e inedito: \"Giorni d'estate, giorni d'inverno\". In seguito alla malattia venne esonerato dal servizio militare. Guarito, ripresi gli studi, dapprima fu affascinato dalla storia del cinema (in particolare dal Neorealismo e da Sergej Michajlovi\u010d \u0116jzen\u0161tejn). Allievo inizialmente di Diego Valeri, decise in seguito di laurearsi con un brillante professore da poco arrivato all'Universit\u00e0 di Padova, Vittore Branca, ottenendo nel 1957 il massimo dei voti, la lode e la dignit\u00e0 di pubblicazione, discutendo la tesi \"Il commento del Boccaccio a Dante\" (relatore Vittore Branca, correlatori Gianfranco Folena e Diego Valeri). L'anno dopo, a 25 anni, ottenne una borsa di studio del governo francese per il perfezionamento degli studi a Parigi. Frequent\u00f2 alla Sorbonne i corsi del prof. Paul Renucci, di cui ammirava le brillanti intuizioni su Dante e sulla cultura medievale italiana ed europea, e il Coll\u00e8ge de France dove segu\u00ec le lezioni dei prof. Andr\u00e9 P\u00e9zard (grandissimo conoscitore della cultura antica e medievale, di cui divenne amico) e del prof. Pierre Courcelle.\nNel 1958-59 vinse la borsa di studio (primo classificato) per il perfezionamento degli studi a Padova e a Roma (dove segu\u00ec i corsi di Natalino Sapegno e frequent\u00f2 Bruno Nardi) con i quali rester\u00e0 in costanti rapporti di amicizia. Altri studiosi che contribuirono in maniera rilevante alla sua formazione di studioso, e con cui intrattenne rapporti di amicizia, furono Carlo Dionisotti, Giuseppe Billanovich e Augusto Campana. Percorse rapidamente tutte le tappe della carriera accademica: nel 1960 fu professore di ruolo di Materie Letterarie alla scuola media Giulio Cesare di Mestre (Venezia) e contemporaneamente assistente volontario presso la cattedra di Letteratura Italiana dell'Universit\u00e0 di Padova. A partire dal 1961 fu chiamato da Vittore Branca a far parte della redazione della rivista \"Studi sul Boccaccio\", a cui collabor\u00f2 fino alla morte, come redattore e, dal 1963, come direttore. Nel 1962 si spos\u00f2 con Lina Urban. Divenuto assistente straordinario e poi assistente di ruolo di Letteratura Italiana nella facolt\u00e0 di Magistero a Padova nel 1963, lasci\u00f2 l'insegnamento della scuola media per dedicarsi esclusivamente all'Universit\u00e0.\nNel 1964 consegu\u00ec la libera docenza in Letteratura Italiana. Professore incaricato di Lingua e Letteratura a Magistero (1964-1969) e di Filologia Dantesca a Lettere (1963-69), nel 1968 diede alle stampe l'edizione critica del \"De situ et forma aque et terre\" di Dante Alighieri e il commento ai canti I-VIII dell'\"Inferno\". Lo stesso anno pubblic\u00f2 il suo primo articolo su \"La Venexiana\", celebre commedia cinquecentesca di autore anonimo, a cui, nel 1974 segu\u00ec una magistrale edizione: da allora ha conosciuto un revival, anche di rappresentazioni. Infatti, in seguito a una scommessa con Natalino Sapegno, si era impegnato non solo a studiarla, ma anche a trovarne l'autore: a questo primo articolo, seguirono a un anno di distanza, due lavori su Ruzante, inaugurando il periodo dei suoi studi sulla letteratura veneta e sul teatro, studi a cui si dedicher\u00e0 per tutta la vita affiancandoli ai lavori su Dante e Boccaccio. Nel 1969 vinse il concorso di professore Aggregato di Italianistica e fu assunto presso la medesima facolt\u00e0 di Lettere a Padova. Collabor\u00f2 a varie voci dell\"'Enciclopedia Dantesca\". Il 1970 fu un anno importante per la sua carriera. All'inizio dell'anno divenne professore incaricato di Filologia dantesca a Padova e poco dopo vinse la cattedra di Letteratura Umanistica, venendo chiamato a ricoprirla all'Universit\u00e0 di Venezia. Ma a distanza di pochi mesi, nel giugno dello stesso anno, fu chiamato a coprire la cattedra di Letteratura Italiana appena istituita presso la stessa Facolt\u00e0 di Lettere all'Universit\u00e0 di Ca' Foscari. Due mesi dopo nacque la figlia Laura.\nProprio in quel 1970, con l'istituzione della nuova facolt\u00e0 di Lettere, Venezia diveniva Universit\u00e0 (prima era Istituto Universitario). Entr\u00f2 subito a far parte dell'organo direttivo della Facolt\u00e0 di Lettere e Filosofia, cos\u00ec composto: Giorgio Padoan (Letteratura Italiana), Piero Treves (Storia Antica), Gaetano Cozzi (Storia Moderna), Alberto Limentani (Filologia Romanza) e Emanuele Severino (Filosofia Teoretica), tutti studiosi di primissimo piano nella cultura non solo italiana. Dal 1970 al 1976 fu membro del Consiglio di Amministrazione dell'Universit\u00e0 di Venezia e dal 1970 al 1982 fu direttore dell'Istituto di Filologia Moderna, da lui fondato. Qui lui, intellettuale di sinistra, uomo dal carattere passionale e non facile, affront\u00f2 frontalmente i problemi, tralasciando spesso la diplomazia (si era allora nel pieno della contestazione studentesca), impegnandosi fino all'estremo e scontrandosi con colleghi, studenti e sindacato. Nel frattempo continuava a scrivere libri ed articoli: nel 1975 usc\u00ec la fortunata e pi\u00f9 volte ristampata \"Introduzione a Dante\", il suo libro dal successo pi\u00f9 commerciale, una accuratissima e dettagliatissima biografia di Dante Alighieri. Nel 1976 fu nominato Direttore della Scuola di Perfezionamento di Filologia Neolatina (1976-1982).\nNel 1977 usc\u00ec \"Il pio Enea, l'empio Ulisse\". Si tratta di una raccolta di saggi danteschi fondamentali, per lo pi\u00f9 risalenti agli anni Sessanta, dedicata a Bruno Nardi. Fu il suo libro pi\u00f9 \"ideologico\". In esso si occupava della paternit\u00e0 dell\"'Epistola a Cangrande\", dove, pur partendo dalle premesse del suo maestro Nardi, se ne distaccava, affermando, in aperto contrasto con lui, l'autenticit\u00e0 anche della seconda parte della \"Lettera\". E partendo dalle premesse del Nardi, sviluppate con originalit\u00e0, ne difendeva (all'interno dell'ambiente dei filologi danteschi dell'epoca, un ambiente certamente non ben disposto), la tesi che riguardava il modo in cui l'autore aveva presentato l'eccezionale viaggio descritto nel suo poema: Dante avrebbe cio\u00e8 voluto rappresentare la sua esperienza come realmente avvenuta e non come finzione letteraria. La Commedia sarebbe di conseguenza per Dante profeta il terzo grande libro della storia dell'umanit\u00e0, a fianco della Bibbia e dell'Eneide. E in questa chiave veniva esaminato il legame tra l'Eneide e la Divina Commedia. Se l'interpretazione \"profetica\" della Divina Commedia \u00e8 rimasta tutto sommato minoritaria e non ha avuto molti seguaci, il confronto con il capolavoro virgiliano, continua ad essere uno strumento privilegiato di accesso all'opera dantesca in particolare per il dantismo anglo-americano. Inoltre si avvalse in maniera sistematica dei commenti antichi della Commedia. Questa pratica, attualmente comune nella miglior saggistica dantesca, era all'epoca assai poco utilizzata, con l'eccezione di Natalino Sapegno.\nInoltre Giorgio Padoan \u00e8 da annoverare anche tra i dantisti che pi\u00f9 hanno favorito e promosso la ripresa d'interesse per i commenti danteschi antichi, molti dei quali all'epoca ancora manoscritti o leggibili in condizioni filologicamente non accettabili.\nL'anno successivo, nel 1978 esce \"Il Boccaccio, le Muse, il Parnaso e l'Arno\". Il volume, dedicato al suo maestro Vittore Branca, raccoglie il frutto della sua ventennale attivit\u00e0 di studioso di Boccaccio, esaminando l'orizzonte sociale e culturale dell'autore del \"Decameron\" in un'analisi tesa a disincrostare gli stereotipi divulgati dall'autore stesso. Nello stesso anno, esce il volume \"Momenti del Rinascimento Veneto\", dedicato a Carlo Dionisotti, in cui raccoglie i lavori usciti dal 1967 al 1976, nel pieno ciclone del movimento del Sessantotto, sul teatro rinascimentale, (\"La Venexiana\", Ruzante, \"La Mandragola\", la \"Catinia\") a cui vengono aggiunti due saggi sul pittore Tiziano Vecellio.\nNel 1981, a Venezia, fond\u00f2 il Centro di Studi Veneti (di cui \u00e8 stato direttore fino al 1999), che, nel 1983 divenne interuniversitario, perch\u00e9 alla sede veneziana si associ\u00f2 quella padovana; seguirono le adesioni di Verona, Trento, Udine, Trieste. Il Centro venne ospitato, fuori dell'Universit\u00e0, presso Istituto Veneto di Scienze Lettere ed Arti, con sede in Palazzo Loredan in campo S.Stefano. Inoltre, per suo interessamento, sorse, all'interno del Centro di Studi Veneti, l'ADREV, l'Archivio sulla Documentazione e la Ricerca sull'Emigrazione Veneta, che promuove e coordina tuttora tutti i progetti di ricerca e le iniziative culturali vicine al tema dell'emigrazione veneta, nonch\u00e9 una serie di iniziative editoriali a carattere divulgativo. In quello stesso 1981, con una broncopolmonite e subdole coliche renali, ebbe inizio un lungo periodo di malattia: ricoverato in ospedale, gli vennero diagnosticate insufficienza renale e pressione alta e gli venne consigliato di svolgere una vita pi\u00f9 tranquilla.\nIn seguito a quella malattia nel 1982 lasci\u00f2 alcune cariche: quella di Direttore dell'Istituto di Filologia Moderna e la direzione della Scuola di Perfezionamento Neolatina; ma subito dopo, da finto sano, ne ricopr\u00ec di nuovi, accettando l'incarico di Coordinatore della Scuola di Dottorato in Italianistica a Padova e a Venezia, incarico che ricopr\u00ec fino al 1995. Nel 1982 tenne un lungo giro di conferenze in Brasile ed Argentina. Derubato durante il viaggio di ogni suo bene, torn\u00f2, quattro giorni dopo il ritorno previsto, privo di occhiali, senza orologio, vestito con abiti non suoi e con la barba lunga (perch\u00e9 senza rasoio), con foglio di via (perch\u00e9 privo di documenti), ma armato di arco e frecce (regalo per la figlia Laura), acquistati in Amazzonia e unico bene che i ladri avevano disdegnato. Nello stesso anno usc\u00ec \"La commedia rinascimentale Veneta\", che propone e completa i risultati di ricerche precedenti. Si tratta di una monumentale, ricchissima, documentatissima, particolareggiata storia del teatro veneto, organizzata come un manuale in prospettiva diacronica, che utilizza per lo pi\u00f9 fonti di prima mano. In essa non vengono esaminati i soli testi letterari, ma ricostruita l'intera vita teatrale della Venezia cinquecentesca nel suo insieme: date luoghi, attori e circostanze delle recite.\nNel 1983 divenne Prorettore dell'Universit\u00e0 di Venezia per le attivit\u00e0 culturali e le relazioni internazionali (che ricopr\u00ec fino al 1988) e nello stesso anno fond\u00f2 la rivista \"Quaderni Veneti\" di cui sar\u00e0 direttore fino alla morte, cui seguirono la direzione delle riviste \"Biblioteca Veneta\" (1983-99) e \"Testi e Studi Umanistici\" (1983-99). In quel periodo entr\u00f2 a far parte del comitato del Teatro Goldoni. Sempre nel 1983 scrisse il suo primo articolo su Carlo Goldoni, inaugurando un altro di quelli che saranno i suoi filoni pi\u00f9 fecondi. Parte degli articoli su Goldoni \u00e8 stata raccolta e pubblicata in \"Putti, Zanni e Rusteghi\", uscito postumo nel 2001.\nIl suo interesse per le relazioni internazionali, che si era manifestato gi\u00e0 partire dalla fine degli anni '70, ben prima che si formassero i progetti Erasmus, con una serie di convenzioni con Universit\u00e0 di altri paesi, che permettevano agli allievi di studiare all'estero vedendosi riconosciuti gli esami, si intensific\u00f2 ancora di pi\u00f9 dopo aver ricevuto l'incarico di Prorettore.\nIntrattenne numerosissimi rapporti internazionali con italianisti di tutto il mondo e trascorse frequenti periodi di insegnamento in universit\u00e0 italiane e soprattutto straniere (europee e americane). Tenne lezioni e conferenze in numerose Universit\u00e0 tra le quali Boston, Budapest, Chicago, Los Angeles, Losanna, Marburgo, Montr\u00e9al, Mosca, New York, Parigi, San Francisco, Warwick, Zurigo.\nNel 1984-85 fu ricoverato pi\u00f9 volte in ospedale per infarto, dovuto anche allo stress in cui viveva. La situazione cardiologica peggior\u00f2 rapidamente (dovettero installargli tre by-pass), accompagnata da un contemporaneo aggravarsi della situazione renale, ma non compromise la sua fervida attivit\u00e0.\nAveva una capacit\u00e0 di lavoro impressionante. Studioso infaticabile, ricco di una vitalit\u00e0 straordinaria, cos\u00ec lo ricorda Francesco Bruni: \"Era del suo temperamento la predilezione per una letteratura nutrita di idee forti e di passioni sanguigne, per una letteratura realistica, da intendere anche rapportandola in modo circostanziato alle vicende storiche e alle tendenze sociali\". E al tempo stesso aveva una capacit\u00e0 vulcanica di redattore: scrivere, organizzare materiali, correggere testi propri e revisionarne di altrui, seguendo contemporaneamente uno, due, tre libri o decine di articoli diversi: oltre ovviamente agli impegni accademici, ai viaggi all'estero e all'insegnamento. E quanti hanno avuto la fortuna di assistere alle sue lezioni sanno quanta cura riponesse nel prepararle e quanto entusiasmo fosse in grado di infondere ai suoi studenti. Era un oratore trascinante e, durante le lezioni, amava recitare i testi degli autori che prediligeva, in particolar modo Dante e Ruzante. Assai dotato come attore, pi\u00f9 di una volta gli fu proposto di registrare le sue letture, progetto che purtroppo non and\u00f2 mai a buon fine. Pari cura metteva nel seguire le tesi dei suoi studenti, che amava ricevere a casa sua e i cui progressi seguiva molto da vicino.\nSono di questi anni interessanti incursioni su Pirandello, Riccardo Selvatico, Maffio Venier, \"Senso\" di Luchino Visconti. Negli ultimi anni ottanta aveva intensificato le relazioni con la Sorbona di Parigi, tenendo conferenze e cicli di lezioni, tra cui quattro corsi su Dante, Boccaccio, il giovane Foscolo e la Commedia italiana del Rinascimento. Nel 1989-91 tenne corsi regolari di Letteratura (ogni luned\u00ec) presso l'Universit\u00e0 Paris-Sorbonne come Enseignant Invit\u00e9, (parallelamente alle lezioni all'Universit\u00e0 di Venezia). Nel 1989 usc\u00ec \"Sulla relazione cinquecentesca dei viaggi nord atlantici di Nicol\u00f2 e Antonio Zen (1383-1403)\", il suo primo articolo dedicato ai viaggiatori (se si esclude un giovanile lavoro boccacciano), inaugurando cos\u00ec un nuovo filone, che bench\u00e9 minoritario rispetto agli altri prosegu\u00ec per tutta la vita.\nNel 1990 ottenne il Premio del Ministero per i Beni Culturali e Ambientali - Accademia dei Lincei, per la Filologia e Linguistica. A questo proposito c'\u00e8 un simpatico aneddoto. Coloro che hanno conosciuto Padoan ne ricorderanno certamente l'abbigliamento inelegante ma formale (in tutta la sua vita non indoss\u00f2 mai un paio di jeans), le camicie vivaci (su cui spiccava l'immancabile cravatta), la noncuranza nel vestire che lo aveva portato a scoprire (dopo circa un mese che si lamentava di essere diventato zoppo!) di aver perduto il tacco di una delle scarpe. Giunto a Roma Termini in una giornata torrida, sudato e con la giacca sul braccio, chiese al tassista di essere portato in via della Lungara, dove doveva ricevere il premio. Dopo vari giri il tassista si ferm\u00f2 in una strada stretta e gli chiese se gli andava bene entrare dalla porta di servizio. Padoan protest\u00f2, alz\u00f2 gli occhi e poi cap\u00ec di essere stato portato non all'ingresso dell'Accademia dei Lincei, bens\u00ec alla porta di servizio di Regina Coeli!\nDal 1991 divenne Direttore della rivista \"Atti e inchieste di Quaderni Veneti\". Nel 1991-92, pur essendosi aggravata la sua malattia, si rec\u00f2 per l'ultima volta negli Stati Uniti come visitig professor. Nel 1992-93, prese il congedo sabbatico, consapevole che presto sarebbe finito in emodialisi, cosa che avvenne nell'agosto del 1992 e che ne compromise gravemente la mobilit\u00e0. Ci\u00f2 non gli imped\u00ec di tenere un nuovo corso alla Sorbona nell'anno accademico 1993-94 sulla storia del cinema italiano, continuando a tenere regolarmente lezione all'Universit\u00e0 di Venezia. L'anno successivo, dovette, a malincuore, rinunciare: le dialisi erano passate da due a tre alla settimana, rendendo obbligatoria una eventuale dialisi in Francia e, di fatto, impraticabile la spola Venezia- Parigi. L'emodialisi limit\u00f2 la sua mobilit\u00e0 ma non ne diminu\u00ec la capacit\u00e0 di lavoro.\nGli ultimi anni di Giorgio Padoan sono caratterizzati da un ritorno ai temi e agli scrittori della giovent\u00f9: nel 1993 esce \"Il lungo cammino del \"poema sacro\"\", in cui raccoglie gli studi ai quali si era dedicato dalla fine degli anni Settanta agli anni Ottanta, opera fondamentale dove prende in esame la genesi e la composizione della Divina Commedia, di cui suppone una pubblicazione a blocchi da parte di Dante Alighieri, con prese di posizione originali e stimolanti con la proposta di nuove date sulla composizione e la pubblicazione del poema che si discostano notevolmente dalla datazione tradizionale, dando dell'autore un'immagine completamente rinnovata, un Dante pi\u00f9 umano le cui posizioni e giudizi non sono stabiliti una volta per sempre, ma si evolvono sotto la pressione di eventi politici e vicende personali.\nIl 27 aprile 1994, attorniato dall'affetto dei suoi allievi, festeggi\u00f2 i suoi 60 anni - compiuti il 19 dicembre 1993 - e i 35 anni di insegnamento universitario: per l'occasione fu pubblicata una miscellanea in suo onore che riportava per la prima volta la sua bibliografia. Lo stesso anno, usc\u00ec \"Rinascimento in controluce\". Si tratta di un corposo volume che raccoglie 15 saggi composti per lo pi\u00f9 negli anni '80 e inizio '90, in cui affianca autori della commedia veneta (\"La Venexiana\", Ruzante, Andrea Calmo) a scrittori toscani (Niccol\u00f2 Machiavelli, Bernardo Dovizi detto Il Bibbiena, Ludovico Ariosto) senza tralasciare il mondo della pittura e della scienza (Leonardo, Giorgione, Tiziano). Sempre nel 1994 fond\u00f2 la collana \"Problemi di critica Goldoniana\", di cui rester\u00e0 direttore fino alla morte. \u00c8 di questo anno l'unico articolo su Salgari, in cui torn\u00f2 all'autore amato della sua giovent\u00f9.\nGli anni dal 1996 al 1999 portarono a un ulteriore aggravarsi del suo stato di salute. Ai sempre pi\u00f9 frequenti ricoveri (arriv\u00f2 a definirsi un \"vivente precario\", reag\u00ec tuffandosi ancora di pi\u00f9 nel lavoro, ricevendo colleghi e studenti in rianimazione e correggendo bozze nel letto di ospedale quasi fosse il suo studio. Gli ultimi anni segnano una produzione -se possibile- ancora pi\u00f9 intensa, con un prepotente ritorno ai temi della giovent\u00f9: mentre gli studi danteschi hanno un carattere di testamento per cos\u00ec dire \"spirituale\", in cui riafferma e perfeziona le posizioni di tutta una vita, gli studi boccacciani sono caratterizzati da una notevole sperimentazione. Questi ultimi lavori, che, nelle intenzioni dell'autore, avrebbero dovuto confluire in due volumi, uno dedicato a Dante e l'altro al Boccaccio, rimasti mutili per la scomparsa dell'autore, sono stati pubblicati nel volume \"Ultimi studi di filologia dantesca e boccacciana\", uscito postumo(nel 2001) a cura di Aldo Maria Costantini.\nNel gennaio 1996 venne sottoposto a trapianto renale. L'operazione, riuscita perfettamente, provoc\u00f2 in seguito una serie di complicazioni, in quanto la cicatrice si infett\u00f2. Pi\u00f9 volte in fin di vita, fu ricoverato per quattro mesi. Seguirono sempre pi\u00f9 frequenti ricoveri, in quanto il quadro cardiologico si complic\u00f2 (si cominci\u00f2 a parlare della possibilit\u00e0 di effettuare anche un trapianto cardiaco). Nello stesso anno usc\u00ec l\"'Avventura della Commedia Rinascimentale\", un lavoro fondamentale in cui prende in esame magistralmente tutti i testi della commedia rinascimentale italiana.\nMa nel 1997 anche il rene trapiantato cominci\u00f2 a dare problemi. In quello stesso anno usc\u00ec l'edizione del \"Sior Todero brontolon\" di Carlo Goldoni, uno dei suoi lavori filologicamente pi\u00f9 attrezzati. Sorsero in seguito altre complicazioni (un cancro all'orecchio, cataratte, problemi al fegato e un principio di diabete). Nel settembre del 1998 si rec\u00f2 ad Anagni al suo ultimo convegno. Nel novembre 1998 gli venne installato un pacemaker. Fino all'ultimo, per quanto gravato da tutte queste malattie, continu\u00f2 regolarmente a far lezione, a proseguire i suoi studi e a pubblicare i suoi articoli, i cui fogli dattiloscritti (non volle mai saperne di usare il computer), sottili, con pagine intercalate alle altre, con mille rimandi, pieni di annotazioni in ogni margine e in ogni interlinea di aggiunte, glosse, spostamenti nella sua grafia minuta, erano l'incubo di tutti gli editori.\nMor\u00ec improvvisamente la mattina del 29 aprile 1999, nella sua casa, dopo aver detto che era una bella giornata e che stava bene, mentre stava preparando gli appunti da portare alla Biblioteca Marciana. La sera prima aveva tenuto una lezione sul \"Sior Todero brontolon\" di Goldoni su invito del regista Arnaldo Momo.\nOpere.\nUna bibliografia completa di tutti gli scritti di Giorgio Padoan fino al 1996 si pu\u00f2 trovare in \"Notizia biografica-bibliografica degli scritti di G. Padoan. 1958-1996\". A cura di E. Lippi. In \"Tra commediografi e letterati.Rinascimento e Settecento veneziano. Scritti per Giorgio Padoan\", a cura di T. Agostini- E. Lippi, Ravenna, Longo, 1997, p.\u00a02 e 3-24. Una versione corretta, ampliata e aggiornata della stessa bibliografia (fino al 2001) e comprendente anche recensioni e necrologi si trova in \"Bibliografia degli scritti di Giorgio Padoan\", a cura di Emilio Lippi, in \"Quaderni veneti\" 33, Ravenna, Longo, 2001, pp.\u00a0173\u2013206.\nSi riporta pertanto solo la bibliografia essenziale e quella posteriore al 2001, nonch\u00e9 alcune opere non riportate nella bibliografia di Emilio Lippi:"}
{"id": "2287451", "revid": "767487", "url": "https://it.wikipedia.org/wiki?curid=2287451", "title": "Giacomo Simonelli", "text": "Biografia.\nDopo aver studiato pianoforte al conservatorio, inizia la carriera nel gruppo beat dei Dinamici, con cui incide i primi 45 giri.\nIl gruppo cambia, nel corso degli anni, la formazione, con Simonelli come componente fisso; il complesso originale \u00e8 formato da Giacomo Simonelli al pianoforte, Enzo Cassese al basso, Tonino Quindici alla chitarra, Nino Avella alla batteria, Armando Napoletano alla voce, ed Attilio Valente alle percussioni.\nDopo un periodo di inattivit\u00e0, causato da alcuni problemi di salute di Tonino Quindici, Simonelli riforma i Dinamici con questa formazione: Giacomo Simonelli al pianoforte, Pino De Mitry alla voce, Enzo Nicolella al sax, Enzo Cassese al basso, Lino Pignatiello alla batteria, e Mario Centomani alla chitarra.\nCon questa formazione il gruppo debutta discograficamente con il 45 giri Soggetto originale/Pecch\u00e8 e ne pubblica un secondo quattro anni dopo, Lontano da te/Una di quelle; dopodich\u00e9 il gruppo si scioglie, ed i vecchi componenti Tonino Quindici e Nino Avella riformano i Dinamici con altri due musicisti (Ciro Di Monda al basso e Bruno Tramontano al pianoforte).\nSimonelli forma poi i Tatak\u00f2, con cui incide un 45 giri di protesta, \"1000 voci a Buchenwald\", nel 1967.\nEntra poi come arrangiatore alla RCA Italiana, e collabora con i suoi concittadini Il Balletto di Bronzo, per cui arrangia l'album di debutto, Sirio 2222, e scrive gran parte delle canzoni (una di esse, \"Un posto\", in collaborazione con il saxofonista e clarinettista Enzo Gioieni); in questo periodo inizia la collaborazione con Emilio Iarrusso, con cui scriver\u00e0 moltissime canzoni, tra cui \"Ombre blu\" per i The Rokes e \"Ma non c'eri tu\" per i Bertas\nNella colonna sonora del film \"5 bambole per la luna d'agosto\", diretto nel 1969 da Mario Bava, \u00e8 contenuta la canzone \"Ti risveglierai con me\", incisa da Il Balletto di Bronzo, scritta da Simonelli, Iarrusso e Piero Umiliani.\nSempre per l'RCA Italiana, collabora con Gabriella Ferri, arrangiando nel 1970 l'album ...Lassatece pass\u00e0, il terzo inciso dalla popolare cantante romana.\nNel 1971 firma un contratto per la Decca Records, partecipando a Un disco per l'estate 1971 con \"Ho negli occhi lei\".\nIl primo album, In discoteca \u00e8 del 1975, e nonostante il titolo si tratta di un album di progressive, il cui lato B \u00e8 occupato da una suite strumentale; la copertina \u00e8 realizzata da Lino Vairetti e Massimo Guarino degli Osanna, ed alla registrazione collabora alle chitarre Fausto Mesolella.\nNel 1977 ottiene un buon risultato come autore, classificandosi al terzo posto del Festival di Sanremo 1977 con \"Monica\", presentata dai Santo California; per il gruppo, suo concittadino, scrive anche altre canzoni, tra cui \"Manuela amore\", scritta insieme a Giulio Todrani, il padre di Giorgia.\nIl secondo album viene pubblicato nel 1979 per la Fonit Cetra.\nHa collaborato inoltre anche con il cantastorie Silvano Spadaccino, con il jazzista Luigi Snichelotto e con il cantante melodico napoletano Dario Rustichelli; \u00e8 stato inoltre l'autore della musica dell'unico 45 giri inciso dal calciatore Juary, \"Sar\u00e0 cos\u00ec\", nel 1981.\nNel 1984 ha realizzato gli arrangiamenti per l'album \"La nave dei folli\" di Mario D'Alessandro.\nNel 1998 ha realizzato un cd insieme al Coro Polifonico Franchino Gaffurio.\nNel 2007 collabora con i Magni Animi Viri per la realizzazione dell'opera rock Heroes Temporis; in occasione della registrazione dell'album arrangia le parti orchestrali e dirige la \"Bulgarian Symphony Orchestra\"."}
{"id": "2287454", "revid": "830939", "url": "https://it.wikipedia.org/wiki?curid=2287454", "title": "Col de Pierre Pertuis", "text": "Il Col de Pierre Pertuis \u00e8 un passo di montagna nel Canton Berna, Svizzera. Collega la localit\u00e0 di Sonceboz con Tavannes. Scollina a un'altitudine di 827\u00a0m s.l.m."}
{"id": "2287455", "revid": "767487", "url": "https://it.wikipedia.org/wiki?curid=2287455", "title": "Rich Niemann", "text": ""}
{"id": "2287459", "revid": "767487", "url": "https://it.wikipedia.org/wiki?curid=2287459", "title": "Col du Pillon", "text": "Il Col du Pillon \u00e8 un passo di montagna tra Canton Vaud e Canton Berna, Svizzera. Collega la localit\u00e0 di Le S\u00e9pey (comune di Ormont-Dessous) con Gstaad. Scollina a un'altitudine di 1546\u00a0m s.l.m.\nDal punto di vista orografico il valico separa le Alpi Bernesi a sud dalle Prealpi Svizzere a nord."}
{"id": "2287461", "revid": "120680668", "url": "https://it.wikipedia.org/wiki?curid=2287461", "title": "Palazzo Bombicci", "text": "Il palazzo Bombicci si trova in via de' Calzaiuoli 2-12 rosso, angolo via della Condotta, e in piazza della Signoria 5 a Firenze.\nStoria e descrizione.\nIl palazzo, di origine trecentesca, fu uno dei pochi superstiti dell'ampliamento di via de' Calzaiuoli tra il 1841 e il 1844, poich\u00e9 in questo tratto la strada aveva gi\u00e0 una larghezza considerevole. Il lato principale \u00e8 su via Calzaiuoli e presenta cinque grandi arcate a tutto sesto, residuo di un'antica loggia, e un portale architravato pi\u00f9 basso. Il pian terreno e il primo piano, dove si apre una fila di finestre rettangolari, sono coperti da un bugnato irregolare, mentre i piani superiori, con finestre ad architrave sporgente, sono intonacati. \nNel 1786 il palazzo inglob\u00f2 l'antica chiesa di San Romolo, demolita dopo le soppressioni leopoldine. La nuova facciata sulla piazza venne realizzata nel misurato stile barocco fiorentino da Bernardo Fallani. Al piano terra, entro le pi\u00f9 antiche arcate medievali, si trova un'altissima finestra inginocchiata con timpano spezzato sotto la quale si apre un portalino; La porta principale si trova invece a sinistra ed \u00e8 sormontata da uno stemma dei Bombicci e una targa che ricorda l'antica chiesa di San Romolo:\nNel 1851, al secondo piano del palazzo, abit\u00f2 per otto anni Pellegrino Artusi, il gastronomo diventato famoso per aver pubblicato nel 1891 il noto ricettario \"La scienza in cucina e l\u2019arte di mangiar bene\", uscito nella prima edizione con 450 ricette. In questo appartamento l\u2019Artusi visse con la propria famiglia, il padre, la madre e le tre sorelle, che giunsero a Firenze pochi mesi dopo \u201cil barbaro oltraggio\u201d subito a Forlimpopoli nella notte del 25 gennaio 1851. Gli Artusi si trasferirono qui precisamente nel maggio 1851, ancora scioccati dall'aggressione subita dalla banda del Passatore.\nDal 1970 al 2001 ha ospitato il \"Museo Raccolta Alberto della Ragione e collezioni del '900\", opere che dal 2014 sono in parte visibili al Museo Novecento.\nL'ultimo restauro dell'esterno del palazzo risale al 2007-2008."}
{"id": "2287462", "revid": "104458", "url": "https://it.wikipedia.org/wiki?curid=2287462", "title": "Col des Rangiers", "text": "Il Col des Rangiers \u00e8 un passo di montagna nel Canton Giura, Svizzera. Collega la localit\u00e0 di Courgenay con Develier. Scollina a un'altitudine di 856\u00a0m s.l.m."}
{"id": "2287463", "revid": "74668", "url": "https://it.wikipedia.org/wiki?curid=2287463", "title": "Episodi di One Piece (stagione 11)", "text": ""}
{"id": "2287468", "revid": "31886", "url": "https://it.wikipedia.org/wiki?curid=2287468", "title": "Chatzenstrick", "text": "Il Chatzenstrick \u00e8 un passo di montagna nel Canton Svitto, Svizzera. Collega la localit\u00e0 di Dritte Altmatt (comune di Rothenthurm) con Einsiedeln. Scollina a un'altitudine di 1053\u00a0m s.l.m."}
{"id": "2287473", "revid": "287204", "url": "https://it.wikipedia.org/wiki?curid=2287473", "title": "Coppa di Francia 1984-1985", "text": "La stagione 1984-85 della Coppa di Francia \u00e8 stata la 68\u00aa edizione della coppa nazionale di calcio francese. Vide la vittoria finale del , che sconfisse in finale il Paris Saint-Germain."}
{"id": "2287483", "revid": "1782831", "url": "https://it.wikipedia.org/wiki?curid=2287483", "title": "Cacciatrice interrotta", "text": "Cacciatrice Interrotta \u00e8 un volume di fumetti incentrato sulle avventure di Buffy Summers, la Cacciatrice di vampiri protagonista della serie televisiva Buffy l'ammazzavampiri.\nQuesto paperback racchiude i numeri della serie regolare che vanno dal 55 al 59 e fa parte della cosiddetta trilogia \"Pre-Sunnydale\", fumetti ambientati prima dell'inizio della serie televisiva (\"Viva Las Buffy!\", questo e \"Un paletto nel cuore\" nell'ordine), storie che sono state riconosciute come canoniche (cio\u00e8 conformi con quanto narrato nel telefilm) da Joss Whedon, il creatore della serie, e il suo staff.\nIn questo volume viene narrato un capitolo della storia di Buffy solo parzialmente esplorato da Whedon nell'episodio \"Di nuovo normale\" (6x16) della sesta stagione: ci viene mostrato quando e come la Cacciatrice, al ritorno da Las Vegas, abbia vissuto per un certo tempo in cura all'interno di un ospedale psichiatrico. Contemporaneamente viene anche spiegato come Rupert Giles venga reintegrato nel Consiglio degli Osservatori e assegnato come Osservatore di Buffy.\nTrama.\nPrologo: Dawn e l'orso Hoopy.\nUn demone progetta di uccidere la Cacciatrice fondendo una creatura chiamata D'Jinn con un \"ricettacolo\" dall'aspetto innocente che esaudir\u00e0 i suoi desideri fino a travolgerla. Per far questo un adepto del demone compie un rituale e usa come \"ricettacolo\" un pupazzo di orso chiamato Hoopy. Buffy si trova ancora a Las Vegas e la madre Joyce non presta le dovute attenzioni a Dawn permettendole di giocare liberamente a videogiochi violenti sull'uccisione di mostri. Quando l'adepto si reca a casa Summers, per consegnare l'orso Hoopy alla Cacciatrice, si trova sulla porta una Dawn particolarmente entusiasta per aver appena sconfitto un mostro potente senza accennare che si trattava di un videogioco. Sentendo questa storia, l'adepto si convince che la Cacciatrice \u00e8 Dawn e gli consegna il pupazzo. Hoopy diventa subito un inseparabile compagno per Dawn, trasformandosi in un gigantesco orso reale e realizzando i desideri di compagnia e di difesa della bambina. In maniera inconsapevole Dawn spinge l'orso ad attaccare un compagno di scuola (colpevole di aver cercato di portarglielo via), una commessa di un negozio di bambole (perch\u00e9 la madre aveva rifiutato di comprargliene una), lo stesso adepto, quando si accorge dell'errore e cerca di riprendersi il pupazzo, e infine i suoi stessi genitori perch\u00e9 l'hanno messa in castigo per essere uscita di casa senza permesso. Quando Hoopy attacca Joyce e Hank, Dawn desidera che smetta cos\u00ec, dopo essersi auto-ferito, l'orso fugge per sempre.\nCacciatrice Interrotta: atto 1.\nDawn sta leggendo il diario segreto della sorella e rimane talmente sconvolta dal resoconto sulle uccisioni che la Cacciatrice ha effettuato da informare immediatamente la madre.\nBuffy ritorna a casa e i genitori non la rimproverano per essere fuggita ma gli mostrano preoccupati il suo diario. Il giorno dopo, Quentin Travers accompagna Giles a Blackshed, in Irlanda, e gli dice di entrare da solo in una caverna dove viene colpito alle spalle da un uomo che dice di essere lo \"Squartatore\". Buffy, durante una passeggiata, si trova ad attaccare un demone che ha aggredito una ragazza. Prova a impalettarlo ma non ottiene risultato poich\u00e9 non \u00e8 un vampiro. Sar\u00e0 lo stesso demone a spiegarle come dovrebbe essere ucciso e Buffy lo elimina prontamente scoprendo cos\u00ec per la prima volta che la sua missione di Cacciatrice non \u00e8 limitata ai soli vampiri. Al rientro a casa, Buffy trova ad attenderla il dottor Stone, medico del manicomio dove viene accompagnata rassegnata dai genitori.\nCacciatrice Interrotta: atto 2.\nBuffy sta affrontando una terapia di gruppo dove racconta liberamente tutta la sua storia di Cacciatrice e di vampiri. Non viene creduta da nessuno se non da una ragazza, April, che dichiara di essere la sposa di Rakagore, il signore delle notti che tramite le sue spose mangia le anime di uomini giusti. In mensa la ragazza affronta Buffy e le chiede di ucciderla perch\u00e9 consapevole di essere malvagia. Al suo rifiuto, April si scaglia contro Buffy ma viene immobilizzata dai membri dell'ospedale psichiatrico. Giles si risveglia dopo il colpo subito alla testa e si ritrova di fronte lo \"Squartatore\", cio\u00e8 s\u00e9 stesso vent'anni prima. I due lottano e l'esperienza del maturo Giles ha la meglio sull'irruenza del giovane squartatore.\nMentre Buffy \u00e8 a colloquio con la dottoressa Primrose, a cui confessa che si trova li perch\u00e9 non vuole essere la Cacciatrice, April viene condotta dal dottor Stone che si rivela essere Rakagore.\nCacciatrice Interrotta: atto 3.\nBuffy sta raccontando alla dottoressa Primrose le favole che il padre le raccontava da piccola, dopodich\u00e9 si sottopone al test dell'associazione delle parole; si autoconvince cos\u00ec di non essere la Cacciatrice. In mensa, Buffy chiede notizie di April e scopre che \u00e8 stata misteriosamente dimessa da tre giorni. In quel momento irrompe proprio il padre di April, furioso con il dottor Stone per averla dimessa non guarita e raccontandogli di come la ragazza abbia aggredito un bambino e poi, pentita, tentato di suicidarsi. Buffy, che ha ascoltato la conversazione ed \u00e8 appena stata invitata da un'altra paziente a unirsi alla setta delle spose di Rakagore, incomincia a insospettirsi. Giles si rende conto di aver superato la prova di Blackshed (affrontare ed esorcizzare i propri demoni interiori) ma sa che per essere d'aiuto alla Cacciatrice non deve rifiutare il suo passato. Serve piuttosto equilibrio fra rabbia e ragione e, per ottenerlo, si fonde con il suo giovane alter ego. Buffy si reca dalla dottoressa Primrose: il dubbio che la storia della Cacciatrice sia vera, rafforzata dalla richiesta di aiuto che le aveva rivolto April, sono indici di sanit\u00e0 mentale e la psichiatra la informa che sar\u00e0 dimessa l'indomani. Nel frattempo ha inizio un nuovo rituale delle spose di Rakagore.\nCacciatrice Interrotta: atto 4.\nBuffy interrompe il rito di matrimonio delle spose di Rakagore ma non riesce a sconfiggere il demone. Si sveglia il giorno successivo legata nella camicia di forza davanti alla dottoressa Primrose che le confessa di sapere tutto e di essere stata l'Osservatrice della precedente Cacciatrice. Rakagore attacca la psichiatra ma stavolta Buffy, con l'aiuto di un'ascia lanciatagli dalla dottoressa, riesce ad annientare il demone che si nascondeva con le sembianze del dottor Stone. Primrose spiega alla ragazza che non deve rifiutare il ruolo di Cacciatrice, se non vuole avere vita breve, ma esserne orgogliosa e convinta e l'accompagna all'uscita dell'ospedale psichiatrico. Nel frattempo il Consiglio degli Osservatori celebra il nuovo Osservatore e Quentin fornisce a Giles le informazioni sulla sua destinazione: in perfetto stile inglese, Giles \u00e8 alquanto deluso di doversi recare in una bizzarra cittadina chiamata Sunnydale e guidare una ragazza dal nome, per lui, tanto strano di Buffy."}
{"id": "2287491", "revid": "305330", "url": "https://it.wikipedia.org/wiki?curid=2287491", "title": "Light show", "text": "Il light show, conosciuto anche come psychedelic light show o liquid light show, \u00e8 uno spettacolo composto da luci e fumi usato come coreografia dei concerti di vari gruppi tra la met\u00e0 degli anni sessanta e i primi anni settanta sia in America che in Europa.\nStoria.\nI light show apparvero in entrambe le sponde dell'Atlantico intorno al 1966 come parte integrante dei concerti di rock psichedelico e, a partire dal 1969, della scena progressive in generale.\nI primi gruppi a proporre questo tipo di spettacolo furono i Jefferson Airplane in America, e i Pink Floyd con l'ausilio di Mike Leonard in Inghilterra.\nCon la crescita del mercato discografico e concertistico l'elaborazione e la magniloquenza di tali spettacoli crebbe notevolmente, e divenne caratteristica della scenografia dei concerti di qualsiasi genere musicale. A partire dagli anni ottanta, qualsiasi tour di certe dimensioni \u00e8 dotato di un potente impianto luci e schermi, componenti fondamentali dei light show.\nCaratteristiche.\nLo stile dei singoli concerti era unico, a seconda del gruppo che suonava, ma ci\u00f2 che era costante era la presenza di numerosi elementi multimediali che riflettevano i passaggi musicali, amplificandoli con giochi di luci multicolore.\nI light show rappresentano un'esperienza visiva di forte impatto sul pubblico, e comporta spesso l'uso di tecnologie all'avanguardia, che ai tempi erano rappresentate in particolare dai vari modelli di laser.\nNonostante questi elementi in comune, le due sponde dell'Atlantico furono caratterizzate da alcune differenze nell'allestimento di tali spettacoli: gli show americani tendevano ad essere di vaste dimensioni, con un gran numero di personale e pi\u00f9 di trenta proiettori erano la norma, mentre i concerti britannici erano di ben pi\u00f9 piccole dimensioni, e spesso si svolgevano in locali di piccole dimensioni."}
{"id": "2287494", "revid": "339392", "url": "https://it.wikipedia.org/wiki?curid=2287494", "title": "Liquid light show", "text": ""}
{"id": "2287495", "revid": "339392", "url": "https://it.wikipedia.org/wiki?curid=2287495", "title": "Light shows", "text": ""}
{"id": "2287500", "revid": "767487", "url": "https://it.wikipedia.org/wiki?curid=2287500", "title": "Palazzo del viceconte", "text": "Il palazzo del viceconte \u00e8 un edificio civile sito nel comune di Cerreto Sannita.\nStoria.\nVenne costruito all'indomani del terremoto del 5 giugno 1688 all'incrocio della cartoniera ducale, con la facciata principale rivolta verso la \"piazza di mezzo\" (Corso Giuseppe D'Andrea), l'arteria principale della cittadina. Il suolo scelto per edificare il palazzo, di forma quadrangolare, era situato al di sopra della Collegiata di San Martino. La sua costruzione fu voluta da Nicola Mendillo, mercante di panni lana, esponente di una fra le pi\u00f9 illustri famiglie cerretesi dell'epoca.\nA seguito della morte di Nicola e dello sposalizio di suo figlio Orazio con Antonia Mazzacane, baronessa di Sassinoro, costoro, trasferitisi nel feudo di Sassinoro, lasciarono il palazzo incompiuto nella parte meridionale come si pu\u00f2 chiaramente evincere ancora oggi dal portale che \u00e8 decentrato rispetto al prospetto e che, nel progetto originario, doveva essere affiancato da altri due pi\u00f9 piccoli.\nNella prima met\u00e0 del XVIII secolo fu dato in usufrutto ai conti Carafa che lo destinarono a residenza del viceconte. Costui era un uomo di fiducia dei feudatari, curava i loro interessi ed aveva anche poteri di polizia. Il palazzo diventer\u00e0 cos\u00ec il simbolo dell'oppressione feudale. Uno fra i pi\u00f9 spietati viceconti, Tommaso Casselli, usava dare udienza in una camera del piano nobile adiacente al salone.\nNel 1737 l'Universitas (l'amministrazione comunale), gravata da diversi debiti pregressi e stanca di dover pagare innumerevoli imposte e diritti feudali, intent\u00f2 una nuova lite contro i conti Carafa presso il Sacro Regio Consiglio presentando trentacinque capi di gravame riguardanti principalmente gli esosi donativi concessi ai feudatari, al viceconte ed ai suoi protetti, le carcerazioni arbitrarie e le imposte sui panni lana. In risposta i feudatari inviarono centoventi soldati che, guidati dal viceconte Casselli, il 2 febbraio irruppero in un'assemblea di cittadini arrestando e punendo molti dei partecipanti. Tutti i cerretesi, tranne i pochi che appoggiavano i Carafa, in prenda al panico, si rifugiarono nelle chiese e nei conventi. Le persone pi\u00f9 colte furono incriminate con l'intento di far ritirare la lite. Per quaranta giorni nessuno usc\u00ec per strada e nessuno lavor\u00f2 finch\u00e9 il re Carlo III, colpito da alcune suppliche, ordin\u00f2 alla Regia Camera della Sommaria di verificare se ci fosse stato uso di giustizia e la stessa Corte provvide tempestivamente richiamando gli atti e ordinando la scarcerazione dei detenuti.\nLa presentazione del ricorso al Sacro Regio Consiglio mise in allarme il conte ed il viceconte che cercarono in tutti i modi, anche con la forza, di convincere i cittadini a ritirare l'esposto. Il viceconte Casselli guid\u00f2 da questo palazzo la reazione feudale: assold\u00f2 dei malviventi che, armati di \"volpini\" (nervi di bue), giravano per la citt\u00e0 con l'obbiettivo di mietere terrore e di punire gli \"eletti\" dell'Universitas. Gli episodi di violenza furono molteplici: il messo che portava notizie dal tribunale di Napoli fu schiaffeggiato e bastonato; il 16 giugno furono percossi gravemente e senza motivo tre negozianti; il 26 giugno fu assalito e preso a calici ed a pugni un altro cerretese; a luglio un altro cittadino fu percosso a sangue in piazza; nei mesi successivi altri cerretesi furono feriti gravemente. Il viceconte Casselli, artefice di tanta violenza, respinse le querele, e allo scopo di diffamare le pi\u00f9 importanti famiglie cerretesi dell'epoca diede alle stampe un pamphlet nel quale scriveva che ben trentadue famiglie cerretesi erano composte da giocatori, adulteri, usurai, idolatri, ladri, truffatori, incestuosi, falsari e cornuti. Ma la violenza non si ferm\u00f2 solo alle bastonate e alle percosse: allo scopo di colpire l'onore di una delle famiglie che avevano sostenuto il ricorso al Regio Consiglio, il viceconte Casselli ordin\u00f2 di verificare pubblicamente lo stato di verginit\u00e0 della giovane Carminia Landolfo.\nTerminati i roventi anni dei contrasti fra il potere feudale e i sudditi cerretesi ed estinto l'usufrutto che era stato concesso ai conti Carafa, il palazzo nel 1759 fu venduto dal barone Orazio Mendillo ai fratelli Giovan Battista e, Domenico Antonio e Lorenzo Della Fazia per 1200 ducati. I nuovi proprietari restaurano e abbellirono l'edificio, dotandolo di stuccature e pregevoli decorazioni. Nel 1818 i Della Fazia si estinsero e tutti i beni di questa casata, compreso il palazzo, passarono a Domenico Capuano. Costui, definito dai contemporanei \"poeta dialettale di bizzarro ingegno\", diventer\u00e0 famoso per le sue poesie anticlericali e a favore del brigantaggio.\nDescrizione.\nLa facciata principale \u00e8 abbellita da decorazioni ad intonaco restaurate nel 2008. Il portale, costituito da bugne a punta di diamante forse provenienti da Cerreto antica, immette in un androne caratterizzato dal fatto che \u00e8 sopraelevato rispetto al piano stradale. Le originali finestre del piano nobile sono state sostituite successivamente da balconi in pietra. La facciata prospiciente il giardino \u00e8 arricchita da un bel terrazzo sorretto da due alte arcate in pietra e tufo grigio."}
{"id": "2287513", "revid": "486946", "url": "https://it.wikipedia.org/wiki?curid=2287513", "title": "Nasser-al-Din Shah", "text": ""}
{"id": "2287516", "revid": "1305772", "url": "https://it.wikipedia.org/wiki?curid=2287516", "title": "Mother Nature's Son", "text": "Mother Nature's Son \u00e8 un brano musicale dei Beatles contenuto nell'album \"The Beatles\" (meglio noto come \"White Album\" o Album Bianco).\nIl brano.\nOrigine e storia.\nScritta da Paul McCartney sotto l'influsso di una conferenza del Maharishi Mahesh Yogi (come anche \"Child of Nature\" di Lennon che apparve per\u00f2, con un nuovo testo, solo tre anni pi\u00f9 tardi sull'album \"Imagine\" col titolo di \"Jealous Guy\"), la canzone \u00e8 una piena e semplice evocazione della pace della campagna.\nFu registrata dal solo autore che si accompagna con la chitarra acustica in stile finger-picking. Dei venticinque nastri, il migliore e perci\u00f2 destinato a essere la base, risult\u00f2 il penultimo, che rispetto a quelli iniziali aveva una introduzione acustica pi\u00f9 breve. Dopo dieci giorni il brano fu completato con le sovraincisioni di una linea di batteria \u2013 suonata da Paul \u2013 e di quattro ottoni.\nPrima di chiudere e andarsene, McCartney registr\u00f2 due brani supplementari: \"Wild Honey Pie\" e una misteriosa canzone intitolata \"Etcetera\", della quale non si seppe pi\u00f9 niente.\nPaul McCartney, che negli anni ottanta ha sposato la causa ambientalista delle organizzazioni internazionali Friends of the Earth e Greenpeace, ha riproposto questo delicato omaggio alle meraviglie della natura anche nel corso del suo tour mondiale del 2003.\nAltre esecuzioni.\nLa canzone fu eseguita da John Denver che la incluse nel doppio album dal vivo \"An Evening with John Denver\" del 1975. \"Mother Nature's Son\" \u00e8 anche il titolo della biografia scritta da John Collis dopo la scomparsa del cantautore americano.\nIl gruppo britannico Gryphon ne ha inciso una versione nell'album \"Raindance\" del 1975.\nUn'altra \"cover\" \u00e8 presente nella raccolta \"Everybody's Talking\"' di Harry Nilsson pubblicata nel 1997."}
{"id": "2287520", "revid": "599013", "url": "https://it.wikipedia.org/wiki?curid=2287520", "title": "Joey Isabella", "text": "Carriera.\nDopo la trafila nelle giovanili dell'Hockey Club Ambr\u00ec-Piotta Joey Isabella debutta nella lega nazionale nella stagione 2008-09 con al maglia dell'HCAP.\nStagione 2008/09.\nNella stagione 2008/09, segna la sua prima rete in LNA con l'Ambr\u00ec il 19 marzo 2009 nella terza partita di playout contro il Bienne al 32'17\".\nStatistiche.\n\"Statistiche aggiornate a luglio 2011.\""}
{"id": "2287523", "revid": "1728", "url": "https://it.wikipedia.org/wiki?curid=2287523", "title": "Didramma", "text": ""}
{"id": "2287532", "revid": "729019", "url": "https://it.wikipedia.org/wiki?curid=2287532", "title": "Las Vegas Film Critics Society Awards 1998", "text": "La 2\u00aa edizione dei Las Vegas Film Critics Society Awards si \u00e8 tenuta il 18 dicembre 1998, per premiare i migliori film prodotti nel 1998.\nVincitori e candidati.\nI vincitori sono indicati in grassetto."}
{"id": "2287542", "revid": "62004", "url": "https://it.wikipedia.org/wiki?curid=2287542", "title": "Serge Pauwels", "text": "Carriera.\nPassato professionista nel 2006 con la Chocolade Jacques-Topsport Vlaanderen, con la maglia della squadra fiamminga si aggiudica la classifica scalatori al Tour Down Under 2007 e si piazza secondo nella quindicesima tappa del Giro d'Italia 2009, quella con arrivo a Faenza. Nel 2012, dopo una stagione al Cerv\u00e9lo TestTeam e due al Team Sky, si trasferisce alla Omega Pharma-Quickstep, ma nei quattro anni alla corte di Patrick Lefevere non ottiene successi.\nNel 2015 passa alla sudafricana MTN-Qhubeka, e nel 2016 si classifica secondo nella tappa del Mont Ventoux al Tour de France; l'anno dopo ottiene quindi i primi successi da professionista, vincendo una tappa e la classifica finale del Tour de Yorkshire. Si ritira dall'attivit\u00e0 al termine della stagione 2020."}
{"id": "2287544", "revid": "1543377", "url": "https://it.wikipedia.org/wiki?curid=2287544", "title": "Amami Lara", "text": "Amami Lara \u00e8 una canzone scritta ed interpretata dal cantautore Eugenio Finardi, presentata al Festival di Sanremo 1999 e pubblicata nello stesso anno come CD singolo, insieme ad una versione alternativa dello stesso brano (denominata \"Amami Lara Acquatic Version\") ed a due brani registrati dal vivo (\"La forza dell'amore\" e \"Uno di noi\").\nLa canzone \u00e8 dedicata a Lara Croft, famosa eroina protagonista della popolare saga di videogiochi \"Tomb Raider\" della Eidos, che viene raffigurata nella copertina del singolo.\nAl Festival il brano si piazz\u00f2 provvisoriamente al quinto posto con i voti della Giuria Popolare, per poi classificarsi all'undicesimo posto dopo la consultazione della Giuria di Qualit\u00e0.\nMolti passaggi del testo della canzone si riferiscono, in modo pi\u00f9 o meno esplicito, alla vita di Lara."}
{"id": "2287553", "revid": "1005847", "url": "https://it.wikipedia.org/wiki?curid=2287553", "title": "Elezioni parlamentari in Cile del 1997", "text": "Le elezioni parlamentari in Cile del 1997 si tennero il 14 dicembre per il rinnovo del Congresso nazionale (Camera dei deputati e Senato).\nLe consultazioni videro la vittoria della coalizione di centro-sinistra Concertazione dei Partiti per la Democrazia, che sconfisse i conservatori dell'Alleanza per il Cile; molto rilevante fu il numero delle schede bianche e nulle, pari a quasi il 20% dei votanti, presumibilmente a causa della delusione nei confronti del governo uscente di Eduardo Frei Ruiz-Tagle.\nIl Partito Democratico Cristiano del Cile mantenne sostanzialmente i propri deputati mentre i veri sconfitti furono i loro alleati del Partito Socialista che ottennero solo 11 deputati e un senatore. Tuttavia la destra non riusc\u00ec a conquistare gli elettori delusi del centro sinistra. Solo il Partito Comunista del Cile e il Partito Umanista Cileno incrementarono i propri voti, purtuttavia senza riuscire ad ottenere una rappresentanza al Congresso.\nRisultati.\nSenato.\nLe elezioni ebbero luogo in sette regioni: Antofagasta (II, circoscrizione 2); Coquimbo (IV, circoscrizione 4); Libertador (VI, circoscrizione 9); Biob\u00edo (VIII, circoscrizioni 12 e 13); Los Lagos (X, circoscrizioni 16 e 17); Magellano e Antartide Cilena (XII, circoscrizione 19); Santiago (RM, circoscrizioni 7 e 8)."}
{"id": "2287562", "revid": "574302", "url": "https://it.wikipedia.org/wiki?curid=2287562", "title": "Satellite Award per il miglior cast", "text": "Il Satellite Award per il miglior cast \u00e8 un riconoscimento annuale dei Satellite Awards, consegnato dall'International Press Academy. \nIl premio \u00e8 presente dal 1998 per il cinema e dal 2001 per la televisione.\nCinema.\n1998-1999.\nMark Wahlberg, Burt Reynolds, Julianne Moore, John C. Reilly, Heather Graham, Don Cheadle, Philip Seymour Hoffman, Luis Guzm\u00e1n, William H. Macy, Robert Ridgely, Ricky Jay, Nicole Ari Parker, Melora Walters, Philip Baker Hall, Thomas Jane, Alfred Molina, Joanna Gleason\nJim Caviezel, Sean Penn, Adrien Brody, Nick Nolte, Elias Koteas, Ben Chaplin, Dash Mihok, John Cusack, John C. Reilly, Woody Harrelson, Miranda Otto, Jared Leto, George Clooney, John Travolta, Nick Stahl, John Savage, Tim Blake Nelson, Kirk Acevedo, Thomas Jane, Penelope Allen\n2000-2009.\nJeremy Blackman, Tom Cruise, Melinda Dillon, April Grace, Luis Guzm\u00e1n, Philip Baker Hall, Philip Seymour Hoffman, Ricky Jay, William H. Macy, Alfred Molina, Julianne Moore, Michael Murphy, John C. Reilly, Jason Robards, Michael Bowen, Melora Walters, Henry Gibson, Felicity Huffman, Don McManus, Michael Shamus Wiles\nSteven Bauer, Benjamin Bratt, James Brolin, Don Cheadle, Erika Christensen, Clifton Collins Jr., Viola Davis, Benicio del Toro, Michael Douglas, Miguel Ferrer, Albert Finney, Topher Grace, Luis Guzm\u00e1n, Salma Hayek, Amy Irving, Tomas Milian, Enrique Murciano, D. W. Moffett, James Pickens Jr., Dennis Quaid, Peter Riegert, Jacob Vargas, Catherine Zeta Jones\nEileen Atkins, Bob Balaban, Alan Bates, Charles Dance, Stephen Fry, Michael Gambon, Richard E. Grant, Tom Hollander, Derek Jacobi, Kelly Macdonald, Helen Mirren, Jeremy Northam, Clive Owen, Ryan Phillippe, Kristin Scott Thomas, Maggie Smith, Geraldine Somerville, Sophie Thompson, Emily Watson, James Wilby\nElijah Wood, Ian McKellen, Viggo Mortensen, Sean Astin, Liv Tyler, John Rhys-Davies, Bernard Hill, Billy Boyd, Dominic Monaghan, Orlando Bloom, Christopher Lee, Robyn Malcolm, Sean Bean, Ian Holm, Andy Serkis\nThomas Haden Church, Paul Giamatti, Virginia Madsen, Sandra Oh\nChris Bridges, Sandra Bullock, Don Cheadle, Matt Dillon, Jennifer Esposito, William Fichtner, Brendan Fraser, Terrence Howard, Thandie Newton, Ryan Phillippe, Larenz Tate\nAnthony Anderson, Alec Baldwin, Matt Damon, Leonardo DiCaprio, Vera Farmiga, Jack Nicholson, Martin Sheen, Mark Wahlberg, Ray Winstone\nAlbert Finney, Rosemary Harris, Ethan Hawke, Philip Seymour Hoffman, Br\u00edan F. O'Byrne, Amy Ryan, Michael Shannon, Marisa Tomei\nDaniel Day-Lewis, Marion Cotillard, Sophia Loren, Judi Dench, Nicole Kidman, Pen\u00e9lope Cruz, Fergie, Kate Hudson\n2010-2019.\nAnna Camp, Jessica Chastain, Viola Davis, Nelsan Ellis, Bryce Dallas Howard, Dana Ivey, Allison Janney, Leslie Jordan, Brian Kerwin, Chris Lowell, Ahna O'Reilly, David Oyelowo, Lila Rogers, Sissy Spacek, Octavia Spencer, Mary Steenburgen, Emma Stone, Cicely Tyson e Mike Vogel\nHugh Jackman, Russell Crowe, Anne Hathaway, Amanda Seyfried, Eddie Redmayne, Samantha Barks, Helena Bonham Carter, Sacha Baron Cohen\nBruce Dern, Will Forte, June Squibb, Stacy Keach, Bob Odenkirk, Mary Louise Wilson, Missy Doty, Angela McEwan, Rance Howard, Devin Ratray, Melinda Simonsen\u00a0e Roger Stuckwisch\nChristine Baranski, Tammy Blanchard, Emily Blunt, James Corden, Lilla Crawford, Frances de la Tour, Johnny Depp, Daniel Huttlestone, Anna Kendrick, Billy Magnussen, MacKenzie Mauzy, Chris Pine, Lucy Punch, Meryl Streep e Tracey Ullman\nBrian d'Arcy James, Michael Keaton, Rachel McAdams, Mark Ruffalo, Liev Schreiber, John Slattery\u00a0e Stanley Tucci\nMahershala Ali, Kevin Costner, Kirsten Dunst, Taraji P. Henson, Aldis Hodge, Janelle Mon\u00e1e, Jim Parsons, Glen Powell, Kimberly Quinn\u00a0ed Octavia Spencer\nJonathan Banks, Mary J. Blige, Jason Clarke, Garrett Hedlund, Jason Mitchell, Rob Morgan e Carey Mulligan\nTelevisione.\n2001-2009.\nAlan Alda, Stockard Channing, Kristin Chenoweth, Dul\u00e9 Hill, Allison Janney, Moira Kelly, Rob Lowe, Joshua Malina, Mary McCormack, Janel Moloney, Richard Schiff, Martin Sheen. Jimmy Smits, John Spencer\u00a0e Bradley Whitford\nAmber Benson, Marc Blucas, David Boreanaz, Nicholas Brendon, Charisma Carpenter, Emma Caulfield, Sarah Michelle Gellar, Seth Green, Alyson Hannigan, Anthony Stewart Head, James Marsters\u00a0e Michelle Trachtenberg\nDenis Leary, Michael Lombardi, Steven Pasquale, Andrea Roth, John Scurti, Daniel Sunjata, Callie Thorne, James McCaffrey, Lenny Clarke, Charles Durning, Jack McGee, Dean Winters\nJustin Chambers, Eric Dane, Patrick Dempsey, Katherine Heigl, T. R. Knight, Sandra Oh, James Pickens Jr., Ellen Pompeo, Sara Ram\u00edrez, Kate Walsh, Isaiah Washington, Chandra Wilson\nBryan Batt, Anne Dudek, Michael Gladis, Jon Hamm, Christina Hendricks, January Jones, Vincent Kartheiser, Robert Morse, Elisabeth Moss, Kiernan Shipka, Maggie Siff, John Slattery, Rich Sommer, Aaron Staton\nChris Bauer, Mehcad Brooks, Anna Camp, Nelsan Ellis, Michelle Forbes, Mariana Klaveno, Ryan Kwanten, Todd Lowe, Michael McMillian, Stephen Moyer, Anna Paquin, Jim Parrack, Carrie Preston, William Sanderson, Alexander Skarsg\u00e5rd, Sam Trammell, Rutina Wesley, Deborah Ann Woll\n2010-2019.\nAndrew Lincoln, Sarah Wayne Callies, Laurie Holden, Norman Reedus, Steven Yeun, Lauren Cohan, Chandler Riggs, Melissa McBride, Scott Wilson, Danai Gurira, Michael Rooker, David Morrissey\nTaylor Schilling, Laura Prepon, Michael Harney, Michelle Hurst, Kate Mulgrew, Jason Biggs\nClive Owen, Andr\u00e9 Holland, Jeremy Bobb, Juliet Rylance, Eve Hewson, Michael Angarano, Chris Sullivan, Cara Seymour, Eric Johnson, David Fierro, Maya Kazan, Leon Addison Brown, Grainger Hines, Matt Frewer\nFelicity Huffman, Timothy Hutton, W. Earl Brown, Richard Cabral, Regina King, Caitlin Gerard, Benito Martinez, Penelope Ann Miller, Elvis Nolasco, Johnny Ortiz\nCaitriona Balfe, Sam Heughan, Tobias Menzies, Lotte Verbeek, Laura Donnelly, Steven Cree, Grant O'Rourke, Gary Lewis, Graham McTavish, Stephen Walters, Simon Callow, Nell Hudson, Dominique Pinon, Stanley Weber, Richard Rankin, Sophie Skelton, Rosie Day, Clive Russell, Frances de la Tour\nAidan Turner, Eleanor Tomlinson, Heida Reed, Ruby Bentall, Jack Farthing, Luke Norris, Beatie Edney, Caroline Blakiston, Gabriella Wilde, John Nettles, Christian Brassington, Ellise Chappell, Sean Gilder, Harry Richardson, Josh Whitehouse e Tom York"}
{"id": "2287563", "revid": "110157", "url": "https://it.wikipedia.org/wiki?curid=2287563", "title": "Valcimarra", "text": "Valcimarra \u00e8 una frazione di Caldarola, in provincia di Macerata.\n\u00c8 costituita dai due nuclei abitativi storici di Valle, che \u00e8 situata in prossimit\u00e0 delle sponde del fiume e dove si trovano la piccola chiesa di Sant'Antonio e l'antica \"domus hospitalis\", e di Colle, che sorge arroccato pi\u00f9 in alto sovrastando la sponda sud del fiume e dove si trova la Chiesa dei Santi Pietro e Biagio.\nGeografia fisica.\nLuogo di eccezionale interesse ambientale/paesaggistico il cui territorio \u00e8 coperto da macchie ricche di tartufi o da uliveti. \u00c8 proprio qui, su terreni che si trovano ad altitudini comprese fra i 330 e i 500\u00a0m s.l.m. con la tessitura del terreno principalmente ghiaiosa (c'\u00e8 molto scoglio), a fertilit\u00e0 scarsa, con giacitura a forte pendenza e con esposizione a nord-ovest, che si ottiene un olio davvero eccezionale prodotto prevalentemente con olive della Cultivar Coroncina, e dove questo pu\u00f2 raggiungere le espressioni di maggiore caratterizzazione: ottima qualit\u00e0, molto fruttato, amaro e pungente, con sentore di carciofo, di colore verde intenso, ad elevato contenuto in polifenoli e clorofilla e buon rapporto insaturi/saturi.\nStoria.\nIl primo documento che attesta questo abitato \u00e8 ascrivibile al 961 a firma di Ottone I.\nDurante il periodo napoleonico Valcimarra godette di una certa importanza e fu sede di Mandamento del Dipartimento del Musone che comprendeva: Macerata, Treia, Osimo, Loreto, Recanati, Cingoli, San Severino Marche, Tolentino, Fabriano, Matelica e Camerino.\nDal 1828 \u00e8 frazione del comune di Caldarola."}
{"id": "2287570", "revid": "729019", "url": "https://it.wikipedia.org/wiki?curid=2287570", "title": "Castello di Tintagel", "text": "Il castello di Tintagel (in inglese: \"Tintagel Castle\", pron. /ti\u014b't\u00e6\u02a4l k\u00e6sl/; in lingua cornica: \"Kastell Dintagell\", che significa \"forte della costrizione\") \u00e8 un castello medievale della cittadina inglese di Tintagel, nel nord della Cornovaglia (Inghilterra sud-occidentale), di cui oggi rimangono soltanto delle rovine.\nIl sito era forse gi\u00e0 occupato in epoca romano-britannica, come dimostrano ritrovamenti di questo periodo. Fu poi abitato in et\u00e0 alto medievale, quando, probabilmente, fu una delle residenze del sovrano della Dumnonia. Dopo che la Cornovaglia era stata assorbita dal regno d'Inghilterra, tra il 1227 e il 1240 un castello sarebbe stato costruito per volere dell'earl Riccardo, che poi cadde in rovina, mentre secondo un'altra teoria era forse stato iniziato gi\u00e0 nel 1131 da Reginaldo di Cornovaglia.\nIndagini archeologiche iniziate nel sito nel XIX secolo lo trasformarono in una vera e propria attrazione turistica. Negli anni Trenta del XX secolo gli scavi hanno portato alla luce tracce significative di un importante insediamento del tardo periodo romano.\nIl castello \u00e8 stato per molto tempo associato con le leggende arturiane. Tale connessione inizi\u00f2 con l\u2019\"Historia Regum Britanniae\" di Goffredo di Monmouth nel XII secolo, che indic\u00f2 Tintagel come luogo del concepimento di Art\u00f9. Goffredo racconta infatti la storia secondo la quale Uther Pendragon, con l'aiuto di Merlino, assunse le sembianze del duca di Cornovaglia, Gorlois, giacendo cos\u00ec con sua moglie Igraine e concependo Art\u00f9. La leggenda non trova per\u00f2 riscontro, dato che \u00e8 appurato che l'edificio dove sarebbe nato o vissuto Re Art\u00f9 \u00e8 sorto evidentemente vari secoli dopo. Sul luogo pare sorgesse invece in origine un monastero del VI-IX secolo, oppure un'altra fortezza oppure ancora un insediamento commerciale del VI secolo\nLe rovine del castello, meta turistica sin dalla met\u00e0 del XIX secolo, sono oggi gestite dall\u2019\"English Heritage\".\nStoria.\nPeriodo romano-britannico.\nNel I secolo la Britannia meridionale fu invasa e occupata dai Romani. Il territorio del Galles fu assegnato amministrativamente alla \"civitas Dumnoniorum\". A quel tempo questa zona sud-occidentale della Britannia era \"remota e sottopopolata e quindi poco importante per le Autorit\u00e0 Romane e ci\u00f2 fino a che nel III secolo la locale industria dello stagno ne attir\u00f2 l'attenzione\". Gli archeologi sono a conoscenza di cinque pietre miliari in Cornovaglia erette nel periodo romano-britannico. Due di queste si trovano in prossimit\u00e0 di Tintagel e ci\u00f2 dimostra che in questa localit\u00e0 passava una strada. Sebbene a oggi sull'isola di Tintagel non sia stata trovata nessuna struttura che possa essere fatta risalire al periodo romano\", tuttavia sono state dissotterrate ceramiche in apparenza di epoca romano-britannica, cos\u00ec come una borsa in pelle con coulisse in stile romano, contenente dieci monete databili tra i regni di Tetrico (270-272 d.C.) e Costanzo II (337-361 d.C.).\nLa costruzione.\nTra il 1227-1240ca. Riccardo, duca di Cornovaglia, scelse di costruire il castello in un promontorio sull'Oceano Atlantico proprio in virt\u00f9 della gi\u00e0 citata leggenda secondo cui quello sarebbe stato il luogo natale di Re Art\u00f9, a dispetto del fatto che l'area non fosse logisticamente e strategicamente idonea alla realizzazione di un edificio del genere.\nXIV-XV secolo.\nNel corso dei secoli, molte parti dell'edificio caddero in mare e gi\u00e0 intorno al XIV secolo la \"Great Hall\" era priva del tetto.\nNel 1483 del castello rimanevano per lo pi\u00f9 delle rovine, eccezion fatta per la cappella, all'epoca ancora in uso.\nGli scavi del 1998.\nNel giugno del 1998, nell'area intorno al castello, furono effettuati, sotto la direzione di Chris Morris dell'Universit\u00e0 di Glasgow, degli scavi che portarono alla luce varie suppellettili risalenti ad un'epoca che va dal V secolo al VII secolo.\nDurante questi scavi fu anche rinvenuta una lastra, la cosiddetta Pietra di Artognou, risalente al VI secolo, che reca la scritta in lingua latina \u00abPater coli avi fecit Artognov\u00bb, traducibile come \u00abCostruito da Artognou, padre di un discendente di Coll\u00bb: il nome \"Artognou\" ha fatto pensare ad Art\u00f9 e lo stesso Coll, secondo la leggenda tramandata da Goffredo di Monmouth, sarebbe stato un parente di Re Art\u00f9."}
{"id": "2287579", "revid": "1487516", "url": "https://it.wikipedia.org/wiki?curid=2287579", "title": "Santuario di Nostra Signora del Fontan", "text": "Il santuario di Nostra Signora del Fontan (in francese Notre Dame des Fontaines, in brigasco \"Mad\u00f2na d\u00ebr Funtan\") si trova a Briga Marittima nella val Roia francese a 4\u00a0km dal centro abitato. \u00c8 soprannominata \"piccola Cappella Sistina delle Alpi\". Si trova a 30\u00a0km dal Colle di Tenda, 50\u00a0km da Ventimiglia e 80\u00a0km da Nizza.\nStoria.\nIl santuario nacque da una precedente cappella, di cui si hanno informazioni grazie a un atto notarile datato 17 novembre 1375.\nSecondo la tradizione locale, le sorgenti di Briga si prosciugarono completamente, forse a seguito di un terremoto. Non potendo pi\u00f9 irrigare i loro campi, i brigaschi invocarono la protezione della Vergine Maria, promettendole di dedicarle un grande santuario se l'acqua fosse tornata a scorrere nelle loro campagne.\nLe sorgenti tornarono ad alimentare il fiume, e cos\u00ec gli abitanti di Briga mantennero la promessa, realizzando un santuario in memoria di questo miracolo.\nGli affreschi all'interno del santuario, opera dei piemontesi Giovanni Canavesio e di Giovanni Baleison, furono completati il 12 ottobre 1492 e riguardano la Passione di Cristo.\nNell'abside ci sono scene relative alla vita di Maria, gli evangelisti e San Tommaso, nel lato opposto all'abside si pu\u00f2 ammirare il grande affresco del Giudizio Universale.\nNel 1860 il santuario pass\u00f2 dalla diocesi di Ventimiglia alla diocesi di Cuneo. Nel 1947 con l'annessione alla Francia di Briga Marittima, pass\u00f2 alla diocesi di Nizza.\nIl 22 maggio 1951 il santuario \u00e8 stato iscritto nella lista dei Monumenti storici francesi."}
