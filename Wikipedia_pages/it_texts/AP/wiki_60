{"id": "2328282", "revid": "76963", "url": "https://it.wikipedia.org/wiki?curid=2328282", "title": "Katharine Isabelle", "text": "Carriera.\nFiglia di Graeme Murray, direttore artistico vincitore di due Emmy Awards per il suo lavoro nella serie televisiva \"X-Files\", e di Gail Murray, ha cominciato a recitare nel 1988, apparendo nel film \"Cugini\", assieme a Ted Danson e Isabella Rossellini. Negli anni successivi recita spesso anche in TV, e nel 2000 \u00e8 protagonista, assieme ad Emily Perkins del film \"Licantropia Evolution\", per la regia di John Fawcett. Ha recitato nel 2002 nel remake televisivo di \"Carrie - Lo sguardo di Satana\", nel quale interpretava il ruolo di Tina Blake, e nel film \"Insomnia\" di Christopher Nolan, in un ruolo minore. Fa poi parte nel 2003 del cast di \"Freddy vs. Jason\", assieme a Robert Englund e Monica Keena nei panni di Gibb.\nNel 2004 recita nel film \"Licantropia Apocalypse\", sequel di \"Licantropia Evolution\" (in un ruolo pi\u00f9 marginale rispetto al primo film) e in \"Licantropia\", prequel dei primi due. In entrambi i film, torna ad affiancare la collega Emily Perkins. Nel 2006 recita in \"Otto giorni per la vita\" e \"La vendetta ha i suoi segreti\". Nel 2007 appare per due volte come guest star nella serie \"Supernatural\". Nel 2012 \u00e8 la protagonista del thriller/horror \"American Mary\". Nel 2013 e nel 2014 recita nella versione americana della serie \"Being Human\" nel ruolo di Suzanna Waite. Nel 2014 e nel 2015 recita nella serie \"Hannibal\" nel ruolo di Margot Verger.\nDoppiatrici italiane.\nNelle versioni in italiano dei suoi film, Katharine Isabelle \u00e8 stata doppiata da:"}
{"id": "2328284", "revid": "16758", "url": "https://it.wikipedia.org/wiki?curid=2328284", "title": "Matteo Nodari", "text": "Statistiche.\n\"Statistiche aggiornate a settembre 2011.\""}
{"id": "2328291", "revid": "117713842", "url": "https://it.wikipedia.org/wiki?curid=2328291", "title": "Monticchio (L'Aquila)", "text": "Monticchio \u00e8 una frazione della citt\u00e0 dell'Aquila distante circa dal capoluogo, originariamente compreso nel comune soppresso di Bagno, con cui oggi forma l'undicesima circoscrizione (Bagno-Monticchio). Conta circa abitanti ed \u00e8 ubicato ad un'altitudine di circa 600 metri s.l.m. alla pendici del \"Monte Cagno\", nella Valle dell'Aterno. Nelle sue vicinanze \u00e8 sita un'importante l'area artigianale ed industriale della periferia est aquilana (Bazzano).\nStoria.\nIl paese \u00e8 situato all'interno della Valle dell'Aterno, un luogo dominato, prima del XIII secolo, dalle citt\u00e0 di Aveja (Fossa) e, successivamente, Forcona (area archeologica sita nella zona di Bagno - localit\u00e0 Civita di Bagno), quest'ultima sede vescovile prima del 1257. La localit\u00e0 originariamente nota come \"Monticulus\", poi \"Montecchj\", quindi \"Montecchio\" o Monticchio e caratterizzata dal solo agglomerato di alcune case rurali, si svilupp\u00f2 solo a partire dal XIII secolo quando venne edificata la chiesa parrocchiale di San Nicola. Nel 1254 partecip\u00f2, con altri castelli del contado, alla fondazione dell'Aquila.\n\u00c8 patria del beato francescano Timoteo da Monticchio.\nMonticchio divenne noto nel risorgimento per essere un importante centro di reclutazione della carboneria, testimoniata anche dalla venuta in paese di Giuseppe Garibaldi. Nella prima guerra mondiale perse la sua personalit\u00e0 pi\u00f9 celebre, il tenente di vascello Andrea Bafile, poi medaglia d'oro al valor militare. Unito al comune di Bagno dopo l'unit\u00e0 d'Italia, \u00e8 stato riunificato al capoluogo nel 1927 per la formazione della cosiddetta \"Grande Aquila\" data la soppressione e l'annessione al comune de L'Aquila dei comuni di Arischia, Bagno, Camarda, Lucoli, Paganica, Preturo, Roio, Sassa.\nNel 2009 \u00e8 stato colpito, insieme agli altri centri della conca aquilana, dal terremoto dell'Aquila, in cui ha registrato gravi crolli in molte abitazioni ed una vittima. Nonostante la vicinanza all'epicentro, il paese ha comunque subito danni e vittime in maniera molto pi\u00f9 lieve delle altre localit\u00e0 nelle vicinanze, tra cui Onna, che \u00e8 stata rasa al suolo, probabilmente anche a causa della natura geologica del terreno sottostante, di tipo roccioso nel caso di Monticchio e argilloso nel caso di Onna.\nMonastero di San Nicola di Bari.\nIl monastero \u00e8 la chiesa parrocchiale di Monticchio, fu edificato nel XIII secolo, e ricostituito dopo il terremoto del 1703. Ha un aspetto compatto composto dalla chiesa e da un edificio per ospitare i pellegrini. La facciata \u00e8 settecentesca, con portale a colonne classiche e piccolo rosone al centro. Il campanile \u00e8 a vela, a due piani. L'interno barocco \u00e8 a navata unica e possiede una storica statua dedicata a san Pasquale Bayl\u00f3n. Inoltre vi \u00e8 un pregevole organo di Luca Neri di Leonessa. Risale al XVII secolo, con aggiunte del somiere di basseria di Adriano Fedri. Il prospetto \u00e8 composto da 21 canne di stagno ad unica campata con cuspide centrale e ali laterali. Nella cassa vi \u00e8 un mantice a lanterna ottocentesco che ha sostituito i classici mantici a cuneo.\nDanneggiata dal terremoto del 2009, \u00e8 stata ristrutturata nel 2019.\nCasa natale di Andrea Bafile.\nSi trova alla fine di via Bafile verso ovest, all'incrocio con via Portella e vicolo Croce. La casa \u00e8 un'elegante struttura borghese tipicamente aquilana dell'Ottocento, suddivisa da pilastri in tre comparti, con finestre quadrotte e portali ad arco a tutto sesto con la cornice in pietra e chiave di volta riccamente decorata. Una targa ricorda che nel 1878 vi nacque il Tenente di Marina Militare Italiana, all'interno \u00e8 ospitato un piccolo museo dedicato alla memoria dell'eroe abruzzese del Piave.\nNel 2018 \u00e8 stato inaugurato, in un piazzale vicino alla chiesa parrocchiale, un monumento a figura intera in pietra di Andrea Bafile, riqualificando un giardino gi\u00e0 esistente, dotato di parco giochi. L'area che ospita il nuovo monumento e il prefabbricato adibito a chiesa temporanea ha preso il nome in Piazza delle Rimembranze."}
{"id": "2328293", "revid": "6923", "url": "https://it.wikipedia.org/wiki?curid=2328293", "title": "NYC Media Group", "text": "NYC Media Group \u00e8 una societ\u00e0 posseduta dal governo di New York, che gestisce le propriet\u00e0 comunali nel settore della comunicazione. NYC Media Group tecnicamente ricade sotto la giurisdizione del Dipartimento dell'Information Technology e delle Telecomunicazioni (DoITT), ed il presidente di NYC Media Group \u00e8 tradizionalmente proprio l'assessore delle telecomunicazioni. NYC Media Group ha possedimenti nella trasmissione televisiva e nella tv via cavo, nella radio e nel web. Ha inoltre numerose attivit\u00e0 nella produzione e distribuzione, oltre che gestire un grosso business nel campo dei DVD.\nI quartieri generali si trovano a Manhattan in un palazzo di propriet\u00e0 di New York ad 1 Centre Street, di cui NYC Media Group occupa gli ultimi cinque piani.\nNYC Media Group \u00e8 responsabile dei programmi trasmessi sui canali via cavo 25 (22 per i sottoscrittori Cablevision), 71, 73 e 74. NYC Media Group ha anche uffici nel campus del Bronx Community College, nel municipio ed al 112 Tillary Street a Brooklyn, oltre che usare come strutture di trasmissione Brooklyn, l'Empire State Building ed il Cond\u00e9 Nast Building a Times Square. Le stazioni pi\u00f9 importanti gestite sono NYCTV (canale via cavo 74) e WNYE-TV (canale broadcast 25/DTV 24); le altre sono gestite con contratti di outsourcing.\nIl gruppo gestisce anche la stazione radio 91.5 WNYE, cos\u00ec come RadioNYC, il sistema di risposta cittadino quando si chiama 911 e 311. RadioNYC si pu\u00f2 ascoltare anche su \"City Drive Live\" su canale 93 (72 per gli abbonati di Cablevision). \"City Drive Live\" mostra le condizioni del traffico date dal NYSDOT e le telecamere del NYCDOT sono distribuite nei cinque distretti di New York 24 ore al giorno.\nMolte delle trasmissioni sono semplici continuazioni di quelli che erano Crosswalks NY e NYC TV. Alcuni show sono molto popolari come \"Cool In Your Code\", \"Secrets of New York\", \"$9.99\", \"What's Cooking At Gracie?\", \"Paradetown USA\", \"Fashion In Focus\", \"The Seven Secrets of Grand Central Terminal\", \"Blueprint: New York City\" e \"New York Noise\", tutti trasmessi da WNYE in prima serata."}
{"id": "2328294", "revid": "99409814", "url": "https://it.wikipedia.org/wiki?curid=2328294", "title": "Ritratto di Inigo Jones", "text": "Descrizione.\nL'ovale raffigura Inigo Jones, uno dei principali architetti del periodo noto come \"barocco inglese\". Jones era amico di van Dyck e come lui era ospitato con tutti gli onori alla corte di Carlo I Stuart. Jones \u00e8 noto come il progettista di edifici di rilevanza, come Queen's House, Banqueting House, Covent Garden."}
{"id": "2328296", "revid": "39884", "url": "https://it.wikipedia.org/wiki?curid=2328296", "title": "Epistasia", "text": ""}
{"id": "2328299", "revid": "48344", "url": "https://it.wikipedia.org/wiki?curid=2328299", "title": "Vimalak\u012brti", "text": ""}
{"id": "2328305", "revid": "287204", "url": "https://it.wikipedia.org/wiki?curid=2328305", "title": "The Power of Nightmares", "text": "The Power of Nightmares, sottotitolato The Rise of the Politics of Fear, \u00e8 una serie di documentari per la televisione, scritti e prodotti per la BBC dal documentarista inglese Adam Curtis, che trattano dello scenario globale prima e dopo gli attentati dell'11 settembre 2001.\nLe sue tre parti, della durata approssimativa di un'ora ciascuna, sono strutturate prevalentemente come immagini di repertorio commentate dalla voce fuori campo di Curtis, alternate ad interviste originali realizzate dallo stesso Curtis. La serie \u00e8 andata in onda per la prima volta nel Regno Unito sul canale BBC2 tra l'ottobre ed il novembre 2004, e successivamente \u00e8 stata trasmessa in altri paesi e presentata in diversi festival internazionali - tra cui l'edizione 2005 del Festival di Cannes.\nIl documentario presenta in parallelo l'origine e lo sviluppo del movimento neoconservatore negli Stati Uniti e di quello jih\u0101dista islamico: secondo Curtis entrambi i gruppi muovono da una simile visione della societ\u00e0 occidentale, impregnata di un liberalismo individualista che, favorendo le pulsioni egoistiche contro i tradizionali valori morali e religiosi, ritengono destinato a portare alla decadenza della societ\u00e0. Tale visione pessimistica sarebbe stata determinata dal fallimento del sogno liberale di costruire un mondo migliore e sarebbe stata soppiantata dal cinismo di un nuovo establishment impegnato nella costruzione artificiale di incubi collettivi ingiustificati al fine di riunire la societ\u00e0 contro un nemico comune, minaccioso quanto invisibile: la promessa di un'efficace protezione contro tali incubi sarebbe diventata la principale arma di propaganda politica.\nLa tesi di Curtis \u00e8 che l'idea di al-Q\u0101\u02bfida diffusa dopo l'11 settembre, intesa come una vasta rete terrorista altamente organizzata e capillarmente diffusa in tutto il mondo, sia una falsificazione, un mito costruito sulla base di una scientifica distorsione ed esagerazione della reale consistenza dei gruppi legati al jih\u0101dismo islamico, piccoli, disorganizzati e sostanzialmente fallimentari: tale spettro sarebbe stato poi utilizzato strumentalmente dai neoconservatori americani per rimpiazzare, nell'immaginario collettivo, la minaccia costituita in precedenza dall'Unione Sovietica, venuta meno alla fine degli anni ottanta.\n\"The Power of Nightmares\" \u00e8 stato molto apprezzato dalla critica britannica ed americana. \u00c8 stato anche soggetto a critiche da parte di ambienti sia conservatori che progressisti; le sue tesi nette ma non convenzionali - come \u00e8 nello stile di Curtis - hanno profondamente diviso l'opinione pubblica.\nPiano dell'opera.\nBaby, It's Cold Outside.\nNella prima puntata Curtis traccia parallelamente la storia delle origini e dei primi sviluppi del'islamismo radicale e del neoconservatorismo statunitense Il titolo di questa prima parte deriva da quello di una canzone che Sayyid Qutb ud\u00ec suonare in una chiesa e che gli sembr\u00f2 determinare un'atmosfera piena di lussuria, convincendolo a considerare intimamente corrotta la societ\u00e0 americana.\nIl documentario inizia riferendo le idee dell'egiziano Sayyid Qutb, il quale, in seguito ad una visita negli Stati Uniti nel 1949 riteneva la societ\u00e0 statunitense intimamente corrotta e preda dell'egoismo. Egli individuava la soluzione per il proprio paese nell'accoglimento di tecnologia e scienza occidentali inserite in una societ\u00e0 basata sulla religione islamica. Ader\u00ec al movimento della Fratellanza Musulmana e fu arrestato nel 1954 e torturato in carcere, cosa che lo condusse ad una radicalizzazione della propria visione politica: fin\u00ec con il ritenere necessario il rovesciamento dei poteri costituiti ormai corrotti. In seguito a queste idee venne giustiziato nel 1966.\nParallelamente nel documentario viene esposto il pensiero di Leo Strauss, nello stesso periodo professore di filosofia politica all'Universit\u00e0 di Chicago. Questi riteneva che l'idea di libert\u00e0 individuale conducesse a mettere in discussione tutti i valori e le verit\u00e0 morali e a lasciarsi guidare solo dai propri desideri egoistici, mettendo in pericolo le basi della societ\u00e0. Per arrestare tale processo disgregativo Strauss riteneva necessaria l'introduzione di miti a cui tutti potessero credere e non necessariamente veri, come quello di un destino unico degli Stati Uniti nel combattere ovunque nel mondo le forze del \"male\".\nIl documentario riferisce quindi l'influenza esercitata dalle idee di Qutb su Ayman al-Zawahiri. Questi cre\u00f2 l'organizzazione della Jihad islamica egiziana raccogliendo i seguaci di Qutb. Ufficiali dell'esercito egiziano che facevano parte del movimento assassinarono nel 1981 il presidente Sadat, ritenuto un traditore per aver avviato il processo di pace con Israele nel 1977. Secondo Curtis, Zawahiri si aspettava che l'uccisione avrebbe innescato una rivoluzione popolare, la quale avrebbe dovuto portare alla creazione di uno Stato islamico secondo il modello della rivoluzione khomeinista in Iran nel 1979. Il mancato scoppio di moti popolari e l'arresto e le torture che avrebbe subito in carcere, secondo Curtis fecero giungere Zawahiri alla conclusione che lo stesso popolo egiziano era ormai corrotto e pertanto legittimo obiettivo di uccisioni ed atti terroristici.\nNegli Stati Uniti alcuni intellettuali (tra questi Paul Wolfowitz, Francis Fukuyama e William Kristol, figlio del giornalista Irving Kristol, considerato il fondatore del movimento) formarono un gruppo definito dei neoconservatori. Questo gruppo si rifaceva al pensiero di Strauss e individu\u00f2 nell'Unione Sovietica il nemico che avrebbe potuto unire le masse in uno scopo comune, evitando la deriva egoistica che ritenevano avrebbe condotto alla dissoluzione della societ\u00e0. Dopo la fine dell'amministrazione Nixon, la politica estera pragmatica suggerita da Henry Kissinger venne messa in discussione. Secondo Curtis, i neoconservatori si unirono ad alcuni personaggi dello staff del presidente Ford (Donald Rumsfeld e Dick Cheney) e contribuirono con la commissione del \"Team B\" della CIA a manipolare i fatti per dare una visione negativa dell'Unione Sovietica. Successivamente i neoconservatori si integrarono nell'ala religiosa del Partito Repubblicano e si allearono con gruppi fondamentalisti cristiani, che risultarono determinanti nella prima elezione del presidente Reagan. Questi secondo Curtis sarebbe quindi stato convinto a dichiarare l'Unione Sovietica un pericoloso nemico da combattere.\nThe Phantom Victory.\nNel secondo episodio, dal titolo: \"The Phantom Victory\", ci si occupa dell'ascesa e della (temporanea) caduta dei due movimenti.\nIn seguito all'invasione sovietica dell'Afghanistan, le fazioni internazionali di combattenti islamici, che progressivamente si spostano sulle posizioni radicali di Zawahiri e del suo ricco mentore Osama Bin Laden, e l'amministrazione Regan, pesantemente influenzata dal movimento neo-conservatore, si ritrovano a combattere (ciascun movimento dalla sua particolare prospettiva ideologica e con le sue peculiari caratteristiche tattico-strategiche) un nemico comune: l'Unione Sovietica. L'idea di Curtis \u00e8 che la stagnazione economica ed ai malfunzionamenti sistemici del socialismo reale est-europeo rendevano inevitabile il suo collasso, indipendentemente dalle vicende occorse nel teatro afghano; per contro, il crollo del blocco sovietico viene illusoriamente visto da entrambi i movimenti come una diretta conseguenza di quella vittoria conseguita sul campo di battaglia, e, dunque, come una riprova della propria potenza, e della propria forza di cambiamento.\nI jih\u0101disti islamici finiscono per credere di potere fondare degli stati islamici \"puri\" in Egitto e in Algeria. Tali tentativi di sollevazione tuttavia vengono fermati con la forza, e la strategia a quel punto deriva verso un uso della violenza, volto a colpire i quadri dell'ordine costituito ed a spronare le masse islamiche ad insorgere contro di esso. L'effetto sortito \u00e8 quello opposto: il livello della violenza \u00e8 tale da segnare profondamente la popolazione, fino ad un punto tale che la stessa paura viene utilizzata dai governi in carica come un mezzo per mantenere il proprio potere. A questo punto, la popolazione stessa diventa un bersaglio della violenza: i radicali islamici considerano ormai che l'intera popolazione \u00e8 intrinsecamente contaminata dai valori occidentali; in particolare Algeria la situazione raggiunge un livello drammatico. con le diverse fazioni islamiche a contrastarsi l'una all'altra nella reciproca convinzione di ciascuna di essere il solo gruppo ad agire in nome dell'\"islam puro\".\nNegli anni novanta, in America le aspirazioni dei neoconservatori di usare la forza militare statunitense per procedere ad un'ulteriore distruzione del \"male\" vengono frustrate dal pragmatismo del presidente George HW Bush; quindi, con l'elezione del suo successore Bill Clinton, i neoconservatori rimangono fuori dalle stanze del potere. A quel punto i neocon serrano le file con la destra cristiana, e di l\u00ec in poi si susseguono vari tentativi di demonizzare Clinton coinvolgendolo in vicende - alcune reali, altre inventate - di corruzione e immoralit\u00e0. Con loro disappunto, tuttavia, il popolo americano non si solleva contro Clinton, e non si arriva ad alcuna procedura di impeachment.\nPer contro, i jih\u0101disti islamisti, che hanno provato ad innescare la propria rivoluzione mediante un uso indiscriminato della violenza, hanno perso il supporto popolare. A quel punto, al-Zawahiri e Bin Laden, trasferitisi nel pi\u00f9 sicuro Afghanistan, pianificano una nuova strategia: per combattere la decadenza morale determinata dal mondo occidentale occorre colpire direttamente la fonte di quel male, gli Stati Uniti d'America.\nThe Shadows in the Cave.\nIl terzo e ultimo episodio tratta pi\u00f9 specificatamente di al-Q\u0101\u02bfida. Curtis sostiene che, dopo avere fallito le rivoluzioni, il sostegno popolare a bin Laden e Zawahiri era scarso se non nullo, lasciati quindi soli nella complessa organizzazione del terrorismo ed erano legati a uomini operativi indipendenti per lanciare le proprie chiamate al jih\u0101d. Il documentario d'altra parte sostiene che affinch\u00e9 si potesse processare bin Laden in contumacia per gli attentati alle ambasciate statunitensi del 1998, i pubblici ministeri statunitensi dovettero provare che egli fosse a capo di una organizzazione criminale responsabile per le bombe alle ambasciate. I PM trovarono Jamal al-Fadl, formalmente associato a bin Laden e lo pagarono per testimoniare che bin Laden fosse a capo di una estesa organizzazione terroristica chiamata \"al-Q\u0101\u02bfida\". Con gli attentati dell'11 settembre i neocoservatori del nuovo governo Bush usarono questo concetto artificioso di organizzazione per giustificare un'altra crociata contro il nuovo nemico, guidando il lancio della guerra al terrorismo.\nDopo che la invasione statunitense dell'Afghanistan fall\u00ec nello sradicare la rete terroristica, i neoconservatori si focalizzarono verso l'interno cercando, senza successo, cellule terroristiche dormienti in America. Allora estesero la guerra contro il terrore a guerra contro tutto ci\u00f2 che era percepito come il \"diavolo\" invadendo l'Iraq nel 2003. Idee e tattica trovarono terreno fertile anche in Gran Bretagna dove Tony Blair us\u00f2 la paura del terrorismo per acquistare nuova autorit\u00e0 morale.\nLe ripercussioni della strategia dei neoconservatori sono inoltre analizzate attraverso l'indagine dei detenuti a tempo indeterminato di Guantanamo, molti dei quali imprigionati in base alle parole dell'anti-talebano \"Fronte Islamico Unito per la Salvezza dell'Afghanistan\" senza alcun indagine da parte delle forze militari statunitensi e altre forme di guerra preventiva contro inesistenti o improbabili minacce supposte sulla base del fatto che le parti coinvolte in futuro sarebbero potute divenire una minaccia. Curtis inoltre tenta specificatamente di minimizzare la paura di attacchi con \"bombe sporche\" e conclude rassicurando gli spettatori che i politici dovranno alla fine ammettere che talune minacce sono esagerate e altre sono false."}
{"id": "2328307", "revid": "287204", "url": "https://it.wikipedia.org/wiki?curid=2328307", "title": "Wil Hartog", "text": "Carriera.\nUno dei \"tre grandi\" (gli altri erano Jack Middelburg e Boet van Dulmen) del motociclismo olandese, Hartog esord\u00ec al GP di Germania del 1972, ritirandosi nella gara della 500. Ottenne i suoi primi punti l'anno successivo. Per rivedere l'olandese classificato nel Mondiale, si dovette attendere il 1975 (6\u00ba ad Assen in 350). Il 1976 fu l'anno del suo primo podio, il 3\u00ba posto della gara di casa in 500. Nel 1977 il talento del \"gigante bianco\" (il soprannome che gli derivava dalla sua imponenza - pi\u00f9 di un metro e 80 di statura - e dalla sua tuta bianca, ispirata a quella di Kent Andersson) esplose definitivamente, con la vittoria al GP d'Olanda della 500 (su Suzuki) e il decimo posto nella classifica finale. La buona prestazione gli valse un contratto da pilota ufficiale con il team Heron-Suzuki come compagno di squadra di Barry Sheene.\nLa stagione '78 vide Hartog al 4\u00ba posto finale della 500, con 2 vittorie (Belgio e Finlandia) e un secondo posto (Svezia), piazzamento ripetuto nel 1979, con una vittoria (Germania Ovest), un secondo posto (Spagna) e 3 terzi posti (Austria, Paesi Bassi e Gran Bretagna). Nel 1980 Hartog fin\u00ec 6\u00ba in classifica, con una vittoria (Finlandia) e un terzo posto (Germania Ovest).\nSi ritirer\u00e0 improvvisamente dalle competizioni all'inizio della stagione 1981, dopo uno scialbo 9\u00ba posto al GP d'Austria e un GP di Germania dove non era riuscito ad andare a punti."}
{"id": "2328309", "revid": "284225", "url": "https://it.wikipedia.org/wiki?curid=2328309", "title": "Lineetta enne", "text": ""}
{"id": "2328310", "revid": "23348895", "url": "https://it.wikipedia.org/wiki?curid=2328310", "title": "L\u00f3gos", "text": ""}
{"id": "2328311", "revid": "284225", "url": "https://it.wikipedia.org/wiki?curid=2328311", "title": "Lineetta emme", "text": ""}
{"id": "2328312", "revid": "121057518", "url": "https://it.wikipedia.org/wiki?curid=2328312", "title": "The Best of the Pogues", "text": "The Best of the Pogues \u00e8 una raccolta del gruppo celtic rock irlandese The Pogues, pubblicata nel 1991."}
{"id": "2328313", "revid": "31789", "url": "https://it.wikipedia.org/wiki?curid=2328313", "title": "Omino di burro", "text": "LOmino di burro, conosciuto anche come il Cocchiere, l'Omino o il Conduttore del carro, \u00e8 un personaggio immaginario del romanzo di Carlo Collodi \"Le avventure di Pinocchio. Storia di un burattino\", in cui compare nei capitoli XXXI e XXXIII.\nDescrizione.\nIl Cocchiere \u00e8 colui che si occupa, grazie alle sue maniere melliflue e alla sua vocina convincente e rassicurante, di attirare ragazzi svogliati sul suo carro, tirato da dodici pariglie di ciuchini, per condurli nel Paese dei balocchi, il luogo dove ogni fanciullo pu\u00f2 divertirsi senza dover ascoltare gli adulti. Il carro ha le ruote fasciate per non far rumore (e non farsi dunque scoprire) e i ventiquattro ciuchini, invece di essere ferrati, hanno ai piedi stivali bianchi.\nViene descritto dall'autore come: \u00ab\"Un omino pi\u00f9 largo che lungo, tenero e untuoso come una palla di burro, con un visino di melarosa, una bocchina che rideva sempre e una voce sottile e carezzevole, come quella d'un gatto che si raccomanda al buon cuore della padrona di casa.\"\u00bb. \u00c8 un personaggio diabolico, perverso e, talvolta, persino sadico: per punire i suoi somari recide loro le orecchie a morsi. Mentre il carro corre verso il Paese dei balocchi il cocchiere canta: \"Tutti la notte dormono / e io non dormo mai...\".\nDopo cinque mesi di cuccagna, tra balocchi e divertimenti, i ragazzi (tra cui Pinocchio e Lucignolo), si trasformano in veri e propri somari con tanto di coda e lungo paio di orecchie. Successivamente l'autore spiegher\u00e0 che il mestiere dell'Omino \u00e8 proprio quello di portare i ragazzi al Paese dei balocchi per attendere il momento in cui si sarebbero trasformati in ciucchini e avrebbe potuto venderli nelle fiere e nei mercati. E che cos\u00ec facendo in pochi anni si era arricchito tanto da diventare milionario."}
{"id": "2328319", "revid": "126257", "url": "https://it.wikipedia.org/wiki?curid=2328319", "title": "Fiat 24 HP corsa", "text": ""}
{"id": "2328321", "revid": "729019", "url": "https://it.wikipedia.org/wiki?curid=2328321", "title": "Henry McMahon", "text": "Biografia.\nIl tenente colonnello Sir Arthur Henry McMahon, GCMG, GCVO, KCIE, CSI fu un diplomatico e un ufficiale dell'Esercito indiano britannico, nel quale serv\u00ec come alto commissario in Egitto dal 1915 al 1917. Fu anche un alto funzionario dell'India britannica e fu due volte commissario capo del Balochistan. McMahon \u00e8 noto tra gli storici per la corrispondenza che ebbe con lo sceriffo della Mecca al-Husayn ibn \u02bfAl\u012b, che poi proclam\u00f2 la rivolta araba contro l'Impero ottomano nel corso del primo conflitto mondiale, come pure per la cosiddetta linea McMahon tracciata tra il Tibet e l'India, che provoc\u00f2 pi\u00f9 tardi un conflitto armato.\nComp\u00ec gli studi dapprima a Haileybury e quindi nell'accademia militare di Sandhurst, McMahon ricevette i gradi di tenente nell'Indian Staff Corps nei tardi anni ottanta del XIX secolo e fu nominato CIE nel 1894; nel 1897 fu promosso capitano e nominato CSI in quello stesso anno.\nFu promosso maggiore nel 1901 e gli fu attribuito l'Ordine dell'Impero Indiano (KCIE) nel 1906, prima di essere promosso al grado di tenente colonnello nel 1909. \nNel 1911, in occasione del Durbar di Delhi, fu insignito dell'Ordine Reale Vittoriano (GCVO) e fu nominato alto commissario in Egitto nel 1914. Nel 1915 ricevette l'onorificenza di cavaliere di grazia dell'Ordine di San Giovanni (KStJ) e l'anno dopo entr\u00f2 a far parte dell'Ordine di San Michele e San Giorgio (GCMG), al momento del suo ritiro dai ranghi dell'esercito indiano. \nNel 1920 ricevette l'Ordine di El Nahda (Risorgimento) di 1\u00aa classe dal re del Hijaz. Nel 1925 fu insignito del cavalierato di giustizia dell'Ordine di San Giovanni."}
{"id": "2328328", "revid": "287204", "url": "https://it.wikipedia.org/wiki?curid=2328328", "title": "HMS Norfolk", "text": "Cinque navi da guerra della Royal Navy hanno avuto il nome di HMS \"Norfolk\", dal Duca di Norfolk o dalla Contea di Norfolk. Il motto \u00e8 \"Serviens servo\" latino per \"Servendo, proteggo\"."}
{"id": "2328329", "revid": "129019", "url": "https://it.wikipedia.org/wiki?curid=2328329", "title": "Cavaliere senza testa (La leggenda di Sleepy Hollow)", "text": "Il cavaliere senza testa \u00e8 un personaggio leggendario del folclore europeo e del racconto ottocentesco \"La leggenda della valle addormentata\" di Washington Irving.\nCaratteristiche.\nIl cavaliere senza testa \u00e8 lo spettro di un uomo che, come lascia intendere il suo nome, fu decapitato. Nel libro \"La leggenda della valle addormentata\" viene raccontata la sua storia: in vita lui era un soldato tedesco dell'Assia che partecip\u00f2 alla Guerra d'indipendenza americana. Durante \"una qualche battaglia senza nome\", una palla di cannone degli americani gli stacc\u00f2 di netto la testa, uccidendolo sul colpo. Da quel giorno il soldato decapitato, ora diventato il cavaliere senza testa, vaga ogni notte (nel film solo nella notte di Halloween) a cavallo nella bramosa ricerca di una testa nei pressi della chiesa olandese e del cimitero della Valle addormentata. Infatti bracca i passanti nella foresta, per decapitarli, prendere loro la testa e mettersela sulle spalle per rimpiazzare quella persa. La cosa pi\u00f9 inquietante e pericolosa del cavaliere \u00e8 il fatto che gli piacciano tutti i tipi di teste (come spiegato nella canzone \"The Headless Horseman\"), quindi chiunque pu\u00f2 essere decapitato (in una scena del film sembra tentare di decapitare oltre ad Ichabod anche il cavallo). Tuttavia c'\u00e8 un sistema per salvarsi: il cavaliere senza testa pu\u00f2 estendere il suo dominio solo nei boschi ma se si oltrepassa il ponte della Valle Addormentata, lo spettro perde tutti i suoi poteri oscuri, in quanto, come i vampiri, anche i fantasmi non possono oltrepassare l'acqua corrente. Brom Bones spiega che i fantasmi sono molto malvagi, ma il peggiore di tutti \u00e8 proprio il Cavaliere senza Testa, questo lascia intendere che i fantasmi di Halloween si limitino soltanto a spaventare le persone, mentre il Cavaliere invece sia l'unico che uccida gli uomini. Viene inoltre descritto come un essere temuto da tutti i fantasmi e anche da tutti i demoni. Nel film d\u00e0 la caccia ad Ichabod Crane, avventuratosi nel bosco per tornare a casa, con l'intenzione di ucciderlo ed appropriarsi della sua testa e a volte arriva vicinissimo a decapitarlo. In una scena, i cavalli di Ichabod e dello spettro si scontrano l'uno contro l'altro, e Ichabod, finendo addosso al fantasma, guarda dentro il suo collo e fa la raccapricciante scoperta che il Cavaliere non ha per davvero una testa. Alla fine Ichabod riesce ad oltrepassare il ponte e quindi apparentemente si salva (in effetti il Cavaliere si ferma proprio davanti al ponte). Ma in realt\u00e0 \u00e8 spacciato perch\u00e9 lo spettro ha ancora un asso nella manica: gli lancia infatti la sua presunta testa che teneva in mano (che si rivela essere un Jack O'Lantern infuocato) che riesce ad oltrepassare il ponte, centrandolo alla testa. La mattina dopo viene trovato solo il cappello del maestro di scuola e una zucca spaccata (presumibilmente la finta \"testa\" che aveva il Cavaliere), ma Ichabod \u00e8 sparito. Alcuni dicono che Ichabod sia ancora vivo e sia sposato con una ricca vedova dalla quale avrebbe avuto dei figli. Ma, come afferma il narratore della storia, i bravi coloni olandesi si rifiutano di credere a queste sciocchezze, poich\u00e9 sapevano che il maestro di scuola era stato portato via per sempre dal macabro e terrificante Cavaliere senza Testa. Brom, invece, ride ogni qualvolta qualcuno racconta di come il \"cavaliere\" abbia portato via Crane, lasciando intuire che in realt\u00e0 lui si sia travestito nel fantasma per scacciare via il suo rivale."}
{"id": "2328334", "revid": "284225", "url": "https://it.wikipedia.org/wiki?curid=2328334", "title": "Lineette", "text": ""}
{"id": "2328337", "revid": "15756", "url": "https://it.wikipedia.org/wiki?curid=2328337", "title": "Prunetta", "text": "Prunetta \u00e8 un paese della provincia di Pistoia, frazione del comune di San Marcello Piteglio.\nGeografia fisica.\n\u00c8 posto in posizione panoramica sullo spartiacque appenninico a poco meno di 1000 m slm, a cavallo fra le valli del torrente Lima, che scorre verso il mar Tirreno, e quella del fiume Reno che scorre verso l'Adriatico.\nQuest'ultimo fiume ha le sue sorgenti (1080mt) sul monte Le Lari (1200 mt) che sovrasta Prunetta.\nParticolare la posizione della Chiesa, sulla quale le acque piovane che cadono sulla falda del tetto posta ad est raggiungono l'Adriatico mentre quelle che cadono sulla falda ad Ovest sfociano nel Tirreno.\nIl paese proprio per le sue peculiarit\u00e0 naturalistiche \u00e8 attraversato dal Sentiero CAI 00 e dal Cammino di San Bartolomeo. \u00c8 inoltre il punto geograficamente pi\u00f9 alto di accesso all\u2019 Oasi WWF DYNAMO.\nDal punto di vista naturalistico il paese \u00e8 immerso in una ricca vegetazione dominata, a seconda delle zone, da faggi, castagni, querce e abeti. Questa alternanza di boschi compone un mosaico fortemente differenziato e nello steso tempo essenziale per la biodiversit\u00e0 presente.\nL\u2019abitato sorge geologicamente su di una vasta area di Arenaria Superiore.\nStoria.\nIl nome Prunetta appare per la prima volta in un documento dell'archivio dei principi Corsini di Firenze relativo ad un acquisto di terreno fatto nel 1484, ma da molto prima esisteva in questa localit\u00e0 un ospedale per pellegrini dei cavalieri Templari, distrutto al tempo della soppressione di questo Ordine. Dalle rovine di questo Ospedale gli abitanti di Prunetta hanno ricavato per secoli materiale per la costruzione delle proprie abitazioni, materiale ancora ben visibile in numerose case del paese. La Storia del paese \u00e8 scandita da alcune tappe fondamentali per lo pi\u00f9 legate alla sua posizione geografica, rispetto alla viabilit\u00e0, nelle varie fasi storiche\nLa prima fase risale alla seconda met\u00e0 del secolo XI (le prime fonti risalgono al 1085) quando nei pressi del paese fu edificato l\u2019\u2018\u2019Ospitale della Croce Brandegliana\u2019\u2019, (una struttura posta lungo un\u2019importante strada di valico dell\u2019epoca). Come altre simili, era dedicata al ricovero dei viandanti e dei pellegrini\nLa struttura vide nei due secoli successivi il maggiore sviluppo e intorno a questa si realizzarono una chiesa, un mulino e le case dei conversi.\nIntorno alla met\u00e0 del \u2018300 il Comune di Pistoia trasform\u00f2 quello che era stato un ospitale in cui si esercitava l\u2019ospitalit\u00e0, in una vera e propria opera di fortificazione della strada. Una fortificazione alle dirette dipendenze del Comune che li vi insedi\u00f2 un capitano ed alcuni armigeri.\nCon il passaggio di Pistoia sotto l\u2019egemonia di Firenze cominci\u00f2 il declino e la rovina dell'insediamento. Fu necessario aspettare alcuni secoli prima che, intorno alla fine del \u2018500 con le riforme introdotte nel 1593 dal granduca di Toscana nell\u2019organizzazione militare della montagna pistoiese, il valico di Prunetta tornasse ad essere una delle principali piazzeforti delle milizie montane, riesumando quella che era stata l\u2019antica funzione dell\u2019Ospitale della Croce Brandegliana nella fase comunale.\nCon la divisione in quattro parti del Capitanato della Montagna a met\u00e0 del XVII Secolo, dalle rovine di quell\u2019 antico insediamento nacque una chiesa per la milizia medicea e intorno a questa il primo insediamento urbano del paese; gran parte della pietra che verr\u00e0 usata per edificare il paese sar\u00e0 reperita dalle rovine di quegli edifici, compresi i fregi e le pietre scolpite, ancor oggi visibili sulle facciate delle case.\nI primi abitanti furono dunque soldati, successivamente vi affluirono altri dai paesi vicini, in parte asserviti alle necessit\u00e0 del corpo di guardia Durante il periodo Mediceo e poi Leopoldino Prunetta si trov\u00f2 a vivere vicende analoghe a quelle degli altri paesi della montagna. Il paese, nonostante le difficolt\u00e0 e la miseria dei periodi, anagraficamente crebbe, fino alle 730 persone del censimento del 1910.\nIl paese ebbe un momento di grande notoriet\u00e0 turistica fra gli inizi del 900 e la met\u00e0 dello stesso secolo quando la media e alta borghesia del tempo lo frequentava abitudinariamente come stazione climatica; questa notoriet\u00e0 gli valse l\u2019appellativo di \u201cLa Perla della Toscana\u201d. In quel periodo si annovera anche la presenza nel 1913 di Giacomo Puccini presso l allora Pensione Rossini oggi Le Lari.\nAltro periodo storico significativo, per il paese, fu quello della seconda guerra mondiale. Anche in questo caso la posizione dominante sulle vallate del Reno, della Lima e del Vincio di Brandeglio determinarono il fatto che il paese e le zone limitrofe furono ricomprese nella cosiddetta Linea Gotica o meglio Linea Verde 1 che doveva rappresentare il primo baluardo appenninico alla risalita delle forze alleate. Tutt\u2019oggi nei dintorni del paese sono visibili le tracce della fortificazioni approntate dalla organizzazione Todt su ordine delle forze nazifasciste.\nSempre durante il secondo conflitto bellico significativa fu la presenza e permanenza delle truppe della 10th Mountain Division Usa che vi si insediarono dopo il loro arrivo in Italia fra la fine del 44 e i primi del 45 e dove, per pi\u00f9 di un mese, si prepararono per la ripresa delle ostilit\u00e0 dopo lo stop invernale e lo sfondamento definitivo della linea gotica fra met\u00e0 di febbraio ed aprile 1945.\nChiesa.\nPrunetta ebbe la sua chiesa parrocchiale (dedicata a san Basilio) sul finire del XVIII secolo e nel 1938 tutto il suo territorio venne riunito nel Comune di Piteglio.\nComunicazioni.\nPrunetta ha una buona posizione logistica essendo posta alla confluenza della strada proveniente da Pistoia con quella che unisce la Valdinievole con la statale dell'Abetone; si raggiunge in circa 20 minuti da Pistoia tramite la SS 66 fino a Le Piastre e poi percorrendo la strada Provinciale Le Piastre Prunetta; chi Proviene da Montecatini Terme compie in analoghi tempi il percorso tramite la Statale 633.\nEconomia.\nTurismo.\nPer questa sua posizione e per l'altitudine \u00e8 apprezzata meta di villeggiatura durante il periodo estivo, avvalendosi anche della attivit\u00e0 della locale Pro Loco. Attualmente il Paese conta alcune attivit\u00e0 artigianali ed esercizi commerciali di vario genere compreso una farmacia e conta su di buon afflusso turistico nei mesi estivi.\nSono presenti due associazioni, la gi\u00e0 menzionata Pro Loco di Prunetta e la Croce Verde di Prunetta, molto attive sul territorio."}
{"id": "2328342", "revid": "834", "url": "https://it.wikipedia.org/wiki?curid=2328342", "title": "Kolia (Wallis e Futuna)", "text": "Kolia \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa meridionale. Secondo il censimento del 21 luglio 2008 il villaggio ha una popolazione di 397 abitanti."}
{"id": "2328344", "revid": "2214234", "url": "https://it.wikipedia.org/wiki?curid=2328344", "title": "Call of Duty", "text": "Call of Duty, noto anche con l'acronimo COD, \u00e8 una serie di videogiochi sparatutto in prima persona , i cui videogiochi della saga vengono pubblicati a cadenza annuale da Activision e sviluppati da diverse software house, tra cui Infinity Ward, Treyarch, Sledgehammer Games, Raven Software e Tencent. In ogni capitolo della serie sono comprese tre modalit\u00e0 diverse, fra cui il giocatore singolo, il multigiocatore e la modalit\u00e0 cooperativa.\nIl primo capitolo venne pubblicato per Microsoft Windows il 29 ottobre 2003, dando inizio a una delle serie videoludiche pi\u00f9 famose e vendute in tutto il mondo. A febbraio 2017, la serie ha venduto oltre 4 miliardi di copie. Le vendite di tutti i giochi \"Call of Duty\" hanno superato i 15 miliardi di dollari. Altri prodotti in franchising includono una linea di personaggi d'azione progettati da Plan-B Toys, un gioco di carte creato da Upper Deck Company, set Mega Bloks di Mega Brands e una mini serie di fumetti pubblicata da WildStorm Productions.\nNel 2021 la serie conta 18 capitoli ufficiali (tra cui 2 edizioni rimasterizzate) e 11 spin-off, con ben 520 milioni di giocatori."}
{"id": "2328347", "revid": "33751", "url": "https://it.wikipedia.org/wiki?curid=2328347", "title": "Gargiulo", "text": ""}
{"id": "2328349", "revid": "122339279", "url": "https://it.wikipedia.org/wiki?curid=2328349", "title": "Jaimie Alexander", "text": "Biografia.\nInfanzia e giovent\u00f9.\nJaimie Alexander, all'anagrafe Tarbush, nasce a Greenville, Carolina del Sud, ma cresce a Grapevine, Texas, dove i Tarbush si trasferiscono nel 1988, quattro anni dopo la sua nascita. Della sua famiglia fanno parte anche quattro fratelli: tre maggiori e uno minore, Brady; le loro iniziali (B, D, C e M) sono tatuate sul suo avambraccio destro.\nLe sue prime esperienze teatrali risalgono agli anni delle scuole elementari, dove comincia a recitare per divertimento; successivamente frequenta la Colleyville Heritage High School, dove viene espulsa dal gruppo di teatro, specializzato in musical, poich\u00e9 non in grado di cantare. Decide allora di dedicarsi allo sport come attivit\u00e0 extrascolastica, entrando nella squadra di wrestling, finch\u00e9, a 17 anni, sostituisce un'amica durante un incontro con un'agenzia di scouting e conosce il manager Randy James che, successivamente, le invia alcuni copioni. Un anno e mezzo dopo il diploma va a vivere a Los Angeles per cercare di diventare un'attrice.\nCarriera.\nNei primi tempi dopo l'arrivo a Los Angeles, Jaimie Alexander lavora come cameriera, finch\u00e9 inizia a studiare recitazione con la coach Janet Alhanti, e prende parte ad alcune pubblicit\u00e0 per \"Clean Clear\", \"Abercrombie &amp; Fitch\" e \"McDonald's\".\nLa sua carriera inizia nel 2003, quando entra a far parte del cast di \"Fuga dall'Inferno - L'altra dimensione dell'amore\" nel ruolo di Hanna Thompson, la fidanzata del protagonista, che scompare improvvisamente e viene infine ritrovata morta. Inizialmente, era stata chiamata all'audizione per aiutare gli attori maschi ad interpretare i dialoghi, ma viene successivamente scritturata. Il film esce nelle sale quattro anni pi\u00f9 tardi. Successivamente interpreta Sara in \"Squirrel Trap\" e appare come guest star in \"C'\u00e8 sempre il sole a Philadelphia\" e \"Standoff\".\nSeguono ruoli pi\u00f9 significativi: veste i panni di Caitlin Porter, sorella del protagonista, nel serial televisivo \"Watch Over Me\" e, nel 2006, ottiene il suo primo ruolo come personaggio principale, interpretando Nicole Carrow nel film horror \"Rest Stop\". Alexander non riprende il ruolo nel sequel ', dove viene sostituita da Julie Mond. L'anno successivo entra nel cast di un altro film horror, \"Hallowed Ground\", nel ruolo di Elizabeth Chambers. Raggiunge il successo televisivo interpretando Jessi, una ragazza dotata di poteri soprannaturali che cerca di trovare il suo posto nel mondo, nello show di ABC Family \"Kyle XY\". Nel frattempo, appare nel corto di Aaron Schoenke \"Here Lies Revelations\", in ' e \"Bones\".\nNel settembre 2009, viene annunciata la sua partecipazione come Lady Sif nel film di Kenneth Branagh \"Thor\", mentre, dopo un ruolo minore in \"Amore &amp; altri rimedi\", nel luglio 2010 entra nel cast del film indipendente \"L'amore non \u00e8 un crimine\", diretto da Michael Corrente. Tre mesi dopo interpreta Tunie Peyton, la cognata di Jackie in \"Nurse Jackie - Terapia d'urto\". A ottobre 2011, torna a lavorare con Gregg Bishop nel cortometraggio \"The Birds of Anger\", presentato al \"G4 Films Epictober Film Festival\" e ispirato al film \"Gli uccelli\" di Alfred Hitchcock. Oltre a film e serie televisive, nel 2010 partecipa alla webserie trasmessa su MSN \"Ultradome\" e prodotta da Milo Ventimiglia. Doppia inoltre Sif nel videogioco \"Thor - Il dio del tuono\", basato sul film \"Thor\".\nNel 2012, Jaimie Alexander appare in due episodi della seconda stagione della serie televisiva \"Covert Affairs\". A febbraio, posa insieme al collega Alexander Ludwig per un servizio fotografico dedicato al film \"The Artist\" e pubblicato dalla rivista \"Bello\", mentre, ad agosto, appare come guest star in un episodio della serie \"Perception\". Alexander torna inoltre a vestire i panni di Sif in \"\", uscito in Italia il 6 dicembre 2013. A settembre, durante le riprese del film, subisce un grave infortunio alla colonna vertebrale, che la tiene lontana dal set per un mese.\nNel 2013, interpreta la poliziotta Sarah Torrance in \"The Last Stand - L'ultima sfida\", al fianco di Arnold Schwarzenegger, recita in \"Savannah\", diretto da Annette Haywood-Carter ed \u00e8 Taylor Dolan, una donna che medita di uccidere il marito, interpretato da Frank Grillo, in \"Intersections\", diretto da David Marconi. L'anno successivo, torna in televisione come guest star nel quindicesimo episodio della serie \"Agents of S.H.I.E.L.D.\", nel ruolo di Lady Sif; \u00e8 inoltre ospite come giudice in una puntata incentrata sui supereroi Marvel del reality \"Project Runway: Under the Gunn\" e riveste il ruolo della co-protagonista Tara Bloom nel thriller \"Seduzione fatale\". Nel 2015 ottiene il ruolo da protagonista nella serie della NBC \"Blindspot\" interpretando la protagonista Jane Doe.\nNel 2021 torna a interpretare Lady Sif nella serie televisiva \"Loki\", e nel 2022 in \"Thor: Love and Thunder\" per il grande schermo.\nVita privata.\nNel novembre 2012 Jaime Alexander inizia a frequentare il collega Peter Facinelli, co-protagonista con lei del film \"L'amore non \u00e8 un crimine\". La coppia aveva gi\u00e0 lavorato insieme sul set di \"Nurse Jackie - Terapia d'urto\". Nel marzo 2015 i due annunciano il loro fidanzamento, per poi terminarlo nel febbraio 2016.\nDoppiatrici italiane.\nNelle versioni in italiano dei suoi lavori, Jaimie Alexander \u00e8 stata doppiata da:\nCome doppiatrice, Alexander \u00e8 stata sostituita da:"}
{"id": "2328350", "revid": "729019", "url": "https://it.wikipedia.org/wiki?curid=2328350", "title": "Ono (Futuna)", "text": "Ono \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa meridionale. Secondo il censimento del 21 luglio 2008 il villaggio ha una popolazione di 667 abitanti."}
{"id": "2328352", "revid": "729019", "url": "https://it.wikipedia.org/wiki?curid=2328352", "title": "Taoa", "text": "Taoa \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa meridionale. Secondo il censimento del 21 luglio 2008 il villaggio ha una popolazione di 623 abitanti."}
{"id": "2328355", "revid": "729019", "url": "https://it.wikipedia.org/wiki?curid=2328355", "title": "Vele (Wallis e Futuna)", "text": "Vele \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa meridionale. Secondo il censimento del 21 luglio 2008 il villaggio ha una popolazione di 280 abitanti. L'aeroporto di Futuna si trova nelle vicinanze del villaggio."}
{"id": "2328356", "revid": "599013", "url": "https://it.wikipedia.org/wiki?curid=2328356", "title": "Krister Cantoni", "text": "Statistiche.\n\"Statistiche aggiornate.\""}
{"id": "2328357", "revid": "88740", "url": "https://it.wikipedia.org/wiki?curid=2328357", "title": "Spadaro", "text": ""}
{"id": "2328361", "revid": "599013", "url": "https://it.wikipedia.org/wiki?curid=2328361", "title": "Emmanuel Maboang", "text": "Carriera.\nDopo un inizio in patria, tra le file del Canon Yaound\u00e9, Maboang gioc\u00f2 in Portogallo, nel Rio Ave, e in Polonia, nel G\u00f3rnik Zabrze. Sul finire della carriera gioc\u00f2 nel Pelita Jaya, squadra indonesiana famosa per aver avuto tra le sue file campioni del calibro di Mario Kempes, Roger Milla, Pedro Pablo Pasculli.\nLa sua notoriet\u00e0 \u00e8 data dal fatto che il calciatore prese parte a ben due edizioni dei Mondiali, nel 1990 in Italia e nel 1994 negli USA, ottenendo, nella prima occasione, i quarti di finale, persi in maniera rocambolesca e molto discussa contro l'Inghilterra."}
{"id": "2328365", "revid": "252732", "url": "https://it.wikipedia.org/wiki?curid=2328365", "title": "Cod 1", "text": ""}
{"id": "2328368", "revid": "729019", "url": "https://it.wikipedia.org/wiki?curid=2328368", "title": "Mala'e (Alo)", "text": "Mala'e \u00e8 un villaggio della Collettivit\u00e0 d'oltremare francese di Wallis e Futuna, capitale del regno di Alo, sull'isola di Futuna, sulla costa meridionale. Secondo il censimento del 21 luglio 2008 il villaggio ha una popolazione di 224 abitanti."}
{"id": "2328369", "revid": "287204", "url": "https://it.wikipedia.org/wiki?curid=2328369", "title": "Lo Cascio", "text": ""}
{"id": "2328373", "revid": "123653201", "url": "https://it.wikipedia.org/wiki?curid=2328373", "title": "Prazosina", "text": "La prazosina \u00e8 un principio attivo, un alfabloccante selettivo utilizzato per la ritenzione urinaria. Agisce selettivamente sui recettori \u03b11-adrenergici ed esplica la propria azione portando ad un rilasciamento della muscolatura liscia endoteliale e prostatica. Non \u00e8 commercializzato in Italia.\nControindicazioni.\nDa evitare in caso di ipotensione ortostatica e storia pregressa di sincope.\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, astenia, depressione, alopecia, cefalea, rinite, dispnea, allucinazioni, riduzione della libido.\nGrazie alla sua selettivit\u00e0 per gli i recettori \u03b11-adrenergici, non si osserva tachicardia come in altri alfabloccanti.\nAlla prima dose somministrata la persona pu\u00f2 collassare."}
{"id": "2328374", "revid": "244212", "url": "https://it.wikipedia.org/wiki?curid=2328374", "title": "Chiesa di San Michele (Monza)", "text": "La chiesa di San Michele Arcangelo era la pi\u00f9 antica di Monza, posteriore solo alla teodolindea basilica di San Giovanni (oggi duomo di Monza). \nLe origini.\nSecondo la tradizione la sua fondazione fu datata nell'anno 628 e, dunque, in piena epoca longobarda. In effetti la dedicazione all'arcangelo guerriero, da questo popolo molto venerato, ne risulta una conferma. Un pi\u00f9 tardo documento del 903 ne comprova l'esistenza nella citt\u00e0.\nLa chiesa di San Michele, insieme all'antico Duomo, fu subito legata alla storia monzese e alla cerimonia delle incoronazioni con la corona Ferrea. Nel 1128 l'imperatore Corrado III di Svevia vi fu incoronato re d'Italia dall'arcivescovo di Milano Anselmo V Pusterla.\nL'affresco della messa.\nGestito dagli Umiliati, il tempio venne decorato (probabilmente agli inizi del XIV secolo) con un grande affresco che copriva un'intera parete laterale: vi \u00e8 raffigurata la celebrazione di una messa a cui assistono il Redentore e la Vergine, vari santi tra cui appunto l'arcangelo Michele che reca uno scettro gigliato, la corte longobarda nelle persone della regina Teodolinda avvolta nel mantello e incoronata, del re Agilulfo e dei loro figli Gundeperga e Adaloaldo.Il dipinto, che potrebbe rappresentare la consacrazione del Santuario di San Michele Arcangelo sul Gargano (il santuario \"nazionale\" dei Longobardi) o un raro esempio di \"messa aurea\" (la messa del mercoled\u00ec delle Tempora d'Avvento), \u00e8 di chiara derivazione giottesca e \"\u00abpossiede una esigenza plastica ed una vena descrittiva realistica affrontata con rigidezze e pesanti manierismi. Esso \u00e8 certamente non posteriore alla met\u00e0 del XIV secolo e certamente di un pittore locale piuttosto impacciato\u00bb\".\nL'affresco, staccato dalla parete prima dell'abbattimento della chiesa, \u00e8 oggi conservato nel Museo del duomo di Monza.\nLa demolizione e la statua di san Michele.\nNel 1922 l'antico edificio, insieme all'adiacente convento degli Umiliati di Sant'Agata, fu demolito dalla giunta socialista dell'epoca per creare l'odierna via Francesco Crispi. Per ricordarne l'esistenza, il 29 settembre 2004 (ricorrenza della festa di san Michele) una statua dell'Angelo \u00e8 stata collocata in piazza San Paolo, in prossimit\u00e0 del luogo in cui sorgeva la chiesa.\nIl monumento \u00e8 un'opera in bronzo dello scultore Benedetto Pietrogrande. Scelta all'unanimit\u00e0 dopo apposito concorso, \u00e8 alta 3,8 metri e appoggia su di un basamento molto basso per suggerire la sensazione che aleggi appena al di sopra del pavimento della piazza. L'Arcangelo vi \u00e8 raffigurato nell'atto di calpestare un drago e, riprendendo l'iconografia dell'affresco della Messa, non brandisce la spada ma tiene in mano uno scettro coronato da un fiore di giglio.La rinuncia alla tradizionale immagine guerriera del santo condottiero delle schiere angeliche, assai diffusa in occidente, in favore di quella bizantina di dignitario di corte scaten\u00f2 accese polemiche politico-cultural-religiose all'epoca della sua collocazione."}
{"id": "2328377", "revid": "599013", "url": "https://it.wikipedia.org/wiki?curid=2328377", "title": "Andreas H\u00e4nni", "text": "H\u00e4nni \u00e8 vegetariano dall'et\u00e0 di 13 anni e vegano dall'et\u00e0 di 18.\nStatistiche.\n\"Statistiche aggiornate ad aprile 2012.\""}
{"id": "2328386", "revid": "23", "url": "https://it.wikipedia.org/wiki?curid=2328386", "title": "Filtro a carbone attivo", "text": ""}
{"id": "2328388", "revid": "204012", "url": "https://it.wikipedia.org/wiki?curid=2328388", "title": "Prazosin", "text": ""}
{"id": "2328389", "revid": "1305772", "url": "https://it.wikipedia.org/wiki?curid=2328389", "title": "Liku", "text": ""}
{"id": "2328391", "revid": "156341", "url": "https://it.wikipedia.org/wiki?curid=2328391", "title": "Ben Ortner", "text": ""}
{"id": "2328393", "revid": "266224", "url": "https://it.wikipedia.org/wiki?curid=2328393", "title": "Rover 100", "text": ""}
{"id": "2328397", "revid": "1082210", "url": "https://it.wikipedia.org/wiki?curid=2328397", "title": "Psicotropo", "text": ""}
{"id": "2328407", "revid": "1529788", "url": "https://it.wikipedia.org/wiki?curid=2328407", "title": "Staffetta quotidiana", "text": "Staffetta Quotidiana \u00e8 un quotidiano che si occupa di fonti di energia, continuazione della \"Rivista Italiana del Petrolio\".\nStoria.\nLa \"Staffetta Quotidiana\" nasce il 31 maggio 1933 con il nome di \"Rivista Italiana del Petrolio\"\nper iniziativa di Goffredo Cozzi. A quell'epoca, nei rami petroliferi ed energetici non era disponibile in Italia alcuna pubblicazione.\nLa rivista, inizialmente pubblicata con periodicit\u00e0 mensile, diventer\u00e0 un settimanale nel 1935 con il nome di \"Staffetta di Informazioni Petrolifere\". Nel 1952 divent\u00f2 bisettimanale e dal 1955 trisettimanale.\nNel 1963 l'uscita trisettimanale si trasform\u00f2 in quotidiana, dopo pochi anni, nel 1967, cambi\u00f2 il formato che divenne quello attuale ed il colore della carta, verde-celestino ne \u00e8 tuttora una caratteristica.\nNel 1973 la pubblicazione diviene quotidiana e prender\u00e0 il nome di \"Staffetta Quotidiana Petrolifera\". In questo periodo la \"Staffetta\", che sino ad allora si era occupata principalmente del settore petrolifero, inizia a trattare con sempre maggior attenzione tutte le fonti di energia.\nDal 1998 la pubblicazione \u00e8 anche online. \nDirettori.\nI direttori della Rivista dal 1933"}
{"id": "2328410", "revid": "767487", "url": "https://it.wikipedia.org/wiki?curid=2328410", "title": "Venere imperiale", "text": "Venere imperiale \u00e8 un film del 1962 diretto da Jean Delannoy.\nPer la sua interpretazione del ruolo di Paolina Bonaparte, Gina Lollobrigida vinse i due maggiori riconoscimenti cinematografici italiani, il David di Donatello e il Nastro d'argento.\nTrama.\nPaolina Bonaparte la sorella prediletta di Napoleone, \u00e8 una fanciulla esuberante ed amante della bella vita. La sua leggerezza provoca irritazione nella cognata Giuseppina, che vedendosi sottrarre un certo Canouville, suo amante, decide di convincere Napoleone ad imporre un marito alla sorella. Cos\u00ec avviene, Paolina sposa il generale Leclerc. Il matrimonio non muta il carattere della giovanissima sposina e per evitare lo scandalo, i coniugi Leclerc vengono mandati ad Haiti. Qui Paolina resta vedova e ritorna a Parigi dove sposa il principe Borghese. Con il nuovo marito si trasferisce a Roma ed anche qui prosegue la sua vita improntata alla massima leggerezza e d\u00e0 grande scandalo arrivando a posare nuda per lo scultore Canova. Questa statua viene vista da Canouville, che si trova a Roma, e subito tra i due comincia una relazione, che ha termine solamente con il precipitare degli avvenimenti internazionali. C'\u00e8 la campagna di Russia. Canouville muore e Napoleone \u00e8 sconfitto. Paolina sar\u00e0 la sola della famiglia a seguire il fratello all'isola d'Elba e ad aiutarlo nella fuga. L'ultimo amore della principessa sar\u00e0 il musicista Giovanni Pacini.\nCritica.\nGiovanni Grazzini nel Il Corriere della Sera del 24 dicembre 1962 \" Smaltato di bei colori, gremito di splendide toilettes, ambientato in ville e palazzi di gran lusso, interpretato da un'attrice come la Lollobrigida, il film ha buoni numeri per essere considerato tra i film natalizi pi\u00f9 preziosi...\"\n\"Il Mereghetti\" lo definisce un \u00abprolisso e patinato polpettone in costume\u00bb, mentre per \"Il Morandini\" \u00abil film \u00e8 decorativo e agghindato senza scatti n\u00e9 vigore\u00bb.\nIncassi.\nIncasso accertato a tutto il 30 giugno 1965 \u00a3 718.930.550"}
{"id": "2328414", "revid": "118960256", "url": "https://it.wikipedia.org/wiki?curid=2328414", "title": "Atlas Group", "text": "Atlas Group \u00e8 una casa editrice francese che opera sul mercato della vendita di prodotti editoriali nelle edicole, a domicilio e per corrispondenza, controllata dal gruppo De Agostini.\nLe 3 sedi.\n\"Editions Atlas\" e sue controllate \"Roubaix\" e \"Evreux\", con sede a Parigi, specialisti nel marketing diretto e nella vendita a domicilio.\n\"Editions Atlas\" e \"Provea\", societ\u00e0 con sede a Losanna, specialisti nel marketing diretto, in 14 paesi europei.\n\"De Agostini Direct Marketing\", con sede a Novara, specialista nel marketing diretto.\nAttivit\u00e0.\nFascicoli collezionabili.\n\"Editions Atlas\" produce fascicoli collezionabili distribuiti nelle edicole, in abbonamento e attraverso la vendita diretta a domicilio per ogni tipo di pubblico (bambini, famiglie, anziani...).\nEditions Atlas offre questi prodotti in 19 paesi: Austria, Belgio, Canada, Danimarca, Finlandia, Francia, Ungheria, Italia, Giappone, Lussemburgo, Norvegia, Paesi Bassi, Polonia, Regno Unito, Russia, Svezia, Svizzera e Repubblica ceca.\nVendita per corrispondenza.\n\"Atlas for men\", attivo dal 1999 in Francia, \u00e8 un catalogo di vendita per corrispondenza per abiti e accessori, dedicata alla attivit\u00e0 all'aperto da uomo.\n\"Provea\", fondata nel 2002, opera nella vendita per corrispondenza di lingerie per uomo e per donna in 17 diversi paesi."}
{"id": "2328415", "revid": "125446860", "url": "https://it.wikipedia.org/wiki?curid=2328415", "title": "Platanus occidentalis", "text": "Platanus occidentalis (, comunemente noto come platano occidentale o platano americano, \u00e8 una pianta appartenente alla famiglia delle Platanaceae, originaria del Nord America.\nNegli Stati Uniti e in Canada \u00e8 chiamato anche \"sycamore\", ovvero \"sicomoro\", un nome comune che per\u00f2, in altre parti del mondo, si riferisce a un tipo diverso di piante.\nDescrizione.\nSi tratta di un grande albero che raggiunge facilmente i 30\u201340 m di altezza.\nIl fusto \u00e8 dritto, slanciato, cilindrico.\nIl diametro del tronco si aggira in genere sui 2 m, ma pu\u00f2 superare i 4 m.\nIl legno \u00e8 bruno-rosato a porosit\u00e0 diffusa, con una grana marcata e tenace.\nCorteccia.\nIl ritidoma di questo albero \u00e8 molto caratteristico, esso si sfalda tipicamente in grandi placche irregolari, grigio marroncine. La caduta delle placche lascia vedere la superficie sottostante, che \u00e8 di un colore verde che in breve muta in un bianco intenso. Il tronco appare cos\u00ec chiazzato di questi quattro colori.\nLa spiegazione a questo fenomeno sta nella rigidit\u00e0 dei tessuti della corteccia, che sono incapaci di assecondare la crescita del legno sottostante.\nFoglie.\nLe foglie sono alterne, semplici, lunghe 12\u201322\u00a0cm, pi\u00f9 larghe che lunghe, palminervie e lobate. I lobi sono da 3 o 5 e sono poco pronunciati e i seni tra di essi sono molto aperti. La base della foglia \u00e8 troncata con le nervature primarie che partono dal lembo fogliare.\nLe foglie nascono ripiegate con i bordi laterali combacianti e leggermente tomentose.\nLe foglie pienamente sviluppate sono di un colore verde molto chiaro.\nIl picciolo \u00e8 lungo e alla base di esso sono presenti delle stipole presto caduche. La base del picciolo come in quasi tutti i platani \u00e8 dilatata (mitriforme) tanto da inglobare la gemma ascellare.\n\u00c8 una pianta caducifoglia.\nFiori.\nI fiori sono molto piccoli, unisessuali, raccolti in un capolino globulare generalmente portato singolo su un lungo peduncolo (in alcuni casi i capolini possono essere 2).\n\u00c8 una pianta monoica e i fiori di differente sesso sono portati su differenti peduncoli.\nI capolini maschili sono di colore rosso scuro, e quelli femminili verde chiaro con punti rossi.\nI fiori maschili hanno 4-6 stami, quelli femminili 3-8 carpelli, e uguale numero di sepali e petali.\nLe antere sono allungate e si aprono lateralmente.\nL'ovario \u00e8 supero, mono o biovulare, di forma ovato-oblonga.\nAlla base dell'ovario sono presenti peli chiari. Lo stilo \u00e8 lungo e rosso e ricurvo.\nL'impollinazione \u00e8 ad opera del vento.\nFrutti.\nI frutti sono degli acheni riuniti in infruttescenze globose e pendule.\nOgni achenio ha la porzione apicale rotondeggiante e concava, sormontata da un breve stilo.\nLa maturazione avviene nello stesso anno della fioritura.\nDistribuzione e habitat.\nIl platano occidentale \u00e8 originario degli Stati Uniti e del Canada, con un areale che si estende dagli stati che si affacciano sull'Atlantico fino alle Grandi pianure e dall'Ontario al Texas.\nSi trova su terreni molto umidi o anche paludosi.\nNelle vallate dei fiumi Ohio e Mississippi vi sono gli esemplari pi\u00f9 imponenti.\nIn America \u00e8 coltivato per ricavarne legname da usare per ebanisteria e per farne mobili.\n\u00c8 coltivato anche in Argentina e in Australia.\nFu importato in Europa nel 1636, ma non \u00e8 stato mai considerato di grande interesse economico ed \u00e8 poco coltivato anche come ornamentale.\nProprio in Europa per\u00f2, si ritiene che abbia dato origine, tramite incrocio spontaneo con \"Platanus orientalis\", al ben pi\u00f9 importante \"Platanus x hispanica\", ovvero il platano comune."}
{"id": "2328416", "revid": "1123126", "url": "https://it.wikipedia.org/wiki?curid=2328416", "title": "Alain Berset", "text": "Biografia.\nAlain Berset \u00e8 originario di Misery-Courtion (nel Cantone di Friburgo). Si \u00e8 laureato in scienze politiche nel 1996 e ha conseguito un dottorato in scienze economiche nel 2005 all'Universit\u00e0 di Neuch\u00e2tel.\nPrima consigliere generale del comune di Belfaux (nel Cantone di Friburgo) dal 2001 al 2003; poi deputato al Consiglio degli Stati dal dicembre 2003 e vicepresidente del gruppo socialista alle Camere federali, dal dicembre 2005. \u00c8 stato deputato all'Assemblea costituente del Canton Friburgo e presidente del gruppo socialista alla Costituente, dal 2000 al 2004. Eletto in Consiglio federale come successore di Micheline Calmy-Rey il 14 dicembre 2011.\nProcedimenti giudiziari.\nIl 17 settembre 2021 la Procura Federale ha deciso di indagare su una possibile violazione del segreto d'ufficio nel caso di un tentativo di estorsione nei confronti di Berset. Nel novembre 2019 Berset era stato vittima di un tentativo di estorsione da parte di una donna che aveva cercato di estorcergli 100.000 franchi svizzeri. La donna, denunciata da Berset, \u00e8 stata condannata.\nNote.\n "}
{"id": "2328426", "revid": "84184", "url": "https://it.wikipedia.org/wiki?curid=2328426", "title": "Jim Peebles", "text": "Ottenuta la laurea all'Universit\u00e0 di Manitoba, consegu\u00ec poi il dottorato sotto la supervisione di Robert Dicke all'Universit\u00e0 di Princeton, dove \u00e8 professore emerito di scienze alla cattedra Albert Einstein.\nInsieme con Robert Dicke predisse la radiazione cosmica di fondo. Contribu\u00ec alle teorie della nucleosintesi primordiale, materia oscura, energia oscura e alla teoria della struttura.\nL'8 ottobre 2019 gli \u00e8 stato conferito il premio Nobel per la Fisica per le rivoluzionarie \"scoperte teoriche in cosmologia fisica\".\nCarriera accademica.\nPeebles ha dato molti importanti contributi al modello del Big Bang. Assieme a Dicke e altri (quasi due decenni dopo George Gamov, Ralph A. Alpher e Robert C. Herman), ha predetto la radiazione cosmica di fondo a microonde. Oltre ad aver dato maggiori contributi alla nucleosintesi primordiale, alla materia e all'energia oscura, negli anni settanta \u00e8 stato il pioniere principale della teoria della formazione della struttura cosmica. Molto prima che venisse considerata una branca della fisica importante e quantitativa, Peebles studiava la cosmologia fisica e ha lavorato molto per dimostrare la rispettabilit\u00e0 di questo settore. La motivazione del premio Shaw afferma che \"ha gettato le basi per quasi tutte le moderne ricerche sulla cosmologia, sia teorica che osservativa, trasformando un campo altamente speculativo in una scienza di precisione\".\nI contributi di Peebles includono una lunga lista di innovazioni alle idee di base, che vengono poi in seguito approfonditamente studiate da altri scienziati. Ad esempio, nel 1987 ha proposto il modello barionico di isocurvatura primordiale per lo sviluppo dell'universo primordiale. Analogamente, Peebles all'inizio degli anni settanta ha contribuito a stabilire il problema della materia oscura. Peebles \u00e8 anche noto per il criterio di Ostriker-Peebles, relativo alla stabilit\u00e0 della formazione delle galassie.\nI suoi tre libri di testo (\"Physical Cosmology\", 1971; \"Large Scale Structure of the Universe\", 1980; \"Principles of Physical Cosmology\", 1993) sono dei riferimenti nel settore. In \"Principles of Physical Cosmology\", ha espresso un quadro di riferimento per la velocit\u00e0 in qualsiasi parte dell'universo basato sulla radiazione cosmica di fondo isotropica, una deviazione dai modelli precedenti ma che secondo Peebles non viola la teoria della relativit\u00e0. Victor Weisskopf ha espresso la stessa idea in un suo libro. Senza compromettere i principi della relativit\u00e0, nel 1949 Albert Einstein introdusse il concetto di una struttura inerziale preferita nelle sue \"Autobiographical Notes\" con la raccomandazione che l'energia cinetica dovesse essere sviluppata come un concetto di campo, ma questo non era possibile prima della scoperta della radiazione cosmica di fondo.\nL'8 ottobre 2019, l'Accademia Reale Svedese delle Scienze gli ha conferito il premio Nobel per la Fisica per le sue scoperte sulla cosmologia, premio condiviso con la coppia ricercatori svizzeri Michel Mayor e Didier Queloz, per \"la scoperta di un esopianeta in orbita attorno a una stella di tipo solare\"."}
{"id": "2328431", "revid": "1566286", "url": "https://it.wikipedia.org/wiki?curid=2328431", "title": "Jack O'Connell", "text": "Celebre per aver interpretato l'adolescente \"James Cook\" nella terza, quarta e settima stagione del teen drama \"Skins\" e l'atleta olimpico Louis Zamperini in \"Unbroken\" di Angelina Jolie, pellicola che lo porta alla vittoria di un Premio BAFTA e di un National Board of Review.\nBiografia.\nNato ad Alvaston, sobborgo di Derby, in Inghilterra, Jack O'Connell \u00e8 stato istruito al \"St Benedict Catholic School and Performing Arts College\". Nel 2006 O'Connell ha esordito nel film britannico \"This Is England\", storia di un ragazzo cresciuto nel 1980 in Inghilterra. Il film in seguito ha vinto il BAFTA al miglior film britannico. Dopo varie apparizioni in serie televisive inglesi come \"Holby City\", \"Waterloo Road\" e \"Wire in the Blood\", nel 2008 O'Connell ha preso parte al thriller \"Eden Lake\". Il suo personaggio, Brett, \u00e8 il leader di una banda di adolescenti e antagonista principale del film.\nTra il 2009 e il 2010 ha partecipato come co-protagonista alla terza e alla quarta stagione di \"Skins\", serie televisiva britannica in onda su E4\", \"nella quale interpreta James Cook; questo personaggio gli ha donato molta popolarit\u00e0, soprattutto negli spettatori televisivi in et\u00e0 adolescenziale. Negli stessi anni \u00e8 protagonista anche della miniserie televisiva \"Wuthering Heights\", mentre nel 2009 ha recitato nel film \"Harry Brown\". Nel gennaio 2013 torna nei panni di James Cook in \"Skins\" per la settima e conclusiva stagione. Nel 2013 ottiene inoltre il ruolo di Calisto in \"300 - L'alba di un impero\" e di Louis Zamperini in \"Unbroken\", diretto da Angelina Jolie.\nDoppiatori italiani.\nNelle versioni in lingua italiana dei suoi lavori, Jack O'Connell \u00e8 stato doppiato da:"}
{"id": "2328435", "revid": "2730", "url": "https://it.wikipedia.org/wiki?curid=2328435", "title": "Goffredo Maria Bettini", "text": ""}
{"id": "2328437", "revid": "864763", "url": "https://it.wikipedia.org/wiki?curid=2328437", "title": "Abbazia di Kaisheim", "text": "L'abbazia di Kaisheim (Kloster o Reichsstift Kaisheim) fu un monastero cistercense con sede a Kaisheim, Baviera, Germania.\nL'abbazia.\nIl complesso abbaziale venne fondato dal conte Enrico II di Lechsgem\u00fcnd (m. 1142) e da sua moglie Liutgarda, come una casa figlia dell'abbazia di L\u00fctzel in Alsazia. Inizialmente il conte Enrico don\u00f2 questi terreni per la fabbricazione nel 1133, anche se la carta di fondazione risale ufficialmente al 21 settembre 1135. La chiesa venne dedicata nel 1183 dal vescovo di Augusta, ma venne danneggiata da un incendio nel 1286 e quindi ricostruita interamente tra il 1352 ed il 1387, quando la nuova chiesa venne dedicata nuovamente.\nLa carta di fondazione, inoltre garantiva l'indipendenza del territorio, ma all'estinzione dei conti di Lechsgem\u00fcnd nel 1327, i loro territori passarono ai Wittelsbach nel ramodei conti di Graisbach, che vennero meno agli accordi iniziali. Gi\u00e0 nel 1346 l'abbazia ebbe successo nell'ottenere dall'Imperatore Carlo IV la conferma dei propri diritti inclusi nell'atto di fondazione e la stessa abbazia ottenne il titolo di abbazia imperiale, atto che i Wittelsbach non riconobbero mai.1\nNel 1505 i territori del Palatinato-Neuburg vennero a costituirsi in uno stato unitario che venne ereditato dai conti di Graisbach, inclusi i territori di Kaisheim. Quando il Palatinato-Neuburg divenne protestante nel periodo della riforma, i regnanti pensarono di chiudere il monastero, ma l'idea decadde per influsso dell'imperatore.\nInfine, nel 1656 l'abate Georg IV M\u00fcller raggiunse un accordo col duca Filippo del Palatinato-Neuburg il quale concesse all'abbazia lo status di \"reichsfrei\", la qual cosa comportava per\u00f2 il mantenimento di una guarnigione di 80 uomini al servizio del palatinato.\nA partire dal 1720 la chiesa assunse forme barocche.\nNel 1802 l'abbazia venne dissolta in seno alla mediatizzazione della Baviera e i suoi possedimenti passarono allo stato bavarese, il quale la utilizz\u00f2 per scopi militari e poi come residenza di un gruppo di francescani. Dal 1816 le strutture ospitarono una prigione, nota come \"Justizvollzugsanstalt Kaisheim\".\nDella struttura la sala dell'Imperatore e la biblioteca riscuotono ancora oggi un particolare successo per l'interesse delle architetture."}
{"id": "2328438", "revid": "72396", "url": "https://it.wikipedia.org/wiki?curid=2328438", "title": "Emanuele Grasso", "text": "Biografia.\nAllievo di Paolo Vasta viene ricordato, soprattutto, per una nuova tecnica di affresco su tela e su tavola, famosa e la Madonna e S. Francesco dell\u2018abside della Madonna degli Angeli di Acireale, affreschi del Grasso possono essere ammirati al Teatro San Carlo di Napoli, nel Palazzo arcivescovile di Messina e nel Palazzo Ciancio di Adrano.\nAutore di 58 tavole doppie, disegnate ad acquerello, raffiguranti piante e fiori tipici della Sicilia, pubblicate nel 1811 nell\u2018\"Acis Hortus Regius\" e commissionate dal chimico ed intellettuale acese Giuseppe Riggio."}
{"id": "2328442", "revid": "2730", "url": "https://it.wikipedia.org/wiki?curid=2328442", "title": "Olga Di Serio D'Antona", "text": ""}
{"id": "2328454", "revid": "1566286", "url": "https://it.wikipedia.org/wiki?curid=2328454", "title": "Pamela Gidley", "text": "Biografia.\nGidley \u00e8 nata a Methuen, nel Massachusetts, ed \u00e8 cresciuta a Salem, nel New Hampshire, terzo di quattro fratelli e unica figlia. Aveva due fratelli maggiori, Glenn e Daniel, e un fratello minore, Brian. \nAggiudicatasi il titolo di \"La ragazza pi\u00f9 bella del mondo\" della Wilhemina Modeling Agency il 12 marzo nel 1985 a Sydney, in Australia, Pamela Gidley esordisce nel 1986 nella pellicola \"Thrashin' - Corsa al massacro\".\nNel 1990 partecipa al film \"Punto d'impatto\" e nel 1992 interpreta il ruolo di Teresa Banks in \"Fuoco cammina con me\" di David Lynch.\nSuccessivamente \u00e8 diretta da Mike Figgis in \"Liebestraum\", Jim Abrahams in \"Mafia!\" e Uli Edel nell'horror \"Il mio amico vampiro\".\nSul versante delle serie televisive, tra il 1997 e il 2000 interpreta Brigitte Parker in diciassette episodi di \"Jarod il camaleonte\" e tra il 2000 e il 2002 \u00e8 guest star in cinque episodi di \"CSI - Scena del crimine\".\nMuore il 16 aprile 2018, nella sua casa a Seabrook, New Hampshire, a soli 52 anni. La famiglia non ha mai rivelato la causa della morte, limitandosi a dichiarare che \u00e8 \"morta pacificamente nella sua casa\"."}
{"id": "2328457", "revid": "1610933", "url": "https://it.wikipedia.org/wiki?curid=2328457", "title": "Philippa Ruth Foot", "text": "Professoressa emerita dell'Universit\u00e0 di Los Angeles, allieva della filosofa Elizabeth Anscombe, si \u00e8 dedicata allo studio dell'etica di cui \u00e8 stata docente nel Somerville College di Oxford e in varie universit\u00e0 statunitensi. Il suo pensiero si basa su un'etica delle virt\u00f9 che prende a modello l'impostazione di Aristotele e soprattutto di Tommaso d'Aquino.\n\u00c8 morta nella sua casa di Oxford il giorno del suo novantesimo compleanno.\nIl pensiero.\nContrariamente alle posizioni filosofiche che considerano l'etica come il campo riservato alle scelte dei singoli, la filosofa sostiene che questa nasca da comportamenti sociali e naturali come avviene per le regole della buona educazione.\nNorme di condotta queste ultime che possiamo anche non osservare, considerandole ininfluenti, mentre questo non pu\u00f2 avvenire quando ci troviamo di fronte a norme morali che non dipendono da ci\u00f2 che l'individuo considera utile e preferibile per lui, ma che invece implicano la felicit\u00e0 individuale poich\u00e9 sono connesse alla sua stessa naturalit\u00e0. Seguiamo infatti le norme morali poich\u00e9 siamo per natura spinti a farlo:\n\u00abCredo infatti che le valutazioni della volont\u00e0 e dell'azione umana abbiano la stessa struttura concettuale dei giudizi valutativi sulle caratteristiche e sulle operazioni di altri esseri viventi, e che possano essere comprese appieno solo in questi termini. Vorrei mostrare che il male morale \u00e8 un tipo di difetto naturale\u00bb.\nIn questo senso naturalistico il pensiero della Foot, in modo particolare quello degli ultimi anni, pu\u00f2 essere visto come un tentativo di modernizzare la teoria etica aristotelica, che si basava sulla natura sociale dell'uomo \"zoon politikon\" (\u03b6\u1ff7\u03bf\u03bd \u03c0\u03bf\u03bb\u03b9\u03c4\u03b9\u03ba\u03cc\u03bd), sostenendo che possa essere applicata ancora oggi ai problemi della nostra epoca.\nLa filosofa, nell'ambito del dibattito filosofico analitico, ha espresso in modo particolare la sua valutazione critica nei confronti del consequenzialismo.\nIl problema del carrello.\nUn suo contributo alla problematicit\u00e0 morale \u00e8 rappresentato dal cosiddetto problema del carrello ferroviario, che ripropone l'antico dilemma se sia lecito sacrificare la vita di pochi per salvarne molti: un uomo vede un pesante carrello ferroviario dirigersi verso un gruppo di cinque persone che morirebbero certamente nel caso fossero investite. Abbassando la leva dello scambio il carrello verrebbe deviato verso un altro binario, dove tuttavia si trova una bambina - o, in altre versioni, un operaio ignaro al lavoro - che verrebbe di certo uccisa. Problema: \u00e8 eticamente lecito abbassare la leva?."}
{"id": "2328465", "revid": "1543377", "url": "https://it.wikipedia.org/wiki?curid=2328465", "title": "Gertrude Elizabeth Margaret Anscombe", "text": "Allieva di Ludwig Wittgenstein, \u00e8 diventata un'autorit\u00e0 nel campo di studio di questo filosofo, di cui ha pubblicato e tradotto gran parte delle opere, in particolare le \"Ricerche filosofiche\".\nNei suoi scritti ha trattato di filosofia della mente, filosofia dell'azione, logica filosofica, filosofia del linguaggio ed etica.\nIl suo articolo del 1958 \"Modern Moral Philosophy\" ha introdotto il concetto di consequenzialismo nel linguaggio della filosofia analitica e, insieme ad altri articoli successivi, ha avuto un'influenza fondamentale nel dibattito contemporaneo sulla concezione etica della virt\u00f9, sottolineando l'importanza della riflessione etica di Aristotele e soprattutto di Tommaso d'Aquino.\nIl suo testo monografico \"Intenzione\" viene generalmente considerato come il suo lavoro pi\u00f9 importante e influente, tanto da potersi affermare che \u00e8 da questo lavoro che ha preso slancio il continuato interesse filosofico per i concetti di intenzione, azione e ragionamento pratico.\nFu maestra di Philippa Ruth Foot.\nLa vita.\nG. E. M. Anscombe nacque a Limerick, in Irlanda, dove il padre, Alan Wells Anscombe, ufficiale dell'esercito inglese, era di stanza con la moglie Gertrude Elizabeth Anscombe.\nSi diplom\u00f2 nel 1937 presso la Sydenham High School per poi intraprendere gli studi in materie classiche, storia antica e filosofia presso il St Hugh's College dell'Universit\u00e0 di Oxford dove si laure\u00f2 con lode nel 1941. Durante gli studi universitari si convert\u00ec al cattolicesimo, rimanendo una fervente devota per tutto il resto della sua vita. Fu oggetto di controversie per la sua opposizione all'ingresso del Regno Unito nella seconda guerra mondiale, nonostante fosse figlia di un ufficiale e avesse un fratello sotto le armi.\nSi spos\u00f2 con Peter Geach, anch'egli valente filosofo allievo di Wittgenstein e convertito al cattolicesimo, con cui ebbe sette figli, tre maschi e quattro femmine.\nDopo la laurea, fra il 1942 e il 1945 Anscombe ottenne un incarico come ricercatrice presso il Newnham College dell'Universit\u00e0 di Cambridge, con l'obiettivo di assistere alle lezioni di Ludwig Wittgenstein. Il suo interesse verso l'opera del filosofo risaliva gi\u00e0 ai tempi degli studi universitari quando lesse il \"Tractatus Logico-Philosophicus\". Lei stessa dichiar\u00f2 che l'idea di studiare direttamente con Wittgenstein le venne non appena apr\u00ec il testo e lesse il paragrafo 5.53, \"Identit\u00e0 di oggetto espressa come identit\u00e0 di segno e non usando un segno per l'identit\u00e0. Differenza di oggetti espressa da differenza di segni\". Divenne una studentessa entusiasta, intuendo che il metodo terapeutico di Wittgenstein riusciva a liberarla dalle difficolt\u00e0 filosofiche in un modo non possibile per la formazione tradizionale della filosofia sistematica. Come ebbe modo di scrivere lei stessa :\nAlla scadenza dell'incarico a Cambridge, vinse un altro incarico di ricercatrice presso il Somerville College di Oxford, ma nell'anno accademico 1946-47 continu\u00f2 a frequentare Cambridge una volta alla settimana, insieme al suo studente W. A. Hijab, per assistere alle lezioni di Wittgenstein sulla filosofia della religione. Divenne una delle allieve preferite di Wittgenstein e ne conquist\u00f2 anche l'amicizia . Facendo eccezione alla sua diffidenza verso le donne accademiche, Wittgenstein si riferiva a lei in modo affettuoso chiamandola \"vecchietto\". Dimostr\u00f2 la sua fiducia nelle capacit\u00e0 di Anscombe nel comprendere il suo punto di vista scegliendola come traduttrice per le sue \"Ricerche filosofiche\" ancor prima che imparasse il tedesco, motivo per cui le organizz\u00f2 una permanenza a Vienna.\nAnche dopo il 1947 Anscombe continu\u00f2 a incontrare frequentemente Wittgenstein fino ad aprile 1951, quando, sul letto di morte, il filosofo la nomin\u00f2 curatore dell'opera postuma, insieme a Rush Rhees e Georg Henrik von Wright. Dopo la morte del filosofo, Anscombe divenne responsabile dell'edizione, traduzione e pubblicazione di molti manoscritti e appunti di Wittgenstein.\nAnscombe rimase al Somerville College dal 1946 fino al 1970. Era nota per la sua determinazione nell'affrontare controversie pubbliche in nome della sua fede cattolica. Nel 1956, come ricercatrice dell'Universit\u00e0 di Oxford, protest\u00f2 contro la decisione di conferire la laurea \"honoris causa\" al presidente degli Stati Uniti Harry Truman, accusandolo di strage per aver autorizzato l'impiego della bomba atomica su Hiroshima e Nagasaki.\nNegli anni sessanta e all'inizio degli anni settanta i suoi articoli a difesa della Chiesa cattolica contro i contraccettivi provocarono reazioni scandalizzate tra i suoi colleghi filosofi pi\u00f9 liberali. Qualche anno pi\u00f9 tardi, venne pure arrestata in due occasioni mentre protestava contro l'aborto davanti a un ospedale inglese, dopo la legalizzazione, sia pure con restrizioni, dell'interruzione di gravidanza.\nNel 1970, l'Universit\u00e0 di Cambridge le offr\u00ec la cattedra presso la Facolt\u00e0 di Filosofia, ruolo che Anscombe ricopr\u00ec fino al pensionamento nel 1986.\nNei suoi ultimi anni, soffr\u00ec di problemi cardiaci e nel 1996 rischi\u00f2 la vita in un incidente stradale. Trascorse l'ultimo periodo della sua vita a Cambridge, prendendosi cura della sua famiglia, e ivi mor\u00ec il 5 gennaio 2001, all'et\u00e0 di 81 anni, circondata dal marito e da quattro dei suoi sette figli.\nLa disputa con Clive Staples Lewis.\nAncora da giovane universitaria, Anscombe acquis\u00ec la fama di grande argomentatrice. Nel 1948, durante un incontro del Club Socratico di Oxford, present\u00f2 un documento con cui metteva in discussione la tesi di Clive Staples Lewis secondo la quale il naturalismo era auto-confutante (come espresso nel terzo capitolo dell'edizione originale del suo libro \"Miracles\"). Secondo due sostenitori di Lewis, George Sayer e Derek Brewer, le argomentazioni di Anscombe furono cos\u00ec schiaccianti che Lewis, umiliato per l'esito della disputa, abbandon\u00f2 definitivamente la saggistica filosofica e teologica per dedicarsi interamente alla letteratura religiosa e per l'infanzia.\nTuttavia, la stessa Anscombe d\u00e0 una versione molto differente sulle conseguenze della disputa:\nIn effetti, in seguito al riesame dei punti deboli evidenziati da Anscombe, per le edizioni successive di \"Miracles\" Lewis riscrisse completamente il capitolo.\nPensiero e opere.\nSu Wittgenstein.\nI lavori pi\u00f9 spesso citati di Anscombe sono le traduzioni, le edizioni e i commenti sui lavori del suo maestro Ludwig Wittgenstein. Nel 1959 scrisse un'introduzione al \"Tractatus Logico-Philosophicus\" di Wittgenstein, opera del 1921, che mise in evidenza l'importanza di Gottlob Frege per il pensiero di Wittgenstein e, in parte su tale base, attacc\u00f2 l'interpretazione neopositivista dell'opera.\nNel 1953 fu coeditrice con Rush Rees del secondo libro postumo di Wittgenstein, le \"Ricerche filosofiche\" (\"Philosophische Untersuchungen / Philosophical Investigations)\". La sua traduzione del testo in lingua inglese usc\u00ec contemporaneamente al testo originale e divenne subito uno standard.\nCur\u00f2 inoltre l'edizione o la riedizione di diversi volumi di appunti scelti, traducendone alcuni in inglese come nel caso di \"Osservazioni sui fondamenti della matematica\" (\"Bemerkungen \u00fcber die Grundlagen der Mathematik\" / \"Remarks on the Foundations of Mathematics\", 1956).\n\"Intenzione\".\nIl suo lavoro pi\u00f9 importante \u00e8 senza dubbio la monografia \"Intenzione\" (\"Intention\", 1957), il cui obiettivo \n\u00e8 mettere in chiaro il carattere dell'azione e della volont\u00e0 umana. Anscombe approccia il soggetto tramite il concetto di \"intenzione\", che, come fa notare, si presenta nel linguaggio sotto tre modi distinti:\nAnscombe indica che questi tre modi del concetto devono essere collegati da un vero valore, anche se altri studiosi dell'intenzione hanno successivamente negato questo assunto e discusso alcuni dei presupposti del primo e del terzo modo. Rimane il fatto che \u00e8 il secondo modo quello cruciale per l'obiettivo principale di Anscombe, ossia capire in quale modo il pensiero, la comprensione e la concettualizzazione si rapportano agli \"eventi della vita di un uomo\" e agli accadimenti a cui essa \u00e8 soggetta.\nInvece che tentare di definire le intenzioni in modo astratto partendo dall'azione, dando cos\u00ec priorit\u00e0 al terzo modo, Anscombe parte dal concetto di un'azione intenzionale e questo si collega subito al secondo modo. Ella afferma che un essere umano si trova di fronte a un'azione intenzionale se la domanda \"Perch\u00e9?\", assunta in una certa accezione ed evidentemente concepita come indirizzata a se stesso, trova un'applicazione . Un agente pu\u00f2 rispondere alla domanda \"perch\u00e9?\" fornendo una motivazione o uno scopo alla sua azione. \"Per fare Y\" o \"perch\u00e9 voglio fare Y\" \u00e8 la risposta pi\u00f9 tipica a questo tipo di \"perch\u00e9?\". Anche se non \u00e8 l'unica risposta possibile, \u00e8 quella cruciale per trasformare un fenomeno generico in un fenomeno tipico della vita di un uomo . La risposta dell'agente aiuta quindi a fornire la descrizione sotto cui l'azione \u00e8 intenzionale.\nAnscombe fu la prima ad asserire chiaramente che le azioni sono intenzionali solo sotto certe descrizioni e non sotto altre. Nel suo famoso esempio, un'azione umana, come muovere un braccio su e gi\u00f9 mentre si afferra una leva, si pu\u00f2 considerare intenzionale sotto una descrizione come 'pompare acqua' ma non sotto altre descrizioni come 'contrarre certi muscoli', 'compiere un movimento ritmico' e cos\u00ec via. Questo approccio all'azione influenz\u00f2 le teorie di Donald Davidson, sebbene questi prosegu\u00ec in direzione di una teoria causale dell'azione che Anscombe non accett\u00f2 mai .\n\"Intention\" (1957) \u00e8 anche la fonte classica dell'idea che esiste una differenza nella \"'direzione di adattamento\" tra gli stati cognitivi come la convinzione e gli stati conativi come il desiderio. Gli stati cognitivi descrivono il mondo e derivano in modo causale dai fatti o dagli oggetti che essi raffigurano. Gli stati conativi non descrivono il mondo ma si prefiggono determinarlo in qualche modo. Per illustrare la differenza, Anscombe porta come esempio una lista della spesa . La lista pu\u00f2 essere vista come un semplice resoconto di quello che si \u00e8 acquistato, agendo cos\u00ec come uno stato cognitivo, oppure pu\u00f2 indicare quello che una persona dovr\u00e0 comprare, rappresentando un ordine o un desiderio e agendo in questo modo come uno stato conativo. Se poi la persona non compra quello che c'\u00e8 scritto, non si pu\u00f2 dire che \u00e8 la lista ad essere falsa o sbagliata, semmai che l'errore sta nell'azione e non nella convinzione. Secondo Anscombe, questa differenza nella direzione di corrispondenza \u00e8 una delle diversit\u00e0 principali tra la conoscenza speculativo (teorica ed empirica) e la conoscenza pratica (conoscenza di azioni e morali). Mentre la 'conoscenza speculativa' \u00e8 un 'derivato degli oggetti conosciuti', la conoscenza pratica, secondo una frase che Anscombe ha ripreso da Tommaso d'Aquino, \u00e8 'la causa di ci\u00f2 che essa comprende'.\nEtica.\nAnscombe port\u00f2 un contributo importante nell'etica e nella metafisica. \u00c8 sua la creazione del termine \"consequenzialismo\". Nel suo articolo-saggio del 1958 \"Modern Moral Philosophy\", scrisse:\nFatti bruti e fatti istituzionali.\nAnscombe coni\u00f2 anche l'espressione \"fatti bruti\" in opposizione ai fatti costituiti in presenza delle istituzioni opportune, denominati in seguito \"fatti istituzionali\". Secondo il suo punto di vista, di nessun fatto bruto \"xyz\" si pu\u00f2 dire che implica un fatto istituzionale \"A\", se non sotto la condizione \"in circostanze normali\", per cui \"non si possono menzionare tutte le cose che non sono state, che avrebbero portato a delle differenze se fossero state\" . Questo termine ebbe un ruolo primario nella filosofia di John Searle sugli atti linguistici e la realt\u00e0 istituzionale.\nLa prima persona.\nIl suo scritto \"La prima persona\" (\"The First Person\") approfondisce alcuni commenti di Wittgenstein, giungendo alla notoria conclusione che il pronome della prima persona, \"io\", non si riferisce a nulla (per esempio, nemmeno a chi sta parlando). Questa conclusione \u00e8 stata accettata da pochi, sebbene sia stata ripresa successivamente e in una forma pi\u00f9 radicale da David Lewis, ma lo scritto rappresent\u00f2 un importante contributo per il lavoro sugli indicatori (\"indexical\") e l'auto-consapevolezza portato avanti da filosofi assai diversi tra loro, come John Perry, Peter Strawson, David Kaplan, Gareth Evans e John McDowell.\nOpere.\nTesti pubblicati postumi:"}
{"id": "2328467", "revid": "486946", "url": "https://it.wikipedia.org/wiki?curid=2328467", "title": "Iacopo de' Benedetti", "text": ""}
{"id": "2328488", "revid": "15756", "url": "https://it.wikipedia.org/wiki?curid=2328488", "title": "Luigi Orlando (industriale)", "text": "Biografia.\nEsponente della quinta generazione di industriali Orlando, entra nel gruppo di famiglia (GIM-SMI) dopo la laurea in fisica nel 1951, a 24 anni, iniziando dalle mansioni pi\u00f9 umili della fabbrica, come da tradizione nella famiglia Orlando. Sono anni di grande cambiamento poich\u00e9 il Gruppo \u00e8 riconvertito dalle attivit\u00e0 di munizionamento alle attivit\u00e0 civili. Nominato dirigente dal 1955, assume la carica di direttore generale di SMI due anni dopo insieme a quella di amministratore delegato di GIM, le due holding del gruppo di cui \u00e8 stato presidente rispettivamente dal ' 77 e dal ' 75 fino al maggio 2004. Con GIM che svolge il ruolo di holding della famiglia Orlando e controlla SMI, un'altra finanziaria che a sua volta controlla le attivit\u00e0 industriali. Partecipazioni a cascata che saranno conosciute negli anni ottanta come scatole cinesi. \nPer cinquanta anni \u00e8 esponente di rilievo di quel capitalismo familiare italiano che fa ricorso al sistema delle \"scatole cinesi\" (permettono di controllare le societ\u00e0 industriali con i soldi degli altri) e che si regge grazie alla ragnatela di partecipazioni azionarie incrociate tra i maggiori esponenti dell'establishment economico e finanziario (Agnelli, Pirelli, Lucchini, Pesenti) sostenuto da Mediobanca di Enrico Cuccia e legato fino al 2007 ad un patto di sindacato. Il cosiddetto \"salotto buono\" del nostro capitalismo. \u00c8 stato tra i grandi soci di Gemina (con il 10%) e di Pirelli, di cui nei primi anni novanta arriva a possedere oltre il 10%. \nPer 16 anni \u00e8 vicepresidente di Confindustria.\nCome industriale riesce a trasformare il Gruppo Orlando in una primaria realt\u00e0 nazionale liberandosi, a partire dagli anni settanta, delle attivit\u00e0 nella produzione dei laminati in acciaio inox (Ilssa Viola) e dei manufatti in argenti (Broggi). Quindi pensa all'espansione in campo europeo con acquisizioni in Francia (Tr\u00e9fimetaux), Germania (Kme), Spagna (Sia) e Gran Bretagna (Yct). Tali acquisizioni triplicano il fatturato e i volumi d'affari e concentrano la produzione del Gruppo nei semilavorati di rame e leghe di rame ma fanno crescere l'indebitamento. Nel 2003 il Gruppo conta circa 8.000 persone, 16 stabilimenti in Europa e un fatturato di circa due miliardi di euro ma con i conti in forte sofferenza: le perdite, dovute in parte all'acquisizione della tedesca Kme e in parte alle turbolenze delle quotazioni dei metalli, ammontano a 235 milioni. Nel 2004, prima di diventare presidente onorario lasciando la presidenza a suo figlio Salvatore, esponente della sesta generazione degli Orlando industriali, decide un aumento di capitale di 131 milioni e l'accorciamento della catena di controllo con la fusione tra GIM e SMI (in seguito la fusione sar\u00e0 tra GIM e la Intek di Vincenzo Manes) che fa degli Orlando azionisti di minoranza con l'8-9%.\nSchivo, amante della campagna, della caccia e dei cavalli, era legato soprattutto a due luoghi: la tenuta di San Marcello Pistoiese sull'Appennino tosco emiliano (1.200 ettari di boschi e di prati), oggi sede del Dynamo Camp, e Firenze, la \"sua\" citt\u00e0, anche se era nato a Milano. Muore nel maggio 2005 a 78 anni."}
{"id": "2328489", "revid": "367445", "url": "https://it.wikipedia.org/wiki?curid=2328489", "title": "G. E. M. Anscombe", "text": ""}
{"id": "2328496", "revid": "1318658", "url": "https://it.wikipedia.org/wiki?curid=2328496", "title": "Gruppo Orlando", "text": "Il Gruppo Orlando \u00e8 la galassia delle aziende industriali possedute dalle due ex holding industriali GIM-SMI, fondate da membri della Famiglia Orlando agli inizi del novecento.\nLa SMI \u00e8 stata ribattezzata nel 2006 KME Group, mentre la GIM si \u00e8 fusa per incorporazione nella Intek che il 30 novembre 2012 si \u00e8 fusa per incorporazione nella KME Group che ha contestualmente mutato la ragione sociale in Intek Group S.p.A., societ\u00e0 quotata alla Borsa di Milano. Il presidente \u00e8 Salvatore Orlando figlio di Luigi Orlando.\nStoria.\nNell'Ottocento la formazione del Gruppo Orlando nasce intorno al (Cantiere navale fratelli Orlando di Livorno), successivamente attraverso la societ\u00e0 SMI entra nella metallurgia del rame, per diventare il maggiore operatore italiano del settore. Nel secondo dopoguerra furono alleati di Mediobanca e della Pirelli, che entrarono nel capitale della loro holding \"GIM\"; la SMI divenne importante anche sul piano europeo acquisendo attivit\u00e0 in Francia, Germania, Spagna ed Inghilterra.\nIl gruppo \"Odero-Terni-Orlando\".\nAlla fine degli anni trenta il cantiere Orlando di Livorno si consorzi\u00f2 con la Terni e con i Cantieri navali Odero di Sestri Ponente a formare il trust cantieristico-siderurgico Odero-Terni-Orlando (OTO): la produzione siderurgica della Terni trovava sbocco nelle costruzioni navali, grazie anche alle agevolazioni concesse dallo Stato ed alla politica di riarmo perseguita dall'Italia in occasione della Guerra italo-turca prima e della prima guerra mondiale poi. La stessa SMI fu uno dei maggiori fornitori di pezzi d'artiglieria. La dipendenza dalle commesse militari e dai finanziamenti della Comit mise il gruppo OTO in gravi difficolt\u00e0 nel dopoguerra, portandolo in orbita IRI.\n\"La Centrale\": elettricit\u00e0 e telefonia.\nIl settore idroelettrico.\nIl Gruppo Orlando entra anche nel settore elettrico, tramite la SELT - Societ\u00e0 Ligure Toscana di Elettricit\u00e0 con il sostegno del gruppo industriale degli Odero di Genova e della Banca Commerciale Italiana. La SELT inizi\u00f2 lo sfruttamento idroelettrico della Garfagnana, l'area regionale pi\u00f9 ricca di acque e di salti di quota. Nel 1923 una complessa manovra finanziaria port\u00f2 alla fusione della SELT con la Valdarno e al controllo da parte della nuova societ\u00e0 del pacchetto azionario de' La Centrale societ\u00e0 per il finanziamento di imprese elettriche (proprietaria del grande impianto di Nera Montoro in Umbria). L'operazione, condotta da Alberto Lodolo con il sostegno di importanti gruppi industriali e finanziari (Bastogi, Orlando, Credito Italiano, Banco di Roma e Banca Commerciale), coadiuvati dalla Mediobanca, port\u00f2 alla costituzione della societ\u00e0 finanziaria Centrale che in breve tempo controll\u00f2 le pi\u00f9 importanti societ\u00e0 elettriche della Toscana e del Lazio (tra cui la Romana di Elettricit\u00e0) e la societ\u00e0 telefonica TETI. Nel dopoguerra, dopo la ricostruzione e l'ammodernamento degli impianti distrutti (la maggior parte di quelli esistenti), la Selt-Valdarno continu\u00f2 lo sfruttamento idroelettrico del bacino imbrifero del Serchio e pi\u00f9 tardi dell'Arno. \nPer il bilancio energetico regionale fu determinante, soprattutto a partire da questo secondo dopoguerra, il contributo degli impianti termici di Livorno, Piombino, Portoferraio, S. Barbara.\nL'ingresso nel nucleare.\nNel dicembre del 1955 fu costituita la SELNI - Societ\u00e0 Elettronucleare Italiana -, per la realizzazione della prima centrale nucleare italiana. Al capitale della SELNI parteciparono, in modo paritetico, elettroproduttori privati (Edison, SADE, Romana, SELT-Valdarno e SGES) e pubblici (IRI-Finelettrica con SME, SIP, Terni e Trentina). \nPer la localizzazione dell'impianto fu accettato un terreno offerto dal comune di Trino Vercellese.\nI lavori per la costruzione della centrale iniziarono nel 1961 e si conclusero in meno di tre anni. Il 21 giugno 1964 il reattore raggiunse la prima criticit\u00e0 e a partire dal 22 ottobre 1964 inizi\u00f2 a immettere elettricit\u00e0 in rete, operando - per effetto delle trasformazioni apportate al primo progetto - con una potenza elettrica di targa di 270 Mw.\nNel 1966, per effetto della legge sulla nazionalizzazione elettrica, la propriet\u00e0 della centrale pass\u00f2 all'Enel.\nLa telefonia.\nIl Gruppo Orlando e la Pirelli costituirono in joint venture la TETI, che poi fu gestita dalla Centrale. Entrata nell'orbita IRI-STET fino ad essere incorporata nella SIP nel 1964.\nLa TETI e la Centrale furono le principali aziende telefoniche ed elettriche nel Centro Italia fino alla nazionalizzazione dei settori degli anni sessanta.\nIl settore metallurgico.\nL'ingresso del Gruppo Orlando nel settore della metallurgia (soprattutto rame) la si deve a Luigi Orlando (1862-1933), figlio di Luigi Orlando (1814-1896) che rilev\u00f2 la Societ\u00e0 Metallurgica Italiana, una societ\u00e0 di propriet\u00e0 prevalentemente francese, operante nel settore dei metalli non ferrosi, fondata a Roma nel 1886 e quotata alla borsa di Milano fin dal 1897. La SMI era proprietaria di tre stabilimenti situati a Livorno, Limestre e Mammiano.\nDopo la nazionalizzazione dell'energia elettrica, il gruppo Orlando si focalizz\u00f2 sul rame, acquisendo una dimensione internazionale nel settore \"rame\" e sue leghe, dismettendo, a partire dagli anni '70, le attivit\u00e0 nella produzione dei laminati in acciaio inox (Ilssa Viola) e dei manufatti in argento (Broggi)."}
{"id": "2328498", "revid": "133557", "url": "https://it.wikipedia.org/wiki?curid=2328498", "title": "Non, je ne regrette rien", "text": "Non, je ne regrette rien (in italiano \"No, non rimpiango niente\") \u00e8 una canzone del 1956 composta da Charles Dumont con parole di Michel Vaucaire. Divenne celebre nell'interpretazione di \u00c9dith Piaf che la registr\u00f2 la prima volta nel 1960 e nello stesso anno fu presentata all'Olympia come la canzone di congedo dalla musica della \"Mome\" in attesa di guarire. \nLa canzone si pu\u00f2 considerare il simbolo della vita tragica di questa cantante, che dopo i problemi di salute legati anche all'uso di droghe aveva promesso al mondo intero di ripartire da zero senza guardare al passato. \nTale promessa fu bruscamente troncata, in quanto scomparve tre anni dopo (1963).\nIl singolo raggiunse la prima posizione in Francia nel 1961 per 18 settimane e nei Paesi Bassi per cinque settimane.\nLa Piaf dedic\u00f2 il brano alla Legione Straniera. Infatti, all'epoca la Francia era impegnata nella guerra d'Algeria, e la Legione che aveva seguito il colpo di stato dei Generali del 23 aprile 1961 contro il governo civile algerino la adott\u00f2 al termine del golpe: i comandanti del 1\u00b0 REP (Reggimento Paracadutisti Stranieri) furono arrestati e processati, ma gli ufficiali non coinvolti, i caporali e i legionari furono semplicemente riassegnati ad altri corpi; quando uscirono dalle caserme si misero a cantare la canzone, che da allora \u00e8 diventata parte integrante del retaggio della Legione Straniera."}
{"id": "2328499", "revid": "33689", "url": "https://it.wikipedia.org/wiki?curid=2328499", "title": "Mardonio (educatore)", "text": "Mardonio, un eunuco di origine scita, era stato cresciuto nella casa del nonno materno di Giuliano ed era stato il tutore di Basilina, moglie di Giulio Costanzo e madre di Giuliano. Non \u00e8 noto se fosse cristiano o pagano. Quando Giuliano, all'et\u00e0 di sette anni, fu inviato a Nicomedia, a casa della madre, la sua educazione fu affidata al vescovo Eusebio, il quale incaric\u00f2 Mardonio di insegnare, in particolare la poesia greca di Omero ed Esiodo, al giovane rampollo e al suo fratellastro Gallo.\nAttorno al 339 Eusebio fu promosso al vescovado di Costantinopoli, dove fu seguito da Giuliano; \u00e8 probabile che anche Mardonio si sia recato nella capitale, dato che Libanio ricorda come Mardonio accompagnasse Giuliano a scuola nella Basilica. Quel che \u00e8 certo \u00e8 che quando, nel 342, Giuliano e Gallo furono inviati nella tenuta imperiale di \"Macellum\", in Cappadocia, Mardonio non era con loro. Giuliano ebbe poi a ricordare che solo l'amore per lo studio instillatogli da Mardonio gli permise di vivere a \"Macellum\" senza perdere il senno, dedicandosi alla lettura.\nUn passaggio del \"Contro Eraclio\" suggerisce che Mardonio fosse a corte nel 363; in tale occasione Giuliano parla del suo antico maestro, cui doveva l'amore per la letteratura e i rudimenti di etica, come di un \"filosofo\".\nLibanio racconta che Mardonio fu un maestro ammirabile che custod\u00ec la virt\u00f9 di Giuliano. Lo stesso Giuliano ricordava con nostalgia il suo vecchio maestro e il momento in cui era stato obbligato a lasciarlo."}
{"id": "2328506", "revid": "339392", "url": "https://it.wikipedia.org/wiki?curid=2328506", "title": "London Borough of Barking and Dagenham", "text": ""}
{"id": "2328511", "revid": "72811", "url": "https://it.wikipedia.org/wiki?curid=2328511", "title": "Ali Grigie", "text": ""}
{"id": "2328519", "revid": "54193", "url": "https://it.wikipedia.org/wiki?curid=2328519", "title": "Vittorio de Caprariis", "text": ""}
{"id": "2328520", "revid": "115549", "url": "https://it.wikipedia.org/wiki?curid=2328520", "title": "London Borough of Barnet", "text": ""}
{"id": "2328522", "revid": "123135241", "url": "https://it.wikipedia.org/wiki?curid=2328522", "title": "Un monde parfait", "text": "Un monde parfait \u00e8 il singolo di esordio della cantante francese Ilona Mitrecey. \u00c8 stato pubblicato come primo singolo dell'album che ha lo stesso nome. Nel 2004, il singolo era gi\u00e0 pubblicato in Italia, un anno dopo la sua pubblicazione in Francia, sotto il nome \"Tr\u00e8s Bien featuring Ilona\", in una versione destinata per le discoteche. Il brano fu un successo in Francia e in Belgio, dove raggiunse la prima posizione delle classifiche di singoli. \u00c8 stato prodotto da Rosario Castagnola Ivan Russo e Domy Della Vecchia\nLe 6/9 ha cantato una cover del brano sotto il titolo \"Un casting parfait\" (6\u00b0 in Francia)."}
{"id": "2328523", "revid": "115549", "url": "https://it.wikipedia.org/wiki?curid=2328523", "title": "London Borough of Bexley", "text": ""}
{"id": "2328524", "revid": "118811593", "url": "https://it.wikipedia.org/wiki?curid=2328524", "title": "Zodiak Media Group", "text": "Zodiak Media Group era una societ\u00e0 di produzione televisiva europea controllata dal gruppo De Agostini.\nLa societ\u00e0 \u00e8 stata creata nel 2007 con l'intento di riunire le diverse societ\u00e0 acquistate da De Agostini Communications nel campo della produzione televisiva. La sede principale era a Parigi e possedeva uffici a Milano, Londra, Los Angeles, Stoccolma e Mosca.\nLe controllate.\nZodiak Media Group controlla:\nZodiak Media Group offriva questi prodotti in 19 paesi: Regno Unito, Francia, Italia, Spagna, Grecia, Germania, Svezia, Danimarca, Norvegia, Finlandia, Belgio, Paesi Bassi, Polonia, Ucraina, Russia, Bielorussia, India e Stati Uniti."}
{"id": "2328525", "revid": "125398597", "url": "https://it.wikipedia.org/wiki?curid=2328525", "title": "John Demjanjuk", "text": "Arruolatosi come ausiliario nelle file delle SS, fu accusato di aver commesso crimini di guerra durante la seconda guerra mondiale, sebbene legalmente il suo status definitivo \u00e8 stato di presunto innocente.\nDapprima soldato dell'Armata Rossa, fu catturato dai tedeschi durante l'Operazione Barbarossa e prest\u00f2 cos\u00ec servizio nella Wehrmacht come ausiliario volontario. Entr\u00f2 poi a far parte delle \"Hilfstruppen der SS\", ovvero le truppe ausiliarie delle SS, il cui personale prest\u00f2 servizio nei campi di concentramento. \u00c8 accusato di aver partecipato alla uccisione di 29 000 persone nel campo di concentramento di Sobib\u00f3r, in Polonia, fra marzo e settembre del 1943.\nNel 1983 il governo israeliano chiese che Demjanjuk fosse estradato nel loro paese per essere sottoposto a un giudizio, come previsto dalla legge di castigo di nazisti e collaboratori del 1950. L'estradizione in Israele fu concessa il 28 febbraio 1986 e quindi fu sottoposto a giudizio il 26 novembre dello stesso anno.\nIl 18 aprile 1988 viene dichiarato colpevole di tutti i reati dei quali era accusato, e una settimana dopo venne condannato a morte. Il verdetto venne tuttavia revocato il 29 luglio 1993 da cinque giudici della Corte Suprema israeliana, sulla base di dichiarazioni rilasciate da ex-guardie di Treblinka ai sovietici durante i processi penali contro i cittadini ucraini che avevano collaborato con i nazisti come forze ausiliari durante la guerra, secondo le quali il vero cognome di Ivan era Marchenko e non Demjanjuk. Nel 1993 venne dunque scarcerato e riportato negli Stati Uniti, dove gli venne riconcessa la cittadinanza.\nNel marzo 2009 \u00e8 stata nuovamente concessa la sua estradizione dagli Stati Uniti alla Germania e il 14 aprile \u00e8 stato arrestato. Una mozione presentata dal figlio alla corte d'appello \u00e8 stata in seguito respinta, in quanto la corte non ha il diritto di rivedere le decisioni del dipartimento dell'immigrazione, che si era espresso contro la permanenza di Demjanjuk sul territorio statunitense.\nLa Germania chiese la sua estradizione per circa 27 900 capi di accusa per aver agito come complice in omicidio: uno per ogni persona uccisa a Sobibor durante il periodo in cui si presumeva avesse prestato servizio come guardia. Demjanjuk venne processato senza alcun collegamento con atti concreti di omicidio o crudelt\u00e0, ma piuttosto sulla base della teoria che, in quanto guardia a Sobibor, fosse di per s\u00e9 colpevole di omicidio, una novit\u00e0 nel sistema giudiziario tedesco. Il 12 maggio 2011 \u00e8 stato giudicato colpevole e condannato a cinque anni di carcere.\nDopo la condanna, il presidente del tribunale Ralph Alt ha ordinato il rilascio di Demjanjuk in attesa del suo appello, in quanto non sembrava rappresentare rischi di fuga. Questa \u00e8 stata la prima volta che qualcuno \u00e8 stato condannato esclusivamente per aver prestato servizio come guardia del campo, senza alcuna prova di essere coinvolto nella morte di un detenuto specifico. Demjanjuk ha vissuto cos\u00ec in una casa di cura tedesca a Bad Feilnbach, dove \u00e8 morto il 17 marzo 2012. Essendo morto prima che potesse essere emessa una sentenza definitiva sul suo appello, secondo la legge tedesca Demjanjuk rimane tecnicamente innocente.\nNella cultura di massa.\nSul processo contro Demjanjuk \u00e8 incentrata la serie documentaristica \"Il boia insospettabile\", rilasciata da Netflix il 4 novembre 2019."}
{"id": "2328527", "revid": "262457", "url": "https://it.wikipedia.org/wiki?curid=2328527", "title": "Arhant", "text": ""}
{"id": "2328529", "revid": "339392", "url": "https://it.wikipedia.org/wiki?curid=2328529", "title": "London Borough of Brent", "text": ""}
{"id": "2328533", "revid": "115549", "url": "https://it.wikipedia.org/wiki?curid=2328533", "title": "Bromley F.C.", "text": ""}
{"id": "2328534", "revid": "247222", "url": "https://it.wikipedia.org/wiki?curid=2328534", "title": "The power of nightmares", "text": ""}
{"id": "2328537", "revid": "111325", "url": "https://it.wikipedia.org/wiki?curid=2328537", "title": "Dash!Yonkuro", "text": ""}
{"id": "2328538", "revid": "287204", "url": "https://it.wikipedia.org/wiki?curid=2328538", "title": "Punk Goes...", "text": "Punk Goes... \u00e8 una serie di compilation pubblicate della Fearless Records. Dal 2000 sono stati pubblicati diciotto album.\nDescrizione.\nLe raccolte propongono cover, eseguite da vari gruppi della scena punk rock, di canzoni di altri generi o periodi. Fanno eccezione \"Punk Goes Acoustic\", \"Punk Goes Acoustic 2\" e \"Punk Goes Acoustic 3\", nei quali le band hanno registrato versioni acustiche delle proprie canzoni, e \"Punk Goes Christmas\", che propone sia cover che pezzi originali. Altra eccezione \u00e8 la traccia dei The Aquabats, \"Why Rock?\", contenuta nel primo album \"Punk Goes Metal\": in realt\u00e0 non \u00e8 una cover ma una composizione originale, accreditata al gruppo musicale immaginario \"Leather Pyrate\".\nOtto canzoni presenti in \"Punk Goes X\" erano gi\u00e0 presenti nelle raccolte precedenti \"Punk Goes Classic Rock\" e \"Punk Goes Pop 3\"."}
{"id": "2328540", "revid": "106908", "url": "https://it.wikipedia.org/wiki?curid=2328540", "title": "Distretto di Bromley", "text": ""}
{"id": "2328551", "revid": "339392", "url": "https://it.wikipedia.org/wiki?curid=2328551", "title": "London Borough of Camden", "text": ""}
{"id": "2328555", "revid": "339392", "url": "https://it.wikipedia.org/wiki?curid=2328555", "title": "London Borough of Croydon", "text": ""}
{"id": "2328557", "revid": "1573940", "url": "https://it.wikipedia.org/wiki?curid=2328557", "title": "Deroceras reticulatum", "text": "Deroceras reticulatum () \u00e8 un mollusco gasteropode della famiglia Agriolimacidae.\nBiologia.\nRiproduzione.\nIl cono stimolatore o \"sarcobelum\", che viene utilizzato per eccitare il partner in fase di corteggiamento, deriverebbe dalla involuzione della cosiddetta \"borsa del dardo\" presente in molte specie di Stylommatophora, di cui manterrebbe la funzione relativamente alla secrezione di sostanze mucose in grado di aumentare il successo riproduttivo."}
{"id": "2328558", "revid": "599013", "url": "https://it.wikipedia.org/wiki?curid=2328558", "title": "Josh Asselin", "text": ""}
{"id": "2328560", "revid": "6923", "url": "https://it.wikipedia.org/wiki?curid=2328560", "title": "Marcelo Hilario del Pilar", "text": "Durante il suo soggiorno in Spagna, del Pilar contribu\u00ec al periodico politico \"La Solidaridad\", pubblicato dal movimento riformista sorto all'interno degli studenti di nazionalit\u00e0 filippina in Spagna. Scrisse un pezzo dal titolo \"Caiigat Cay\u00f3\" nel quale denunciava i costumi e le idiosincrasie della Spagna. \u00c8 considerato de facto un eroe nazionale.\nBiografia.\nEra il minore dei dieci figli di Julian Hilario del Pilar e Blasa Gatmaitan. I genitori provenivano da famiglie benestanti di Cupang. Marcelo inizi\u00f2 i suoi studi al Colegio de San Jose, dove ricevette il diploma d'arte. Si trasfer\u00ec in seguito all'Universit\u00e0 di Santo Tom\u00e1s per studiare legge. Il fratello maggiore, Toribio Hilario del Pilar, fu esiliato alle Marianne, con l'accusa di essere stato uno degli organizzatori dei moti di Cavite del 1872.\nSpinto da un senso di giustizia contro gli abusi del clero, del bigottismo e dell'ipocrisia, del Pilar venne attaccato e difese in tribunale le vittime impoverite dalla discriminazione razziale. Ha predicato il vangelo di lavoro, di amor proprio e della dignit\u00e0 umana. La sua padronanza del tagalog, sua lingua madre, gli permise di risvegliare la coscienza delle masse all'esigenza di unit\u00e0 ed alla resistenza continua contro gli spagnoli.\nDivenne il capo del movimento di propaganda, contribuendo con numerosi articoli al suo giornale, \"La Solidaridad\", pubblicato a Barcellona. Il programma politico di del Pilar, come esposto nelle colonne del giornale, includeva l'integrazione delle Filippine come provincia della Spagna, rappresentanza al parlamento spagnolo, sostituzione dei frati spagnoli con preti filippini, libert\u00e0 di assemblea e di espressione, uguaglianza dei filippini e degli spagnoli di fronte alle leggi. Dopo anni di pubblicazioni (1889-1895), \"La Solidaridad\" inizi\u00f2 ad andare a corto di fondi, senza aver realizzato alcun cambiamento concreto nell'arcipelago.\n\u00c8 morto di tubercolosi in estrema povert\u00e0 a Barcellona, Spagna, nel 1896.\nKatipunan.\nDel Pilar influenz\u00f2 gli ideali politici del \"Katipunan\". Gli storici moderni credono che lui ebbe un ruolo diretto nella formazione del gruppo, a causa del suo ruolo del \"Movimento Propaganda\" e della sua posizione nella massoneria filippina. La maggior parte dei fondatori del KKK erano infatti massoni. Il \"Katipunan\" aveva cerimonie di iniziazione uguali a quelle dei riti massonici, aveva un ordine del rango, simile a quello della massoneria. Il biografo spagnolo di Jos\u00e9 Rizal, Wenceslao Reta\u00f1a, e il filippino Juan Raymundo Lumawag videro nella formazione del \"Katipunan\" la vittoria di del Pilar su Rizal: \"\"La Liga muore, ed il Katipunan prende il suo posto. I piani di del Pilar vincono su quelli di Rizal. Del Pilar e Rizal hanno avuto la stessa fine, anche se ognuno dei due ha preso una strada diversa\".\"\nMassoneria.\n\u00c8 considerato il padre della massoneria delle Filippine. Fu Maestro venerabile della Loggia \"Solidaridad\", fondatore della Loggia \"Nilad\" n. 144 e Grande oratore del supremo consiglio del Rito scozzese antico ed accettato, dove raggiunse il 33\u00ba grado."}
{"id": "2328561", "revid": "22356", "url": "https://it.wikipedia.org/wiki?curid=2328561", "title": "Dinilysia patagonica", "text": "Dinilysia (il ci nome significa \"terribile anilio\") \u00e8 un genere estinto di serpente vissuto nel Cretaceo superiore, circa 90 milioni di anni fa (Coniaciano), in quella che \u00e8 oggi l'Argentina, Argentina.\nDescrizione.\nLungo circa tre metri, questo serpente primitivo possedeva gi\u00e0 la maggior parte delle caratteristiche dei serpenti attuali. Il cranio era piuttosto primitivo, ma l'orecchio medio possedeva alcune caratteristiche riscontrabili in alcune forme dei giorni nostri, come \"Xenopeltis unicolor\". In ogni caso, il corpo allungato era molto simile a quello dei pitoni primitivi.\nClassificazione.\nNon \u00e8 chiaro a quale gruppo di serpenti si debba attribuire \"Dinilysia\". Di certo questa forma, classificata in una famiglia a s\u00e9 stante, rappresenta uno dei pi\u00f9 antichi serpenti noti per il quale sia ben conosciuto gran parte dello scheletro; la contemporanea presenza di elementi evoluti e primitivi, per\u00f2, ha finora impedito ai paleontologi di essere concordi riguardo alle parentele di questo animale. Alcuni hanno ipotizzato che questo serpente potesse essere ancestrale ai boidi, altri hanno visto Dinilysia come uno dei pi\u00f9 antichi serpenti veri e propri, escludendo le forme dotate di zampe come \"Pachyrhachis\".\nStile di vita.\nLa dinilisia, probabilmente, viveva in un ambiente rigoglioso e forse era un animale parzialmente arboricolo, al contrario della maggior parte dei serpenti primitivi. Probabilmente dava la caccia a piccoli animali come rettili squamati, mammiferi primitivi e forse anche uccelli enantiorniti."}
{"id": "2328562", "revid": "324221", "url": "https://it.wikipedia.org/wiki?curid=2328562", "title": "Patrick Laborteaux", "text": ""}
{"id": "2328563", "revid": "287204", "url": "https://it.wikipedia.org/wiki?curid=2328563", "title": "Colosteidae", "text": "I colosteidi (Colosteidae) sono una piccola famiglia di tetrapodi estinti, dalle parentele non del tutto chiare. Vissero nel Carbonifero (340 \u2013 300 milioni di anni fa). I loro resti sono stati ritrovati in Europa e in Nordamerica.\nDescrizione.\nIl corpo di questi animali mediamente raggiungeva il metro e mezzo di lunghezza, ed era estremamente allungato. La coda era lunga e appiattita lateralmente, mentre le zampe erano molto ridotte. Il cranio, superficialmente, era simile a quello dei tetrapodomorfi come \"Panderichthys\": compatto e massiccio, era fornito di un muso allungato armato di una dentatura notevole.\nCinto scapolare insolito.\nL'aspetto curioso della morfologia dei colosteidi \u00e8 dato dalla struttura del cinto scapolare: esso era articolato con il cranio, ed era provvisto di un osso (cleitro) presente anche nei pesci. In questo gruppo di tetrapodi primitivi, il cleitro era stretto e allungato, ma la sua funzione rimane sconosciuta. Forse serviva a rinforzare il cinto al tronco, piuttosto che al cranio. Lo scapolarcoracoide era formato da una struttura massiccia, forse dotata di appendici cartilaginee adatte a rinforzarla ulteriormente. Questi elementi erano ricoperti da uno strato composto da tre ossa dermiche: vi erano due clavicole a forma di diamante e un'interclavicola in posizione ventrale. Tutta questa struttura andava a formare un largo scudo toracico, con una proiezione rivolta in avanti e che forse si articolava con la mandibola. Infine, vi sono elementi per ritenere che la pesante struttura fosse ricoperta da uno strato di forti scaglie.\nStile di vita.\nL'insolito apparato del cinto scapolare non doveva avere funzioni difensive, in quanto le semplici dimensioni dei colosteidi dovevano scoraggiare qualunque animale di taglia inferiore, mentre un predone pi\u00f9 grande non avrebbe avuto problemi a frantumare le ossa del cinto. \u00c8 probabile, invece, che tale struttura fosse un sistema per trasferire la forza prodotta dai muscoli del corpo attraverso il tronco, fino ad arrivare al cranio. Con tutta probabilit\u00e0 i colosteidi si muovevano attraverso le paludi carbonifere muovendo lateralmente la potente coda, e spingendosi in avanti con un moto ondulatorio del corpo, in modo simile all'attuale anfiuma. Il cranio dotato di denti aguzzi li caratterizza come voraci predatori, e le zampe minuscole indicano che questi animali erano quasi impossibilitati a muoversi sulla terraferma.\nClassificazione.\nIn origine i colosteidi erano ritenuti un gruppo di anfibi primitivi, e venivano generalmente classificati all'interno del grande gruppo dei labirintodonti. Recenti revisioni hanno dimostrato che le numerose caratteristiche dei colosteidi rendono questi animali unici, e non ascrivibili ad alcun gruppo di anfibi estinti. \u00c8 possibile una parentela di questi animali con i temnospondili, ma \u00e8 pi\u00f9 probabile che i colosteidi fossero una branca separata di vertebrati primitivi, che si svilupparono nel corso del Carbonifero inferiore e si estinsero nel Carbonifero superiore, proprio quando gli anfibi arcaici iniziarono la conquista delle paludi carbonifere. Il pi\u00f9 noto fra i colosteidi \u00e8 \"Greererpeton\", del Carbonifero inferiore degli USA, mentre \"Colosteus scutellatus\" sembrerebbe essere stato un tardo sopravvissuto del gruppo, nel Carbonifero superiore. Ai colosteidi, a volte, \u00e8 ascritto anche \"Pholidogaster pisciformis\", anch'esso del Carbonifero inferiore. Nel 2010 \u00e8 stato descritto un altro colosteide del Carbonifero inferiore, \"Deltaherpeton\"."}
{"id": "2328564", "revid": "300067", "url": "https://it.wikipedia.org/wiki?curid=2328564", "title": "Brad Oleson", "text": ""}
{"id": "2328567", "revid": "767487", "url": "https://it.wikipedia.org/wiki?curid=2328567", "title": "Acynodon", "text": "L'acinodonte (gen. Acynodon) \u00e8 un coccodrillo estinto, vissuto nel Cretaceo superiore (80-75 milioni di anni fa). I suoi resti sono stati ritrovati in Europa.\nDescrizione.\nDi piccole dimensioni, questo coccodrillo aveva un aspetto compatto e robusto. Il cranio, piuttosto simile a quello degli odierni alligatori, era dotato di una dentatura insolita: non vi erano le zanne allungate e acuminate tipiche dei coccodrilli, ma grandi denti molariformi.\nLa corazza che ricopriva il dorso dell'animale era costituita da numerose strutture ossee (osteodermi) dotate di una duplice carena.\nClassificazione.\nL'acinodonte \u00e8 considerato un antico rappresentante della famiglia degli alligatori; \"Acynodon\", in particolare, \u00e8 ritenuto essere il membro pi\u00f9 antico e primitivo del gruppo dei Globidonta.\nSono note varie specie di acinodonte: le pi\u00f9 note sono Acynodon iberoccitanus della Spagna settentrionale, e A. adriaticus, rinvenuto nel giacimento di Villaggio del Pescatore, presso Trieste.\nStile di vita.\nProbabilmente l'acinodonte era un coccodrillo dalle abitudini tipicamente semiacquatiche, e la particolare struttura del cranio indica che questo animale aveva una dieta decisamente diversa da quella degli attuali coccodrilli: i larghi denti simili a molari, con tutta probabilit\u00e0, erano utili per frantumare il guscio delle tartarughe, e non per afferrare i pesci. \"Acynodon\" condivideva l'habitat con un altro alligatoroide primitivo, \"Musturzabalsuchus\". Quest'ultimo, date le notevoli dimensioni, doveva essere un temibile predatore, forse uno dei pi\u00f9 grandi del suo habitat."}
{"id": "2328568", "revid": "767487", "url": "https://it.wikipedia.org/wiki?curid=2328568", "title": "Pachyophis woodwardi", "text": "Il pachiofide (Pachyophis woodwardi) \u00e8 un serpente estinto, vissuto all'inizio del Cretaceo superiore (circa 95 milioni di anni fa). I suoi resti fossili sono stati ritrovati in Bosnia ed Erzegovina.\nDescrizione.\nLungo circa sessanta centimetri, questo rettile \u00e8 considerato uno dei pi\u00f9 antichi serpenti noti. Come molti altri serpenti cretacei, anche il pachiofide era dotato di vertebre e costole insolitamente ispessite (fenomeno noto come pachiostosi); in particolare, le costole erano cos\u00ec spesse da formare una sorta di \u201cmuro\u201d quasi continuo. Il corpo, in generale, era appiattito lateralmente in modo simile ad altri serpenti dell'epoca, come \"Eupodophis\".\nClassificazione.\nDescritto per la prima volta da Franz Nopcsa nel 1923, questo serpente fossile \u00e8 noto solo per uno scheletro incompleto proveniente da una cava nei pressi di Bile\u0107a, in Bosnia Erzegovina. Il reperto, in ogni caso, mostra somiglianze con i serpenti primitivi come \"Eupodophis\" e \"Pachyrhachis\"; dal momento che queste forme erano dotate di zampe posteriori, alcuni studiosi hanno ritenuto che anche il pachiofide ne avesse un paio, ma il fossile incompleto non mostra la regione del bacino. Questo serpente \u00e8 considerato il pi\u00f9 vicino parente del meglio noto \"Pachyrhachis\", ed \u00e8 stata istituita una famiglia per accogliere queste due forme dalle vertebre particolarmente ispessite, i Pachyophiidae.\nStile di vita.\nProbabilmente questo animale era semiacquatico: ci\u00f2 sarebbe provato dall'ispessimento delle ossa, una caratteristica che, nei vertebrati superiori, \u00e8 solitamente sinonimo di abitudini acquatiche. Il corpo, appesantito dalle ossa, era maggiormente in grado di rimanere sott'acqua. Il pachiofide (il cui nome significa \u201cserpente spesso\u201d) era probabilmente un predatore di piccoli animali acquatici."}
{"id": "2328578", "revid": "1543377", "url": "https://it.wikipedia.org/wiki?curid=2328578", "title": "GnuTLS", "text": "GnuTLS (\"GNU Transport Layer Security Library\") \u00e8 un'implementazione libera dei protocolli SSL e TLS. Il suo scopo \u00e8 di offrire un'interfaccia di programmazione (API) per aprire un canale di comunicazione sicura attraverso la rete.\nFunzionalit\u00e0.\nGnuTLS ha le seguenti funzionalit\u00e0:\nLicenza e motivazioni.\nGnuTLS \u00e8 pubblicato tramite la licenza GNU Lesser General Public License; alcune parti sono pubblicate sotto la GNU General Public License.\nGnuTLS venne inizialmente creato per consentire alle applicazioni del Progetto GNU di usare un protocollo sicuro come TLS. Bench\u00e9 esistesse gi\u00e0 OpenSSL, quest'ultima libreria ha una licenza che non \u00e8 compatibile con la GPL, per cui i software sotto GPL non avrebbero potuto usare la libreria OpenSSL senza inserire nella licenza una speciale eccezione.\nGnuTLS \u00e8 usato in software come GNOME, CenterIM, Exim, Mutt, Slrn, Lynx, CUPS, gnoMint e Kmc-Subset137."}
{"id": "2328580", "revid": "339392", "url": "https://it.wikipedia.org/wiki?curid=2328580", "title": "London Borough of Hackney", "text": ""}
{"id": "2328594", "revid": "798702", "url": "https://it.wikipedia.org/wiki?curid=2328594", "title": "Capitan Futuro (serie animata)", "text": " \u00e8 una serie televisiva anime in 52 episodi prodotta dalla Toei Animation nel 1978 ispirata al celebre personaggio di Edmond Hamilton.\nProduzione.\nNel 1978, un anno dopo la morte di Hamilton, la nota casa giapponese Toei Animation produsse una serie TV di animazione su Captain Future in 52 episodi, raggruppati in 13 miniserie da quattro episodi, ognuna basata su una storia originale di Hamilton. Nonostante le forti differenze culturali, dovute sia al diverso periodo di creazione che all'interpretazione in ambito fumettistico giapponese delle storie di Hamilton, e nonostante la consueta notevole distanza tra un'opera letteraria ed una d'animazione, la serie TV \u00e8 rimasta vicina allo spirito dell'originale in molti modi, dalla frequente presenza di spiegazioni scientifiche didattiche, alla costante enfasi della superiorit\u00e0 della ragione sulla forza bruta.\nLa serie fu tradotta in varie lingue e distribuita in tutto il mondo. Incontr\u00f2 un particolare favore di pubblico, oltre che in Italia, anche in Germania e in Francia (dove per\u00f2 l'eroe venne ribattezzato \"Capitaine Flam\" dal francese \"flamme\", fiamma, per evitare il doppio senso del francese \"futur\", che vale nell'uso sia \"futuro\" sia \"fidanzato\" nel senso di \"futuro marito\"). Il successo di Capitan Futuro segu\u00ec, in Italia come in Francia, quello degli anime giapponesi, che assunse all'epoca le proporzioni di un fenomeno di costume.\nLa casa editrice tedesca Bastei Verlag ha inoltre pubblicato una serie a fumetti di Captain Future con avventure originali, nei quali la resa artistica \u00e8 rimasta assai al di sotto della qualit\u00e0 della serie di animazione.\nIn inglese invece sono stati doppiati soltanto otto episodi in tutto. I quattro che comprendono il secondo ciclo della serie sono stati pubblicati in VHS dalla Ziv nei primi anni ottanta. Alla fine dello stesso decennio, la Harmony Gold distribu\u00ec i quattro episodi del primo ciclo della serie come un unico film per la TV intitolato semplicemente \"Captain Future\".\nTrama.\nCurtis Newton, conosciuto anche come Capitan Futuro, \u00e8 un orfano i cui genitori sono morti nel loro satellite artificiale quando era ancora bambino. Suo padre era uno scienziato che aveva abbandonato la Terra per dedicarsi alle sue ricerche sul satellite artificiale insieme al geniale e anziano amico, il dottor Simon Wright. Insieme i due costruirono un robot antropomorfo, Greg, e un androide, Otto. Prossimo alla morte, Wright decise poi di far impiantare il suo cervello in una piccola macchina robotica. Divenuto adulto, Curtis Newton dedica quindi la sua vita a combattere il male nell'universo insieme al cervello del dottor Wright, all'androide Otto e al robot Greg.\nElenco degli episodi.\nLa serie \u00e8 direttamente ispirata ai romanzi di Edmond Hamilton ed \u00e8 composta da 13 lungometraggi divisi in quattro episodi ciascuno. Tra i racconti scelti per la serie animata, il quinto, \"The Magician Of Mars\" \u00e8 l'unico che rientra tra quelli fino ad oggi tradotti in lingua italiana con il titolo \"Il Mago di Marte\" (Gemini n\u00b03 - Solaris - 1977)\nColonna sonora.\nLa sigla italiana \"Capitan Futuro\" \u00e8 stata incisa dal gruppo I Micronauti. Per la versione tedesca, che venne tagliata di almeno un quarto della durata originale poich\u00e9 i licenziatari eliminarono le scene pi\u00f9 violente ipotizzando erroneamente che la serie si rivolgesse ad un pubblico di bambini, venne creata una colonna sonora originale da parte di Christian Bruhn. La colonna sonora tedesca fa parte della collana \"Amici della Tv per sempre\", rappresentata dall'edizione musicale \"Intervox.\" Ancora oggi questa colonna sonora \u00e8 considerata un \"cult\" e il tema viene proposto come musica di sottofondo in svariati spettacoli televisivi. Il CD \u00e8 stato pubblicato nel 1995, ed un remix intitolato \"The Final\", di Phil Fuldner, entr\u00f2 nella \"top ten\" dei singoli in Germania ed in Svizzera nel 1998."}
{"id": "2328616", "revid": "599013", "url": "https://it.wikipedia.org/wiki?curid=2328616", "title": "Wilmer L\u00f3pez", "text": ""}
{"id": "2328619", "revid": "438678", "url": "https://it.wikipedia.org/wiki?curid=2328619", "title": "Marito a sorpresa (film 1943)", "text": "Marito a sorpresa (\"Holy Matrimony\") \u00e8 un film statunitense del 1943 diretto da John M. Stahl. \u00c8 conosciuto anche con il titolo di \"Una moglie in pi\u00f9\"."}
{"id": "2328624", "revid": "131358", "url": "https://it.wikipedia.org/wiki?curid=2328624", "title": "Ethnikos Achna", "text": ""}
{"id": "2328637", "revid": "23356265", "url": "https://it.wikipedia.org/wiki?curid=2328637", "title": "Facciata armonica", "text": ""}
{"id": "2328645", "revid": "631536", "url": "https://it.wikipedia.org/wiki?curid=2328645", "title": "Campionato europeo di pallavolo maschile 1993", "text": "Il XVIII campionato europeo di pallavolo maschile si svolse a Oulu e Turku, in Finlandia, dal 4 al 12 settembre 1993. Al torneo parteciparono 12 squadre nazionali europee e la vittoria finale and\u00f2 per la seconda volta all'Italia.\nQualificazioni.\nAl campionato europeo partecipano la nazionale del paese ospitante, le prime 7 squadre classificate nel campionato del 1991 (in questo caso dopo il ritiro della Jugoslavia, giunta sesta, partecipa la Francia, nona classificata, in quanto l'ottava era la Finlandia, gi\u00e0 qualificata di diritto come ospitante la competizione) e 4 squadre provenienti dai gironi di qualificazione.\nPodio.\nCampione.\nItalia(Secondo titolo)\nSecondo posto.\nPaesi Bassi\nTerzo posto.\nRussia"}
{"id": "2328646", "revid": "1359186", "url": "https://it.wikipedia.org/wiki?curid=2328646", "title": "St\u00e9phane Peterhansel", "text": "Biografia.\nPeterhansel inizia a correre in moto all'et\u00e0 di quindici anni, pur non avendo ancora la possibilit\u00e0 di avere una regolare licenza; poi nel 1981, guadagnati finalmente i requisiti, s'iscrive regolarmente al Campionato francese di enduro e se lo aggiudica alla guida di una Husqvarna.\nNel corso degli anni riuscir\u00e0 poi ad aggiudicarsi per altre dieci volte il titolo nazionale francese della categoria.\nNel 1987 entra a far parte della squadra Yamaha con Hubert Auriol e Cyril Neveu.\nL'anno successivo corre con la Yamaha per la prima volta nel Rally Dakar, classificandosi 18\u00ba; sempre nel 1988 fa parte della squadra nazionale francese che si aggiudica la Sei Giorni Internazionale di Enduro. Nel 1989 arriva 4\u00ba nella Dakar, gara che vincer\u00e0 la prima volta nel 1991. Da l\u00ec in poi \u00e8 un susseguirsi di trionfi: vince nel 1992, nel 1993, nel 1995, nel 1997 e nel 1998, conquistando il primato di vittorie in moto.\nNel 1997 si aggiudica anche il suo primo titolo nel campionato mondiale di enduro nella categoria 250\u00a0cm\u00b3 2T.\nA causa di dolori fisici, per quanto riguarda la Dakar decide di passare alle auto, e nel 1999 partecipa con la Nissan classificandosi 7\u00ba. Nel 2000 arriva 2\u00ba con un prototipo francese, partecipando allo stesso tempo al campionato francese di enduro, al Rally del Marocco e di Dubai.\nL'anno successivo \u00e8 nuovamente campione del mondo di enduro, stavolta nella categoria 250\u00a0cm\u00b3 4T. Nel 2002 vince il Rally di Tunisia e quello di Dubai. Nel triennio successivo vince le tre edizioni della Dakar a bordo di una Mitsubishi diventando in assoluto il pilota pi\u00f9 vincente del Rally Dakar, forte di sei titoli in moto e tre in auto.\nNel 2011, a sorpresa, dopo tredici anni dalla sua ultima competizione in moto, torna ai rally raid partecipando al Sardegna Rally Race con una Yamaha; trascina con s\u00e9 in tale avventura la compagna Andrea Mayer (anche lei da tempo non faceva pi\u00f9 gare in moto), Per Peterhansel non si tratta comunque di una semplice partecipazione velleitaria, infatti conclude al 4\u00ba posto nella classifica generale (23\u00aa la compagna Mayer, prima delle donne) e promette di ritornare l'anno successivo.\nCol ritiro di Mitsubishi \u00e8 passato al Team X Raid, con cui ha vinto le edizioni 2012 e 2013 della Dakar alla guida della MINI ALL4 RACING."}
{"id": "2328651", "revid": "330183", "url": "https://it.wikipedia.org/wiki?curid=2328651", "title": "Simone Dess\u00ec", "text": ""}
{"id": "2328657", "revid": "599013", "url": "https://it.wikipedia.org/wiki?curid=2328657", "title": "Ken Lacey", "text": "Carriera.\nCentro di 208 cm per 108 kg, ha studiato alla Rider University ed ha iniziato la sua carriera da professionista nel Dafni Atene.\nIn Serie A italiana ha vestito le maglie di Biella, Pesaro, Milano e Virtus Bologna.\nIn Nazionale irlandese ha partecipato alle qualificazioni agli Europei dal 1999 al 2003."}
{"id": "2328660", "revid": "767487", "url": "https://it.wikipedia.org/wiki?curid=2328660", "title": "Witwatersrand", "text": "Il Witwatersrand (in afrikaans: \"cresta delle acque bianche\"), talvolta detto semplicemente Rand, \u00e8 un sistema di colline sedimentarie che attraversa da est a ovest la provincia del Gauteng, in Sudafrica. Si trova nella zona dell'altopiano centrale del paese, ad altitudini comprese fra 1700 e 1800\u00a0m s.l.m.\nCaratteristiche.\nIl sistema funge da spartiacque continentale, indirizzando il drenaggio delle acque nel versante nord verso il bacino del fiume Limpopo e di qui nell'Oceano Indiano; le acque nel versante sud vanno a confluire nel fiume Orange e successivamente nell'Oceano Atlantico.\nL'estensione complessiva del Witwatersrand propriamente detto \u00e8 di circa 280\u00a0km, da Klerksdorp a ovest a Bethal a est. Il nome \"Witwatersrand\" viene talvolta usato in senso esteso a indicare l'intera area metropolitana di Johannesburg, che va da Randfontein e Carletonville a ovest fino a Springs a est.\nLa struttura geologica del Witwatersrand \u00e8 complessa, ma predominano la quarzite, i conglomerati e gli scisti. La zona \u00e8 anche estremamente ricca di minerali; il 40% dell'oro estratto nel mondo proviene da quest'area. Per questo motivo, tra l'altro, il nome \"Rand\" \u00e8 stato adottato per la moneta sudafricana."}
{"id": "2328662", "revid": "438678", "url": "https://it.wikipedia.org/wiki?curid=2328662", "title": "Tipi di attacco", "text": ""}
{"id": "2328668", "revid": "591237", "url": "https://it.wikipedia.org/wiki?curid=2328668", "title": "Carl Clauberg", "text": "Biografia.\nNato nella cittadina di Wupperhof, presso Solingen, da una famiglia di modeste condizioni che si manteneva con il lavoro di artigiano del padre, un fabbricante di coltelli che divenne un commerciante di armi, Clauberg, nonostante le difficolt\u00e0 economiche, intraprese proficuamente gli studi di medicina che furono interrotti dallo scoppio della Prima guerra mondiale alla quale partecip\u00f2 combattendo in un reggimento di linea.\nFinita la guerra Clauberg riprese i suoi studi presso le universit\u00e0 di Kiel, poi ad Amburgo e infine a Graz.\nGli studi.\nNel 1925 si laure\u00f2 specializzandosi in ginecologia e ostetricia ed esercitando la sua professione come primario nell'ospedale di Kiel e professore nella universit\u00e0 della stessa citt\u00e0.\nNel 1933 Clauberg ader\u00ec con entusiasmo al neonato Partito nazionalsocialista salendone rapidamente tutti i gradi sino a meritare il distintivo in oro del partito e ad essere nominato Gruppenf\u00fchrer (tenente generale) della riserva nelle SS.\nNel 1937, ad appena 39 anni, venne nominato professore di ginecologia presso l'universit\u00e0 di K\u00f6nigsberg dove, dopo numerosi esperimenti condotti su animali e esseri umani mise a punto dei metodi, usati ancora oggi, per il trattamento contro la sterilit\u00e0 femmininile con i preparati ormonali Progynon e Proluton. Si deve a lui il \"Test di Clauberg\" tuttora utilizzato per misurare l'azione del progesterone nel processo della fecondazione.\nNello stesso tempo divenne primario di due cliniche per malattie femminili, frequentate dalle donne dei gerarchi nazisti, che gli assicuravano dei buoni guadagni e che accrebbero la sua notoriet\u00e0, alimentando la sua fama di medico illustre e scienziato gi\u00e0 diffusa per la pubblicazione di suoi numerosi saggi scientifici.\nQuando scoppi\u00f2 la seconda guerra mondiale Clauberg non vi prese parte e continu\u00f2 i suoi esperimenti sulla fertilit\u00e0 e sterilit\u00e0 che avevano come obiettivo la scoperta di un metodo non chirurgico che provocasse una sterilit\u00e0 permanente nell'uomo e nella donna.\nClauberg, che teneva gelosamente segreto il suo metodo, temendo che cadesse nelle mani di medici concorrenti, aveva gi\u00e0 ottenuto una sterilizzazione degli animali usando una soluzione al 5-10% di formalina che, provocando un'infiammazione alle tube di Falloppio, le chiudeva impedendo il concepimento.\nIl problema dell'\"igiene razziale\".\nLa sterilizzazione coatta (1933-1939).\nHeinrich Himmler nel 1933 si era impegnato per la soluzione della sterilizzazione o soppressione dei cosiddetti \"mezzo ebrei\" (Mischlinge), ovvero dei genitori e dei figli ritenuti eugeneticamente non idonei alla razza ariana e indegni di gravare per il loro mantenimento in vita sul bilancio dello Stato.\nDel resto lo stesso Hitler fin dagli inizi della sua carriera politica aveva sostenuto che per lo stato tedesco: \u00abchi non \u00e8 sano e degno di corpo e di spirito non ha il diritto di perpetuare le sue sofferenze nel corpo del suo bambino\u00bb\nIl problema dell'\"igiene razziale\" era stato quindi affrontato con la \"Legge sulla prevenzione delle tare ereditarie\" (14 luglio 1933) che stabiliva che dovessero essere sterilizzati coloro che soffrissero di una malattia ereditaria invalidante.\nVenivano considerati motivi di sterilizzazione: il cretinismo congenito, la schizofrenia, la psicosi maniaco-depressiva, l'epilessia ereditaria, la corea di Huntington ereditaria, la cecit\u00e0 ereditaria, la sordit\u00e0 ereditaria, le malformazioni fisiche ereditarie, l'alcolismo acuto Si procedette quindi a una campagna di sterilizzazione coattiva dal 1\u00ba gennaio 1934 che fu applicata a centinaia di migliaia di cittadini tedeschi con una spesa di 14 milioni di Reichsmark (cinque milioni di dollari attuali).\nTribunali speciali stabilivano chi dovesse essere sterilizzato e punivano come portatrici di \"gravidanza di protesta\" quelle tedesche che cercassero di rimanere incinte prima della operazione.\nLa sterilizzazione non visibile.\n Il 24 agosto 1941 Hitler ordin\u00f2 la sospensione del progetto segreto Aktion T4. La sterilizzazione forzata dei cittadini tedeschi venne ufficialmente interrotta a causa delle proteste dell'opinione pubblica tedesca, ormai avvertita di quanto stava accadendo, e delle Chiese cristiane ma in realt\u00e0 continu\u00f2 sino al termine della guerra.\nEstendendosi il Reich in regioni densamente abitate da razze ritenute \"inferiori\", Himmler, coerentemente al suo programma di purificazione della razza ariana, era alla ricerca della soluzione di un problema che andava oltre le dimensioni della sterilizzazione dei disabili tedeschi: occorreva una sterilizzazione con metodi non invasivi che potesse essere utilizzata senza che chi la subisse se ne accorgesse e che fosse applicabile su vasta scala.\nScriveva Adolf Pokorny, medico plenipotenziario del Reich per il potenziamento del popolo tedesco ad Himmler: \u00abSe si riuscisse il pi\u00f9 rapidamente possibile a trovare un modo per provocare in un tempo relativamente breve una sterilizzazione non visibile, avremmo una nuova formidabile arma. Quante prospettive si schiudono al solo pensiero che i tre milioni di bolscevichi attualmente soggetti ai tedeschi possano essere sterilizzati e utilizzati come operai privati della capacit\u00e0 di riprodursi!\u00bb\nLa sterilizzazione era stata attuata chirurgicamente e coattivamente ma ora, anche per rimediare ai forti costi, si cercavano metodi alternativi, come l'uso di farmaci o dei raggi X per sterilizzare intere popolazioni in tempi brevi.\nIl gran numero di donne \"di razza inferiore\" rinchiuse nei campi di sterminio dava ora l'opportunit\u00e0 di utilizzarle come cavie per la ricerca di metodi di sterilizzazione nascosta pi\u00f9 economici e pi\u00f9 veloci.\nAl servizio di Himmler.\nNella conferenza del 7-8 luglio 1942, alla quale parteciparono Himmler, il dr. Karl Gebhardt, suo psichiatra personale, e l'ispettore generale dei campi di concentramento Richard Gl\u00fccks, convocata per mettere a punto un sistema ottimale di sterilizzazione, fu naturale che ci si rivolgesse al molto noto ginecologo professor Carl Clauberg che per\u00f2 era interessato a trovare metodi di incremento della natalit\u00e0. Gli si chiese di ribaltare le sue ricerche e orientarle sulla sterilizzazione che egli aveva gi\u00e0 sperimentato con sostanze irritanti immesse nell'utero di animali.\nPer valutare il metodo di Clauberg venne creata dall'Ufficio medico delle SS una commissione apposita che per\u00f2 non arriv\u00f2 ad una conclusione precisa.\nDopo un anno Clauberg ripropose il progetto scrivendo ad Himmler di essere disposto a fare la sua sperimentazione nel campo di Auschwitz.\nHimmler approv\u00f2 il metodo di Clauberg a condizione che permettesse per\u00f2 che i soggetti da sterilizzare \u00abnon si accorgessero di nulla\u00bb e a questo scopo gli affianc\u00f2 il radiologo professor Horst Schumann, gi\u00e0 membro attivo di Aktion T4, anche lui interessato alla sterilizzazione tramite i raggi X.\nIl metodo Clauberg.\nClauberg quindi accett\u00f2 di proseguire i suoi esperimenti utilizzando il materiale umano di Auschwitz dove, nel dicembre del 1942, s'install\u00f2 con il suo assistente Johannes Golbel nel famigerato Blocco 10.\nQui il dottor Clauberg, dopo aver chiesto e ottenuto da Himmler fondi per l'acquisto delle attrezzature necessarie, ebbe a sua completa disposizione numerose prigioniere convinte a collaborare con la minaccia di essere portate a morire a Birkenau o con la promessa di una vita meno dolorosa nella clinica di K\u00f6nigsh\u00fctte diretta da Clauberg.\nAlle donne Clauberg, inseriva negli organi genitali una soluzione probabilmente composta di formalina e novocaina la cui preparazione era affidata alla fabbrica farmaceutica Schering Werke di cui Golbel era rappresentante.\nSenza anestetico venivano iniettate sostanze acide nell'utero: \u00ab... le ovaie ne venivano bruciate e insorgevano dolori tremendi.\u00bb \u00ab..Per intere settimane [le donne] soffrivano le pene pi\u00f9 terribili, e molte morivano\u00bb\nVennero utilizzate per il \"trattamento\" giovani zingare, ebree e donne di \"razza inferiore\" dai 20 ai 40 anni come alcune donne greche a cui il dottore \u00ab...fece inaridire artificialmente le ovaie, e poi, per osservare il risultato, fece loro aprire il basso ventre.\u00bb\nPer effetto degli esperimenti molte donne per le complicazioni a livello del peritoneo e per le emorragie delle vie genitali, con febbre molto alta e sepsi morirono, altre vennero uccise per poterne eseguire l'autopsia.\nQuelle pi\u00f9 malridotte dal trattamento venivano mandate nelle camere a gas di Birkenau: \u00abDonne giovani e sane venivano sottoposte ad esperimenti da parte di Clauberg. Per intere settimane soffrivano le pene pi\u00f9 terribili, e molte morivano. Al blocco 10 portavano sempre nuove vittime. Quando arrivava un nuovo gruppo, un altro ormai di relitti umani veniva spedito ai forni crematori di Birkenau... \u00bb\nPer verificare i risultati della sperimentazione, dopo circa un anno, alcune donne venivano costrette a sottoporsi a rapporti sessuali con prigionieri del campo selezionati a questo scopo: \n\u00ab...Il Blocco 10 era formato per lo pi\u00f9 da donne sposate di et\u00e0 compresa tra i 20 ed i 40 anni, preferibilmente coloro che non avevano mai avuto figli. C'era nel Blocco 10 un costante timore di essere uccisi, sterilizzati o inseminati da Clauberg. Spesso egli tormentava le donne prigioniere facendo loro avere rapporti sessuali con prigionieri maschi scelti per l'occasione. Almeno una delle donne ebree ortodosse, che seppe di essere stata scelta da Clauberg per essere una delle prostitute del Blocco 10, decise di avvelenarsi. Dopo aver inseminato una donna, Clauberg spesso la derideva mentre era legata dicendole che nel suo utero era stato messo sperma animale, e che mostri le stavano crescendo dentro. Alla fine, 300 donne prigioniere furono sottoposte all'esperimento nel Blocco 10...\u00bb\nLa personalit\u00e0 di Clauberg.\nAll'interno del campo Clauberg non era ben visto per il suo atteggiamento sprezzante nei confronti degli amministratori militari e degli stessi colleghi dottori che lo descrivevano come \u00abbasso, calvo e antipatico\u00bb, come \u00abuno dei peggiori caratteri che io abbia conosciuto\u00bb. Particolarmente arrogante e spesso ubriaco il dottore, che secondo le testimonianze riportate mostrava atteggiamenti di sadismo nella sperimentazione sulle donne, si avvaleva di una quasi totale impunit\u00e0 confidando nel grande apprezzamento che Himmler gli dimostrava e a cui Clauberg si sentiva cos\u00ec legato che fu l'unico medico, dopo la chiusura del campo, a tentare di raggiungere il capo delle SS in Schleswig-Holstein.\nNel giugno del 1943 Clauberg, nonostante la collaborazione e gli utili consigli di numerosi professori delle universit\u00e0 tedesche, con i quali era rimasto in rapporti, aveva sostanzialmente fallito nella sperimentazione. Egli comunque inviava una lettera esaltante il suo lavoro a Himmler dove affermava:\n\u00abIl metodo non chirurgico di sterilizzazione delle donne che ho inventato \u00e8 ora quasi perfetto... Riguardo alle domande che mi avete fatto, signore, posso oggi rispondere nel modo che avevo anticipato: se la ricerca che sto svolgendo continua a portare i risultati ottenuti finora (e non c'\u00e8 motivo per cui non debba farlo), allora potr\u00f2 dichiarare in un prossimo futuro che un medico esperto, con un ufficio adeguatamente equipaggiato e l'aiuto di dieci ausiliari, sar\u00e0 in grado di effettuare in un solo giorno la sterilizzazione di centinaia, o anche 1000 donne.\u00bb\nIl quadro complessivo della personalit\u00e0 di Clauberg che emerge dalla sua attivit\u00e0 di sperimentatore ad Auschwitz \u00e8 la convinzione autoassolutoria, condivisa da altri medici nazisti, che egli ebbe di operare come scienziato secondo i fini della medicina per il bene di molti, per l'interesse dello Stato, sacrificando non alcuni esseri umani, comunque destinati a morire nelle camere a gas, ma semplici strumenti per il progresso scientifico.\nClauberg visse in \u00abun tempo senza piet\u00e0\u00bb in cui, come afferma Elie Wiesel, Premio Nobel per la pace nel 1986, \u00abgli uomini non si occupano di uomini\u00bb ma di \u00abridurre la vita ed il mistero della vita ad astrazioni [...] convinti di far bene\u00bb.\nLa fuga, la prigionia sovietica e la fine.\nAlla fine del 1944 l'avanzata dell'Armata rossa verso la Germania orientale costrinse Clauberg a lasciare Auschwitz e a continuare i suoi esperimenti nel campo di concentramento di Ravensbr\u00fcck.\nIl crollo della Wehrmacht nel 1945 obblig\u00f2 Clauberg a fuggire di nuovo tentando di raggiungere Himmler ma venne catturato nello Schleswig-Holstein l'8 giugno dello stesso anno dagli alleati che lo consegnarono ai sovietici. Sottoposto a processo nell'URSS, nel 1948 fu condannato a 25 anni di carcere in un gulag.\nDopo sette anni di prigionia, Clauberg benefici\u00f2 dell'accordo Adenauer-Bulganin, del 13 settembre 1955, con il quale si stabiliva anche il rimpatrio degli ultimi 9.626 prigionieri di guerra tedeschi. Trasferito nel lager di Friedland nel successivo ottobre, il professore fu libero di stabilirsi senza inconvenienti a Kiel e di partecipare ad un congresso di ostetricia dove present\u00f2, senza alcuna remora, i risultati dei suoi esperimenti, affermando di \u00abaver perfezionato un metodo di sterilizzazione assolutamente nuovo\u00bb che sarebbe stato \u00abdi grande utilit\u00e0 in certi casi\u00bb.\nClauberg decise quindi di riprendere la sua professione di ginecologo e in vista dell'apertura di un centro clinico che sarebbe stato da lui diretto, per cercare collaboratori mise un avviso con il suo vero nome e i titoli professionali ed accademici sui principali giornali della Germania Federale.\nQuesta sua spudorata imprudenza attir\u00f2 l'attenzione nel novembre del 1955 dello \"Zentralrat der Juden\" (Consiglio Centrale Ebraico) che present\u00f2 contro di lui un dossier alle autorit\u00e0 tedesche che lo fecero arrestare per sottoporlo a un nuovo processo per crimini di guerra.\nGi\u00e0 malato, Clauberg non arriv\u00f2 ad essere giudicato: trasferito in una clinica carceraria vi mor\u00ec, probabilmente per un attacco cardiaco, nell'agosto del 1957, qualche settimana prima che si aprisse il processo contro di lui."}
{"id": "2328678", "revid": "88740", "url": "https://it.wikipedia.org/wiki?curid=2328678", "title": "Piedimonte Etneo", "text": "Piedimonte Etneo (\"Piamunti\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nPiedimonte dista 35\u00a0km da Catania e 49 da Messina. Il territorio del Comune di Piedimonte Etneo si estende sul versante Nord-Est dell'Etna per circa 2646 ettari, di cui 794 ricadono nel territorio del Parco dell'Etna, tra le quote 130 e 2874\u00a0m. Il suo confine si sviluppa lungo il vallone Zambataro fino a Ponte Boria, passa da contrada Morabito, Vallone Santa Venera, percorrendolo fino a Presa, da qui seguendo il limite settentrionale delle lave di Scorciavacca giunge fino a serra Buffa, Monte Frumento delle Concazze e Pizzi Deneri, a questo punto scendendo verso Monte Zappinazzo, Case Bevacqua, Rocca Campana e Terremorte si ricollega con il Vallone Zambataro.\nIl paesaggio \u00e8 caratterizzato dalla coesistenza di due territori nettamente differenti: uno tipicamente vulcanico, con colate laviche datate o recenti, l'altro sedimentario solcato da incisioni torrentizie.\nFlora.\nPur essendo esteso parecchio in altitudine, quasi raggiungendo con Pizzi Deneri, a quota 2800, la parte sommitale del vulcano, lo sviluppo delle aree naturali \u00e8 limitato rispetto alle zone antropizzate. Infatti tutta l'area collinare, dai 300 ai 1000\u00a0m. circa si presenta coltivata.\nNella fascia pi\u00f9 bassa, a partire con il confine con Fiumefreddo di Sicilia, ritroviamo una sempreverde, il terebinto o \"scornabeccu\", che insieme al rovo, alla ferula, alla felce aquilina, al ricino caratterizza questi luoghi. Ad 800\u20131000\u00a0metri di altitudine troviamo sia boschi di castagno e roverella che terreni destinati al pascolo e alberati l\u00e0 dove prima c'erano seminativi e vigneti abbandonati. Proseguendo verso quota 1700 ecco comparire esemplari di pino laricio e di betulla dell'Etna. Sul fronte lavico troviamo la vegetazione tipicamente pioniera: saponaria, astragalo, ginestra.\nLe aree coltivate nel territorio di Piedimonte Etneo, prevalenti, come abbiamo visto, su quelle a vegetazione naturale, si estendono dal suo estremo confine orientale fino ai 1150\u00a0m di monte Stornello, e seguono una progressione ben precisa. Nella fascia pi\u00f9 bassa, al confine con Fiumefreddo di Sicilia, si insediano le colture di agrumi (che non superano i 500 s.l.m.): arance, mandarini, clementine e limoni, coltivati su terreni totalmente terrazzati. A queste quote \u00e8 anche discretamente sviluppata la coltivazione dell'ulivo. Salendo in altitudine, a partire dai 450 metri, troviamo i vigneti: Piedimonte fa parte della fascia di produzione dei vini D.O.C. dell'Etna, e, infatti, la qualit\u00e0 denominata Nerello mascalese d\u00e0 un ottimo vino Etna rosso D.O.C. Questo tipo di vite viene coltivata soprattutto ad alberello, che \u00e8 il metodo pi\u00f9 tradizionale, in misura minore \u00e8 possibile riscontrare vigneti coltivati a \"tendone\" e soprattutto a \"spalliera\". Altri vitigni coltivati sono il Carricante e il Nerello cappuccio; quest'ultimo ha caratteristiche complementari a quelle del Nerello mascalese e non a caso, per tradizione, i due vitigni vengono utilizzati in taglio per produrre i vini rossi tipici dell'Etna. In particolare il Nerello cappuccio permette di ottenere vini con una colorazione pi\u00f9 intensa e con una struttura pi\u00f9 solida e longeva, che bene si sposano con l'eleganza e la linearit\u00e0 dei vini prodotti con il Nerello mascalese. Il Carricante, che produce vini bianchi (fra cui l'Etna bianco D.O.C.) \u00e8 il secondo vitigno chiave della viticoltura etnea, anche se la sua coltivazione si \u00e8 quasi sempre limitata al versante orientale del vulcano e a zone pi\u00f9 elevate ove il Nerello mascalese fatica in genere a raggiungere una perfetta maturazione.\nIn contemporanea ai vigneti troviamo i frutteti che offrono diverse qualit\u00e0 di mele (Red Delicious, Golden Delicious, Cola e Gelato Cola), pere (fra cui la variet\u00e0 pera coscia), pesche e ciliegie. Dai 1000 metri in su incontriamo noccioleti e castagneti.\nFauna.\nLa diffusione dell'agricoltura nel territorio piedimontese determina la presenza di specie animali poco specializzate che possono frequentare sia le coltivazioni e i centri abitati, sia le aree cespugliate e i boschi delle quote medio alte. Nei pressi dei centri abitati, dove \u00e8 diffusa un'agricoltura tradizionale, con piccoli appezzamenti coltivati a frutteti, vigneti e orti, troviamo specie molto comuni quali: il rospo, il geco, la lucertola, il pettirosso, il passero, il fringuello, il cardellino, il merlo, il topo (domestico e selvatico), la donnola, il riccio e varie specie di chirotteri.\nA queste, nelle zone coltivate a maggior estensione, che comprendono anche i noccioleti e vigneti delle quote pi\u00f9 alte, si aggiungono il coniglio selvatico, la gazza, la cornacchia grigia, l'assiolo e il barbagianni. Gli ambienti boschivi ospitano, oltre al ghiro e al quercino soprattutto una ricca fauna aviaria: colombaccio, cuculo, picchio rosso, cinciallegra, ghiandaia, fanello, zigolo nero.\nA partire dai 1200\u00a0metri di altitudine, dove i boschi si alternano zone aperte, troviamo la lepre, il calandro e la monachella. Un cenno a parte merita la volpe, che essendo particolarmente adattabile, si trova in tutti gli ambienti citati, da quelli pi\u00f9 antropizzati fin nelle zone altomontane al limite della vegetazione.\nStoria.\nPiedimonte Etneo nel suo nascere, agli albori del XVII secolo, fu battezzata con il nome di Belvedere grazie agli incantevoli panorami che si ammirano dalla collina ove sorge, sita ai piedi del vulcano sul versante orientale dell'Etna. All'epoca il territorio di Piedimonte Etneo faceva parte dei possedimenti dei Gravina Cruyllas, baroni di Francofonte e principi di Palagonia, e fu appunto Ignazio Gravina Cruillas (1611-1685) che nel 1650 \"principi\u00f2\" sul feudo Bardella della baronia di Calatabiano \"una nuova habitatione\" chiamandola Piemonte. Successivamente il nipote Ignazio Sebastiano Gravina Amato (1657-1694), nonostante l'opposizione della vicina Linguaglossa, ottenne dal Tribunal del Real Patrimonio la \"licentia populandi\". L'atto di vendita della \"licentia populandi\" fu stipulato il 30 agosto 1687, seguito il 22 settembre dal decreto viceregio che sanciva la nascita del nuovo paese.\nNonostante il nome richiesto alla Regia Curia fosse Piemonte, continu\u00f2 ancora a chiamarsi Belvedere, nome caro ai suoi abitanti. In seguito prevalse il nome Piedimonte, cui fu aggiunto Etneo nel 1863, per distinguerlo da altri paesi con identico nome.\nIl fondatore non era andato oltre l'edificazione di una piccola chiesa, intitolata a Sant'Ignazio di Loyola, di una dozzina di \"casuncole terrane\", di qualche forno, di un piccolo alloggio per suo servizio. Il nipote, ottenuta licenza, lasciata Palermo, si trasfer\u00ec nella baronia di Calatabiano, ove si fece costruire due comode dimore: una all'Aquicella (detta ora Castello di San Marco) e l'altra a Piemonte. Stabilitosi in questi luoghi, nel 1689 vi realizz\u00f2 altre costruzioni.\nFu Ferdinando Francesco (1675-1736), quarto signore di Piedimonte, il fautore della notevole espansione settecentesca del paese e dell'impronta urbanistica che tuttora lo caratterizza grazie all'apertura di strade dalla larghezza per l'epoca inconsueta. Vennero realizzate importanti costruzioni, fra cui ricordiamo l'acquedotto, la Porta San Fratello, il Carcere, la chiesa di San Michele Arcangelo e il Convento dei Cappuccini. In questo periodo si registra un rilevante aumento della popolazione. Molti furono gli immigrati trasferitisi dai paesi vicini, alcune famiglie vennero addirittura dalla Calabria, altre da Palermo a seguito del Principe.\nPiedimonte Etneo continu\u00f2 a crescere nel corso del Settecento, con l'apertura di nuove strade, la costruzione di palazzi lungo il corso principale e della Chiesa Madre con l'ampia piazza adiacente.\nNel 1812 venne elevato a Comune e il primo sindaco fu Domenico Voces Todaro, che era stato pi\u00f9 volte amministratore civico.\nSul finire del XIX secolo, la politica piedimontese fu offuscata da gravi fatti di corruzione e clientelismo, per i quali venivano concessi favoritismi ai parenti dei politici, mentre la popolazione soffriva per le condizioni indigenti in cui era costretta a vivere. Venne cos\u00ec sciolto il consiglio comunale e si chiese direttamente a re Umberto I la nomina di un commissario che potesse prendere provvisoriamente le redini del paese. La risposta da Roma non si fece attendere, e come da decreto del 28 agosto 1896, pubblicato sulla Gazzetta Ufficiale, venne nominato il cav. Nicola Finelli.\nNel 1895 Piedimonte ebbe la sua stazione ferroviaria che la colleg\u00f2 a Giarre.\nMonumenti e luoghi d'interesse.\nArchitetture civili.\nPorta San Fratello.\nCome precedentemente detto la fondazione di Piedimonte Etneo si deve ad Ignazio Sebastiano Gravina Cruyllas (1657-1694); il 22 settembre del 1687. Ma fu il figlio Ferdinando Francesco Gravina Cruyllas (1675 - 1736), il fautore della notevole espansione settecentesca del paese e dell'impronta urbanistica che tuttora lo caratterizza grazie all'apertura di strade dalla larghezza inconsueta. Vennero realizzate importanti costruzioni, la Porta San Fratello \u00e8 una di queste. Oggi essa \u00e8 un retaggio dell\u2019antica feudalit\u00e0, fu elevata nel 1712 su progetto dell'architetto palermitano Agatino Daidone. Il perch\u00e9 di tale denominazione non \u00e8 del tutto chiaro. Esiste una tradizione locale che ci spiega il motivo di tale nome \"Porta San Fratello\"; pare che si chiam\u00f2 cos\u00ec perch\u00e9 in corrispondenza ideale ai possedimenti del principe Ferdinando Francesco, appartenenti alla moglie Anna Maria Lucchese baronessa di San Fratello, in provincia di Messina. La porta cos\u00ec costituiva il perfetto collegamento dei possedimenti del principe che andavano dal versante jonico a quello tirrenico. Un'altra tradizione, certamente pi\u00f9 suggestiva, vuole che il nome San Fratello derivi dal fatto che vicino al luogo dove sorge il portale esistesse una sorta di altarino raffigurante l'immagine di S. Alfio, S. Cirino e S. Filadelfo, ricordati ancora oggi come i tre \"santi fratelli\". Da questa associazione di idee potrebbe essere nata la denominazione San Fratello. Il portale \u00e8 in pietra lavica martellinata, in stile arabo- siculo, dell\u2019altezza di 13 m. Si tratta di due pilastri a sezione quadrata, con le estremit\u00e0 superiori a forma di piramide, sormontati da due sfere e collegati da un pregevole arco in ferro battuto con al centro un lanternone. In origine il portale era addossato alle case dei due fronti mediante delle \"volute\" o appendici che nel 1936 furono abbattute allo scopo di agevolare il passaggio pedonale sul marciapiede. Purtroppo solo nel 1988 la Porta San Fratello venne rimessa a nuovo come la vediamo oggi, vennero incaricati dei tecnici per un appropriato restauro, il basalto \u00e8 stato martellinato con bocciarda e stuccato. In tempi posteriori, il portale si intitol\u00f2 al Re Ferdinando II di Borbone, in omaggio a certi benefici ricevuti. Questa nuova denominazione di \"Porta Ferdinanda\" ebbe in realt\u00e0 breve durata e si riscontra oggi solo negli atti consiliari del tempo.\nEconomia.\nL'economia si basa prevalentemente sul terziario legato alla pubblica amministrazione ed al turismo; seguono le tradizionali attivit\u00e0 legate ad artigianato ed agricoltura, in storico arretramento. La produzione agricola si basa essenzialmente sull'agrumicoltura, la viticoltura (a buon titolo, infatti, Piedimonte \u00e8 inserita nel circuito delle citt\u00e0 del vino) e l'olivicoltura da parte di piccoli proprietari. Negli ultimi decenni si \u00e8 sviluppata la coltura in serre soprattutto di piante ornamentali e di ortaggi. L'elevato numero di cascinali ridotti a rudere e di terreni lasciati all'abbandono e alle sterpaglie \u00e8 indice del continuo abbandono delle campagne, un tempo coltivate e verdeggianti, da parte della popolazione.\nA livello turistico, per la sua posizione geografica Piedimonte \u00e8 luogo di transito per chi vuole raggiungere le parti alte della zona est del vulcano, mantenendo contemporaneamente un facile e veloce accesso alla costa ionica.\nCultura.\nIstruzione.\nBibilioteche.\nPiedimonte dispone della biblioteca comunale \"Antonio Silvestri\", che ha sede in via Luigi Capuana e custodisce oltre 10.000 testi.\nEventi.\nLa festa del patrono, Sant'Ignazio da Loyola, che si svolge il 31 luglio e la prima domenica di agosto, offre anche l'opportunit\u00e0 di partecipare a varie sagre locali, nonch\u00e9 fino a qualche anno fa al Trofeo di Sant'Ignazio, importante gara podistica che richiamava atleti di fama internazionale. Tra le altre manifestazioni da ricordare l'Estate Piedimontese, durante la quale si svolgono mostre, concerti, rappresentazioni teatrali e tornei sportivi, e la Festa della Vendemmia che ogni anno dal 1998, alla fine di settembre, rievoca le antiche tradizioni e gli antichi usi relativi, appunto, a quella che un tempo era la ricchezza delle contrade del paese. \nLa vendemmia \u00e8 retaggio di una economia agricola basata sul duro lavoro nei campi, oggi elevata a rango di evento culturale.\nGeografia antropica.\nFrazioni.\nLa storia di Piedimonte, ricca di motivi suggestivi per le sue origini, si carica poi di particolare fascino se si evocano i lontani trascorsi della civilt\u00e0 bizantina presente nella frazione di Vena, testimoniata soprattutto dalla pregiata icona della \"Vergine con il Bambino\" di antica arte orientale, custodita nell'omonimo santuario. Il nome della frazione deriverebbe dalla vena d'acqua scaturita secondo tradizione dall'urto prodotto dallo zoccolo di una mula che accompagnava dei frati. Il culto della Madonna della Vena risale al VI secolo, quando fu fondato un convento di monaci basiliani, trasformato nel XIII in abbazia, poi soppressa.\nAltra frazione \u00e8 Presa, il cui nome \u00e8 legato alle sorgenti d'acqua numerose nella zona. La borgata, antico villaggio nel feudo di San Basilio, nel corso degli anni si \u00e8 ben sviluppata nella sua struttura, tanto da essere, oggi, un accogliente centro di villeggiatura.\nSi ricorda inoltre la frazione di San Gerardo, meta di pellegrinaggi per il culto di San Gerardo Maiella, cui \u00e8 dedicata la chiesa, elevata a santuario nel 2000. La contrada di San Gerardo in questi ultimi anni \u00e8 divenuta sede di villeggiatura. Il culto a San Gerardo nasce a Piedimonte intorno al 1920, quando una certa donna Menica Mazza, presso la contrada Millicucco, affetta da una malattia fu miracolata da un santo visto in una immaginetta che trovava spesso a terra in casa sua. Accaduto il miracolo della guarigione seppe che il santo tanto invocato era San Gerardo; successivamente donna Menica, cedendo una parte del proprio territorio, edific\u00f2 una cappella in suo onore. Nel 1948 fu ultimata la chiesa adiacente alla cappella che tutt'oggi \u00e8 meta di molti pellegrini. Ogni anno l'ultima domenica d'agosto hanno luogo i festeggiamenti in onore di San Gerardo preceduti da una settimana di preparazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 attraversato dalla strada statale 120 dell'Etna e delle Madonie e dalle strade provinciali 2, 221, 190 e 68.\nSono presenti le stazioni della ferrovia Circumetnea Piedimonte Etneo e Terremorte."}
{"id": "2328685", "revid": "11959", "url": "https://it.wikipedia.org/wiki?curid=2328685", "title": "Hira", "text": ""}
{"id": "2328697", "revid": "1543377", "url": "https://it.wikipedia.org/wiki?curid=2328697", "title": "Hayley Peirsol", "text": "Specializzata nelle gare lunghe di stile libero, ha ottenuto i suoi migliori risultati ai Mondiali, vincendo l'argento nei 1500\u00a0m sl nel 2003 a Barcellona e il bronzo negli 800\u00a0m sl a Melbourne 2007."}
{"id": "2328700", "revid": "36426", "url": "https://it.wikipedia.org/wiki?curid=2328700", "title": "Ingegneria civile idraulica", "text": ""}
{"id": "2328705", "revid": "767487", "url": "https://it.wikipedia.org/wiki?curid=2328705", "title": "Abbazia di Kempten", "text": "L'abbazia di Kempten (\"F\u00fcrst\u00e4btliche rezidenz von Kempten\") fu un monastero benedettino con sede a Kempten in Baviera, diocesi di Augsburg.\nStoria.\nNel 752, per volont\u00e0 di Audogar, venne creato un monastero dedicato a Santa Maria, San Gordiano e Sant'Epimaco. La fondazione monastica era indipendente dall'ordinario del luogo e dai patroni laici secondo la regola mista di San Colombano e san Benedetto, fino alla riforma generale benedettina di Benedetto d'Aniane.\nEssa ottenne la concessione di immediatezza imperiale nel 1062 per merito dell'imperatore Enrico IV, mentre fu poi l'imperatore Carlo IV a concedere all'abate il titolo di principe del Sacro Romano Impero. Sino alla dissoluzione nel 1803 esso era il secondo monastero per estensione nell'area della Svevia dell'est.\nLa storia dei principi-abati fu perennemente imperniata attorno al villaggio e poi citt\u00e0 di Kempten, sulla quale essi tennero sovranit\u00e0 a partire dal 1289. I contrasti si intensificarono per\u00f2 dal 1525 quando la citt\u00e0 ader\u00ec al protestantesimo e riusc\u00ec a convertire anche l'abbazia a questo credo a partire dal 1527.\nNel 1803, come si \u00e8 gi\u00e0 detto, in seno alla secolarizzazione tedesca, il monastero venne chiuso. A questo atto, 94 dipinti che facevano parte della collezione del monastero pervennero alla collezione d'arte di Monaco di Baviera e gli archivi abbaziali vennero trasferiti all'archivio generale, sempre a Monaco. Una parte della grande biblioteca and\u00f2 ad Augsburg e una parte venne donata all'abbazia di Metten.\nLa chiesa abbaziale ebbe il ruolo di chiesa parrocchiale di Kempten."}
{"id": "2328706", "revid": "547034", "url": "https://it.wikipedia.org/wiki?curid=2328706", "title": "Troubleshooting", "text": "Con l'espressione inglese troubleshooting (\"analisi dei problemi o risoluzione dei problemi\") si intende un processo di ricerca logica e sistematica delle cause di un problema su un prodotto o processo, in genere a partire dal monitoraggio del sistema, affinch\u00e9 possa essere successivamente risolto e il sistema torni ad essere nuovamente operativo con il malfunzionamento/guasto che non si ripresenti pi\u00f9. Si puo' considerare dunque a tutti gli effetti una forma di problem finding.\nDescrizione.\nConsiste inizialmente nell'identificazione del malfunzionamento e quindi in una ricerca della sua causa attraverso un processo di eliminazione progressiva delle possibili cause conosciute (i malfunzionamenti \"intermittenti\" sono difficili da diagnosticare).\n\u00c8 necessario nello sviluppo e nel mantenimento di sistemi complessi, in cui i sintomi dei possibili problemi possono avere a monte diverse cause differenti. Il \"troubleshooting\" \u00e8 usato ad esempio in ingegneria, in elettronica, in informatica e nello sviluppo del software - dove \u00e8 pi\u00f9 corretto parlare di debugging -, nella gestione delle reti e in medicina diagnostica."}
{"id": "2328708", "revid": "155613", "url": "https://it.wikipedia.org/wiki?curid=2328708", "title": "Chiostro di Santa Chiara", "text": ""}
{"id": "2328710", "revid": "111319", "url": "https://it.wikipedia.org/wiki?curid=2328710", "title": "Gerhard Zandberg", "text": ""}
{"id": "2328712", "revid": "2051852", "url": "https://it.wikipedia.org/wiki?curid=2328712", "title": "Gerhardus Zandberg", "text": "Specializzato nel dorso e nello stile libero ha vinto il titolo mondiale nei 50\u00a0m dorso a Melbourne 2007.\nHa partecipato alle Olimpiadi di Atene 2004, classificandosi 13\u00ba nei 100\u00a0m dorso.\nA Pechino 2008 si \u00e8 classificato invece 11\u00ba nei 100\u00a0m dorso e 7\u00ba nella Staffetta 4x100\u00a0m sl."}
{"id": "2328714", "revid": "1762097", "url": "https://it.wikipedia.org/wiki?curid=2328714", "title": "Pressione", "text": "La pressione \u00e8 una grandezza fisica, definita come il rapporto tra il modulo della forza agente ortogonalmente su una superficie e la sua area.\nI fluidi subiscono soltanto l'effetto della pressione (legge di Pascal), mentre i solidi risentono pi\u00f9 generalmente quello della tensione. La pressione, come la tensione, rientra nel concetto di sollecitazione.\nDescrizione.\nPressione assoluta e pressione relativa.\nLa pressione pu\u00f2 essere di due tipi:\nSe all'interno di un recipiente in pressione c'\u00e8 una pressione (assoluta) di 10 atmosfere e all'esterno di esso \u00e8 presente la pressione (assoluta) atmosferica, la pressione relativa all'interno del recipiente (ovvero la differenza di pressione tra l'interno e l'esterno del recipiente) \u00e8 di 9 atmosfere. Si noti che una pressione pu\u00f2 assumere valori inferiori alla pressione atmosferica (si parla in questo caso di \"depressione\" o \"sottovuoto\").\nUnit\u00e0 di misura.\nLe unit\u00e0 di misura della pressione sono:\n\u00c8 importante notare che la pressione \u00e8 una densit\u00e0 di energia per cui, ad esempio, nel sistema CGS \u00e8 misurata in erg/cm3 .\nPascal (Pa).\nL'unit\u00e0 di misura nel SI della pressione \u00e8 il pascal (Pa), che equivale a 1 newton su metro quadrato o kg\u00b7m\u22121\u00b7s\u22122\nformula_2\nAtmosfera standard.\nL'atmosfera standard o atmosfera, abbreviata in atm, \u00e8 un'unit\u00e0 di misura, definita con precisione a sei cifre nel Sistema Internazionale, per approssimare una quantit\u00e0 che varia a seconda del luogo e del momento. \u00c8 all'incirca uguale alla pressione dell'aria a livello del mare ed \u00e8 definita come: 1 atm = 101\u00a0325 pascal.\nLa pressione viene a volte misurata relativamente alla pressione atmosferica. Un esempio \u00e8 la pressione dell'aria all'interno di uno pneumatico d'automobile, ad esempio una pressione di \"2,2 atmosfere\" significa 2,2 atmosfere oltre la pressione atmosferica, ovvero la pressione assoluta \u00e8 pari a 3,2 atmosfere.\nLa pressione relativa inoltre non pu\u00f2 scendere al di sotto di un valore negativo, fissato pari a \u2212101\u00a0325\u00a0Pa. Ci\u00f2 \u00e8 giustificato dal fatto che sommando la pressione atmosferica (101\u00a0325\u00a0Pa) si ottiene una pressione assoluta uguale a zero, il cosiddetto \"vuoto assoluto\", al di sotto del quale non si pu\u00f2 andare per motivi fisici.\nCon la diffusione dell'uso del Sistema Internazionale anche in ambito meteorologico, la pressione atmosferica si misura in centinaia di Pascal (o ettopascal, abbreviato con\u00a0hPa). Si ha: 1\u00a0013,25 millibar = 101\u00a0325\u00a0Pa = 1\u00a0013,25\u00a0hPa.\nUnit\u00e0 di misura anglosassoni.\nUn'ulteriore unit\u00e0 di misura (ancora in uso in alcune parti del mondo) \u00e8 il psi (\"Pounds per Square Inch\"), o libbra forza per pollice quadro.\nUnit\u00e0 manometriche.\nObsolete unit\u00e0 manometriche di pressione, come i pollici d'acqua o i millimetri di mercurio, si basano sulla pressione esercitata dal peso di qualche fluido tipo, sotto una gravit\u00e0 tipo. Esse sono effettivamente tentativi di definire un'unit\u00e0 che esprima la lettura di un manometro.\nLe unit\u00e0 manometriche di pressione non devono essere usate per scopi scientifici o ingegneristici, a causa della mancanza di ripetibilit\u00e0 inerente alla loro definizione. Restano per\u00f2 di utilizzo comune il mmHg utilizzato in medicina per misurare la pressione del sangue, e il mmH2O per misurare la pressione generata da piccoli ventilatori d'aria.\nDensit\u00e0 di forza.\nLa densit\u00e0 di forza \u00e8 uguale al gradiente della pressione: formula_3; se riguarda la forza gravitazionale, la densit\u00e0 di forza \u00e8 il peso specifico."}
{"id": "2328716", "revid": "287204", "url": "https://it.wikipedia.org/wiki?curid=2328716", "title": "Kuruman", "text": "Kuruman \u00e8 una cittadina di circa 12.000 abitanti della provincia del Capo Settentrionale, in Sudafrica, capoluogo del distretto di Kgalagadi e della Municipalit\u00e0 locale di Ga-Segonyana.\nGeografia fisica.\nDalla cittadina prendono nome anche il fiume Kuruman (\"Kuruman River\"), un corso d'acqua stagionale, e le Colline di Kuruman (\"Kuruman Hills\"), un sistema di bassi rilievi, entrambi situati nei dintorni del centro abitato. Bench\u00e9 si trovi nella zona del Kalahari, Kuruman gode di un clima pi\u00f9 mite rispetto ad altri insediamenti della zona (come Upington), cosa che consente lo sviluppo di una modesta vegetazione arbustiva.\nLa popolazione \u00e8 costituita principalmente da africani del gruppo etno-linguistico tswana, con minoranze di cape coloured e afrikaner.\nStoria.\nL'insediamento nacque nel 1821 come stazione missionaria della London Missionary Society. La missione fu fondata da Robert Moffat e fu il primo luogo dove prese servizio come missionario David Livingstone.\nKuruman \u00e8 nota soprattutto per un lago detto Oog (\"occhio\" in afrikaans), alimentato da corsi d'acqua sotterranei e che costituisce uno spettacolo insolito nella regione altrimenti desertica. Inoltre, nei pressi di Kuruman sono stati girati i documentari della serie \"Casa Meerkat\" prodotti dal Kalahari Meerkat Project, un'organizzazione che studia il comportamento dei suricati (\"meerkat\" in afrikaans)."}
{"id": "2328727", "revid": "98077", "url": "https://it.wikipedia.org/wiki?curid=2328727", "title": "Fratellanza Hutterita", "text": ""}
{"id": "2328728", "revid": "125476269", "url": "https://it.wikipedia.org/wiki?curid=2328728", "title": "Marguerite MacIntyre", "text": "Biografia.\nStudi\u00f2 presso la \"London's Royal Academy of Arts\".\nInizi\u00f2 quindi la sua carriera sin da giovane all'et\u00e0 di 16 anni e da l\u00ec ha partecipato a molti film e telefilm.\nDa non sottovalutare le sue apparizioni teatrali. Ha avuto anche una serie di apparizioni nelle alle produzioni di \"Broadway e off-Broadway\".\n\u00c8 apparsa nei vari anni in molte serie televisive di grande successo, ma \u00e8 nota in particolare per il suo ruolo della psicologa Nicole Trager, nella serie televisiva Kyle XY.\nDal 2009 al 2017 ha fatto parte del cast ricorrente di \"The Vampire Diaries\" nel ruolo dello sceriffo Elizabeth Forbes.\nDoppiatrici Italiane.\nNelle versioni in italiano dei suoi film, Marguerite MacIntyre \u00e8 stata doppiata da:"}
{"id": "2328730", "revid": "767487", "url": "https://it.wikipedia.org/wiki?curid=2328730", "title": "Roberto Quercia", "text": "Carriera.\nIn Serie A ha vestito le maglie di Stella Azzurra, Forl\u00ec, Siena, Roseto e Porto San Giorgio, segnando un totale di 4710 punti."}
{"id": "2328732", "revid": "161374", "url": "https://it.wikipedia.org/wiki?curid=2328732", "title": "Ruggero Flores", "text": ""}
{"id": "2328734", "revid": "1785288", "url": "https://it.wikipedia.org/wiki?curid=2328734", "title": "Williams FW31", "text": "La Williams FW31 \u00e8 una vettura di Formula 1, costruita dalla Williams per partecipare al Campionato mondiale di Formula 1 2009.\nContesto.\nPiloti.\nPer il terzo anno consecutivo, la coppia di piloti della Williams rimane la stessa, formata dal tedesco Nico Rosberg e dal giapponese Kazuki Nakajima, al quale si aggiunge anche il giovane tedesco Nico H\u00fclkenberg in veste di collaudatore.\nPresentazione.\n\u00c8 stata presentata al Aut\u00f3dromo Internacional do Algarve il 19 gennaio 2009. Non \u00e8 stata una presentazione vera e propria, ma uno shakedown della vettura con alla guida il collaudatore Nico H\u00fclkenberg, infatti mancavano anche i due titolari Rosberg e Nakajima.\nLivrea.\nIn occasione dei test e del successivo \"shakedown\" di Portima\u00f5, la FW31 si presenta con una tonalit\u00e0 di colore blu scuro, in attesa di definire la posizione degli sponsor nella livrea definitiva.\nLa livrea definitiva appare infine molto cambiata rispetto a quella della FW30: viene adottata una tonalit\u00e0 di blu molto pi\u00f9 chiaro, quasi tendente all'azzurro, mentre ai lati dell'abitacolo, sui flap dell'ala anteriore e sull'airscope prevale il bianco che colora tutti gli sponsor presenti che sono: Air Asia, Philips, Royal Bank of Scotland, Thomson Reuters, Oris, Bridgestone, Randstad e il \"main sponsor\", nonch\u00e8 \"title sponsor\" AT&amp;T\nCaratteristiche tecniche.\nTelaio e aerodinamica.\nA causa anche del cambio regolamentare programmato dalla FIA a partire dalla stagione 2009 che vieta la presenza di appendici aerodinamiche supplementari sul corpo vettura, la nuova FW31, cos\u00ec come le sue avversarie, presenta una linea semplice. \nIl muso \u00e8 infatti rialzato e anche l'ala anteriore \u00e8 cambiata, essendo ora pi\u00f9 larga e piatta, e non pi\u00f9 \"a cucchiaio\" mentre l'ala posteriore si presenta in forma pi\u00f9 alta e pi\u00f9 stretta.\nLe prese d'aria dei radiatori sono ampie e le pance non hanno pi\u00f9 gli sfoghi nella parte finale, ma sono rastremate e si restringono fino a formare l'effetto \"Coca-Cola\" mentre resta invariato l\"'airscope\", al quale vengono aggiunte due prese d'aria ai lati di minor diametro.\nInvece, le soluzioni tecniche adottate nella zona del diffusore posteriore, oltre che dalla FW31 anche dalle vetture presentate da Brawn GP e Toyota, sono oggetto di controversie nel periodo pre-campionato e portano a un reclamo ufficiale di Renault, Red Bull e Ferrari, che viene per\u00f2 rigettato dai commissari alla vigilia del primo gran premio stagionale.\nMeccanica.\nPer il terzo e ultimo anno, la Williams \u00e8 equipaggiata dai motori Toyota. La nuova unit\u00e0 giapponese, denominata \"RVX-09\", \u00e8 ancora un V8 di cilindrata 2.400, ma stavolta con 18.000 giri/minuto, 1000 in meno rispetto al 2008 come da regolamento, che comporta una riduzione di cavalli, ora stimati sui 725-745. \nInoltre, la Federazione ha reso possibile l'utilizzo (in modo facoltativo) del \"Kinetic Energy Recovery System\" (KERS), un dispositivo in grado di recuperare l'energia persa in frenata per poi convertirla in potenza utilizzabile per un masimo di cinque secondi al giro. \nAnche la Williams utilizza il Kers, ma progettandolo in proprio e seguendo una filosofia diversa rispetto a quella degli altri team: se infatti il sistema costruito dalle altre squadre funziona elettricamente, quello del team di Grove funziona meccanicamente grazie all'intervento di un volano.\nLe gomme rimangono sempre Bridgestone, ma vengono reintrodotte, per la prima volta dal 1997, le gomme slick (quindi lisce) che vanno a sostituire le gomme scanalate che erano ormai in uso dal 1998.\nCarriera agonistica.\nCampionato.\nL'obiettivo dichiarato dai membri del team alla vigilia del pre-campionato \u00e8 quello di usufruire del cambio regole per migliorare nettamente le prestazioni della squadra che nel 2008 ha avuto difficolt\u00e0 nei Gran Premi.\nAd ogni modo la stagione parte in modo positivo in Australia, con Rosberg che conquista la quinta piazza nelle qualifiche e Nakajima la tredicesima. Il tedesco si rende poi autore anche di una buona gara dove chiude sesto e conquista addirittura il suo secondo giro veloce in carriera e il 130\u00ba nella storia della Williams. Ancora meglio in Malesia: Rosberg si qualifica nuovamente sesto e, grazie ad un'ottima partenza, conquista subito la testa della corsa, conducendo per 15 giri la gara prima ma l'arrivo della pioggia cambia le carte in tavola e lo fa scivolare sino all'ottavo posto (ultimo piazzamento a punti disponibile) conquistando cos\u00ec solo mezzo punto, dal momento che le condizioni della pista diventano sempre pi\u00f9 proibitive e il Gran Premio viene interrotto e concluso prima del raggiungimento del 75% della distanza originaria. Nakajima chiude nuovamente fuori dalla zona punti, in dodicesima posizione.\nA causa del reclamo per l'utilizzo del diffusore presentato contro la Williams, i risultati dei primi due GP rimangono \"sub iudice\" sino al 15 aprile, quando la FIA rigetta il ricorso contro le soluzioni tecniche adottate sia dal team inglese che dalla Brawn e dalla Toyota, confermando i punti e il giro veloce di Rosberg.. In Cina, sotto la pioggia, e in Bahrain le Williams interrompono la serie di risultati utili concludendo con entrambe le vetture fuori dai punti e Rosberg doppiato di un giro.\nDopo un epilogo analogo anche in Bahrain, in Spagna Rosberg torna ancora a punti, per poi ripetersi anche nelle sette gare successive conquistando come miglior risultato stagionale due quarti posti in Germania e Ungheria e dimostrandosi veloce in qualifica a Singapore con Rosberg che riesce a qualificarsi terzo dopo aver registrato addirittura il miglior tempo nella Q2, dimostrando il corretto funzionamento degli aggiornamenti aerodinamici portati sulla vettura a stagione in corso.\nAl contrario del tedesco, oramai prossimo alla Mercedes, Nakajima \u00e8 autore di una pessima stagione, non riuscendo mai a colmare il gap tra s\u00e8 e il compagno di team in qualifica e concludendo le gare a fondo classifica, cosa che non gli permette di fare punti in questa stagione ottenendo un nono posto come miglior risultato. A causa anche di ci\u00f2, la Williams, nonostante una vettura nettamente migliore in termini di affidabilit\u00e0 e competitivit\u00e0, conclude al 7\u00b0 posto nel mondiale costruttori con 34.5 punti, tutti di Rosberg che conclude settimo nel mondiale piloti."}
{"id": "2328735", "revid": "126257", "url": "https://it.wikipedia.org/wiki?curid=2328735", "title": "US Sangiorgese", "text": ""}
{"id": "2328736", "revid": "6923", "url": "https://it.wikipedia.org/wiki?curid=2328736", "title": "Abbazia di Heiligkreuzthal", "text": "L'abbazia di Heiligkreuzthal fu un edificio religioso cistercense nell'attuale citt\u00e0 di Altheim nell'alta Svevia, attuale stato di Baden-W\u00fcrttemberg, Germania.\nStoria.\nIl monastero di Heiligkreuzthal venne fondato nel 1227 anche se si ha ragione di credere, alla luce degli ultimi scavi effettuati nell'area, che una struttura simile fosse gi\u00e0 presente in loco in quanto gi\u00e0 in un documento del 1140 si fa menzione di un monastero femminile nell'area che riferiva all'abate di Salem per l'ammissione alla sua federazione monasteriale, alla quale questo monastero venne ammesso nel 1204. Da questo deduciamo anche che tale abbazia doveva essere sottoposta ad un controllo spirituale dell'abbazia di Salem. Esso ricevette grandi finanziamenti ad opera del conte Egon von Gr\u00fcningen Landau e di sua sorella Hailwilgilde (\u2020 1240), con le donazioni dei quali si fecero costruire nuove strutture. Hailwilgilde, inoltre, divenne la prima badessa di questo monastero. I signori di Gr\u00fcningen Landau ottennero in seguito il privilegio di seppellire i membri della loro famiglia nel coro della chiesa monastica che venne eretta, e qui si trovano ancora le salme dei fondatori.\nIl nome originario di Wasserschapfen venne cambiato attorno al 1231 in Heiligkreuzthal dal momento che la tradizione voleva che il conte Egon avesse donato un frammento della Santa Croce e l'avesse donato al monastero. Dal 1234, subordinato all'autorit\u00e0 dell'imperatore Enrico VII, il monastero godette della sua influente e speciale protezione e dal 1251 la struttura ottenne conferma dei suoi privilegi dal pontefice, ricevendo indipendenza anche dai vescovi locali, godendo della giurisdizione della Santa Sede.\nDal momento che il monastero accoglieva prevalentemente le figlie della migliore nobilt\u00e0 tedesca, esso pot\u00e9 godere anche di copiosi lasciti che ne ingrandirono in breve tempo il patrimonio, tra cui spiccava la sovranit\u00e0 sopra Andelfingen, Beuren, Ertingen, Friedingen e ovviamente sulla Heiligkreuzthal. Al tempo del suo massimo splendore, esso contava 125 monache tra le sue mura. La prima chiesa monastica venne dedicata nel 1256.\nVeronika von Rietheim, scelta nel 1521 quale badessa del monastero, stabil\u00ec nuove norme perch\u00e9 le monache vivessero una vita strettamente ecclesiastica e continu\u00f2 a rinnovare il monastero come gi\u00e0 avevano iniziato molti suoi predecessori. Sotto di lei venne costruito il refettorio, che dal 1532 divenne la sala del capitolo. Nel 1552, nella guerra della Lega di Smalcalda, il monastero venne saccheggiato, cos\u00ec come dagli svedesi nel 1632 durante la guerra dei trent'anni e dai francesi nel 1796 nelle guerre di rivoluzione.\nL'abbazia venne soppressa definitivamente nel 1803 e pass\u00f2 tra le propriet\u00e0 del Regno del W\u00fcrttemberg. Alle monache presenti venne concesso di rimanere ma non ne venne accettata nessun'altra. L'ultima di esse mor\u00ec nel 1843.\nLe strutture vennero utilizzate poco tempo dopo la secolarizzazione come uffici d'amministrazione pubblica. La maggior parte dei suoi documenti vennero trasferiti a Stoccarda e dal 1972 essa divenne sede della Comunit\u00e0 americana di Santo Stefano, divenendo il centro di incontri tra cattolici.\nOggetti d'interesse.\nLe forme attuali del monastero si sono originate all'inizio del XVIII secolo, sotto la badessa Maria Holzapfel (1723-1761). Questa chiam\u00f2 al lavoro lo stuccatore Joseph Anton Feuchtmayer nel 1754 per lavorare al coro delle monache. In questa stessa epoca si svilupp\u00f2 la copiosa biblioteca del monastero.\nIl pezzo artistico meglio conosciuto in possesso dell'abbazia \u00e8 una piccola statua in legno raffigurante \"Ges\u00f9 con san Giovanni\", risalente alla prima met\u00e0 del XIV secolo, la quale era probabilmente una figura devozionale che per\u00f2 si \u00e8 conservata praticamente intatta nel corso dei secoli."}
{"id": "2328737", "revid": "126257", "url": "https://it.wikipedia.org/wiki?curid=2328737", "title": "Sangiorgese", "text": ""}
{"id": "2328740", "revid": "121896684", "url": "https://it.wikipedia.org/wiki?curid=2328740", "title": "Mammiano", "text": "Mammiano \u00e8 una frazione del comune di San Marcello Piteglio, dal cui capoluogo dista 1,98 chilometri, in provincia di Pistoia.\nGeografia.\nMammiano \u00e8 situato su uno sperone alla confluenza tra la vallata della Limestre e la valle della Lima, a 1,5 km ad ovest da San Marcello Pistoiese. Il centro abitato si pu\u00f2 dividere in due nuclei abitativi:\nDa Mammiano transitarono in passato persone molto note quali ad esempio il Granduca di Toscana Pietro Leopoldo di Lorena con l'ing. Abate Leonardo Ximenes progettista della strada che da Firenze conduce ad Abetone (adesso S.R.66 e S.S.12), Napoleone Bonaparte, Giosu\u00e8 Carducci, Policarpo Petrocchi, Renato Fucini (Neri Tanfucio), il pittore Sebastiano Vini (1528 - 1602) che produsse varie opere nelle pievi sia di Popiglio che di Cutigliano, Giacomo e Niccol\u00f2 Puccini, Pellegrino Antonini, Niccol\u00f2 Tommaseo, Luigi Pirandello, Gian Galeazzo Ciano e sua moglie Edda Mussolini in quanto proprietari di una villa ad Abetone, infine Papa Pio VII (Barnaba Chiaramonti). Quest'ultimo si stava recando a Parigi ad incoronare Napoleone. Pio VII fu ospitato per il pernottamento dalla famiglia Cini a San Marcello. La mattina seguente, il 6 novembre 1804, la carrozza papale ripart\u00ec alla volta di Modena e proprio a Mammiano dovette fermarsi per un guasto, peraltro subito eliminato dagli inservienti. Gli abitanti che attendevano il corteo papale ebbero modo di vedere cos\u00ec il Romano Pontefice \"de visu\" e ne ricevettero l'apostolica benedizione. A Mammiano nacque il mecenate Lorenzo Pacini che fece costruire con i suoi lasciti ereditari l'Ospedale di San Marcello, a lui intitolato. Fino all'anno 2013 esistevano ed avevano sede in paese una S.O.M.S. dedicata al Pacini ed una cooperativa di consumo. Molto nota e apprezzata nei dintorni \u00e8 la festa paesana di Mammiano, con appuntamenti laici e religiosi in onore del patrono San Michele Arcangelo. La festa si svolge a cavallo fra ultimi giorni di settembre e i primi giorni di ottobre."}
{"id": "2328745", "revid": "156341", "url": "https://it.wikipedia.org/wiki?curid=2328745", "title": "Ovito Scafati", "text": ""}
{"id": "2328746", "revid": "156341", "url": "https://it.wikipedia.org/wiki?curid=2328746", "title": "Pintinox Brescia", "text": ""}
{"id": "2328747", "revid": "486946", "url": "https://it.wikipedia.org/wiki?curid=2328747", "title": "Superga Mestre", "text": ""}
{"id": "2328748", "revid": "486946", "url": "https://it.wikipedia.org/wiki?curid=2328748", "title": "Honky Fabriano", "text": ""}
{"id": "2328749", "revid": "339392", "url": "https://it.wikipedia.org/wiki?curid=2328749", "title": "Jcoplastic Napoli", "text": ""}
{"id": "2328750", "revid": "156341", "url": "https://it.wikipedia.org/wiki?curid=2328750", "title": "Montana Forl\u00ec", "text": ""}
{"id": "2328751", "revid": "287204", "url": "https://it.wikipedia.org/wiki?curid=2328751", "title": "Yashodhar\u0101", "text": " Il significato del nome Yasodhara (dal sanscrito e p\u0101li \"yasas\", gloria, splendore + \"dhara\" portatore, dal verbo \"dhri\" portare) \u00e8 \"Portatrice di Gloria\".\nStoria.\nEra la figlia di un capo dei Koliy\u0101 e fu data in moglie a suo cugino Siddhartha all'et\u00e0 di 16 anni. Subba Row afferma che il suo nome si riferisce ad uno dei tre poteri mistici (\"utpala-varna\"). All'et\u00e0 di 29 anni dette alla luce il loro unico figlio, cui venne dato il nome R\u0101hula. Lo stesso giorno della nascita, il marito abbandon\u00f2 il palazzo per darsi alla vita ascetica. Appena comprese che il principe se ne era andato, \nVenuta a sapere che il marito si stava dedicando ad una vita da asceta, decise di imitarlo, indossando una semplice veste gialla e consumando un unico pasto al giorno. Sebbene i suoi parenti le dissero che erano disposti a sostenerla, decise di rifiutare le offerte. Alcuni principi cercarono di sposarla, ma rigett\u00f2 anche queste proposte. Durante i 6 anni in cui il principe rimase in cerca dell'illuminazione, la principessa Yasodhar\u0101 cerc\u00f2 informazioni sulle sue azioni e si comport\u00f2 allo stesso modo.\nQuando Siddhattha, divenuto ormai un Buddha, visit\u00f2 Kapilavatthu, Yasodhar\u0101 non and\u00f2 a incontrare il suo ex marito ma pens\u00f2: \"Di sicuro se ho acquisito qualche virt\u00f9 egli verr\u00e0 da me\". Un giorno, dopo il pasto, il Buddha, in compagnia di due dei suoi discepoli, entr\u00f2 nella stanza di Yasodhar\u0101 e sedette su una sedia pronta per lui. Venuta a sapere della visita, Yasodhar\u0101 corse a lui, prostrandosi con la testa ai suoi piedi, mostrandogli riverenza e rispetto.\nQualche tempo dopo che suo figlio R\u0101hula era diventando un monaco novizio, entr\u00f2 lei stessa nel Sangha e divenne un'arhat. Fu accolta come una \"bhikkhuni\", essendo stata una delle cinquecento donne che seguirono Pajapati Gotami a supplicare il Buddha perch\u00e9 anche alle donne fosse concessa l'ordinazione monastica. Secondo la leggenda tra tutte le discepole donne fu quella che ottenne i maggiori poteri sovrannaturali. Mor\u00ec all'et\u00e0 di 78 anni, 2 anni prima del Parinibb\u0101na del Buddha."}
{"id": "2328756", "revid": "2051852", "url": "https://it.wikipedia.org/wiki?curid=2328756", "title": "Margaret Hoelzer", "text": "Specializzata nella distanza dei 200\u00a0m dorso, ha vinto tre medaglie ai Giochi olimpici di Pechino 2008: argento nei 200\u00a0m dorso e nella Staffetta 4x100\u00a0m misti (nuotando solo in batteria) e il bronzo nei 100\u00a0m dorso.\nAd Atene 2004 si era classificata 5\u00aa nei 200\u00a0m dorso.\n\u00c8 stata primatista mondiale dei 200\u00a0m dorso e della staffetta 4x100\u00a0m misti."}
{"id": "2328758", "revid": "767487", "url": "https://it.wikipedia.org/wiki?curid=2328758", "title": "Nievole", "text": "Il Nievole \u00e8 un importante torrente della provincia di Pistoia dal quale prende il nome il territorio della Valdinievole, vallata secondaria rilevante della Valdarno.\nPercorso.\nIl Nievole nasce nei contrafforti appenninici fra Avaglio e Casore del Monte, nel Comune di Marliana; dopo il ripido percorso montano il torrente Nievole passa fra i territori di Serravalle Pistoiese e Pieve a Nievole e si avvia verso sud in territorio pianeggiante bonificato e quindi nel Padule di Fucecchio. Confluisce nel canale del Terzo, che a sua volta contribuisce a formare il canale Maestro che diventa poi Usciana, affluente dell'Arno."}
{"id": "2328759", "revid": "14691", "url": "https://it.wikipedia.org/wiki?curid=2328759", "title": "Saldanha Bay", "text": ""}
{"id": "2328760", "revid": "599013", "url": "https://it.wikipedia.org/wiki?curid=2328760", "title": "Nils-Eric Johansson", "text": "Carriera.\nClub.\nJohansson ha mosso i primi passi nel calcio nell'IFK Viksj\u00f6, squadra di un'area urbana di J\u00e4rf\u00e4lla, alle porte della capitale Stoccolma. Dal 1995 al 1996 ha fatto parte del vivaio del Brommapojkarna, club noto per lavorare con i giovani, mentre l'anno successivo \u00e8 entrato nelle giovanili dell'AIK.\nAll'et\u00e0 di 17 anni \u00e8 stato acquistato dai tedeschi del Bayern Monaco, che lo hanno impiegato principalmente nella formazione Under-19 e nella seconda squadra in Regionalliga. Nonostante ci\u00f2, lo svedese \u00e8 stato impiegato anche dalla prima squadra in due occasioni. Il debutto ufficiale in Bundesliga \u00e8 avvenuto il 15 maggio 1999, quando ha sostituito Thomas Linke contro il Norimberga. La seconda presenza \u00e8 stata collezionata due settimane pi\u00f9 tardi, il 29 maggio, quando \u00e8 entrato in campo al posto di Lothar Matth\u00e4us nell'ultima giornata di campionato vinta 2-1 sul campo del Bayer Leverkusen.\nNell'estate del 2000, Johansson si \u00e8 unito al Norimberga in 2. Bundesliga. Qui il tecnico Klaus Augenthaler lo ha sempre schierato titolare (ad eccezione di due giornate saltate per squalifica) in una linea di difesa composta anche da Marek Nikl, Tomasz Kos e Frank Wiblishauser. Con 32 presenze e 2 reti, ha contribuito al raggiungimento del primo posto in classifica e della conseguente promozione in Bundesliga. Con la maglia del Norimberga ha iniziato anche la stagione 2001-2002, giocando 8 partite fino alla fine di settembre.\nIl 1\u00ba ottobre 2001 ha lasciato la Germania poich\u00e9 acquistato dagli inglesi del Blackburn Rovers che hanno pagato il suo cartellino 2,7 milioni di sterline dell'epoca. Il 10 ottobre ha esordito con il nuovo club, in occasione della vittoria per 2-1 in Coppa di Lega sul Middlesbrough. Quattro giorni pi\u00f9 tardi \u00e8 sceso in campo per la prima volta in Premier League in un match in cui il Blackburn ha travolto il West Ham per 7-1. Johansson \u00e8 partito titolare anche il 24 febbraio 2002, quando il Blackburn ha vinto la Coppa di Lega battendo 2-1 il Tottenham in finale. Nel corso della Premier League 2003-2004 \u00e8 stato utilizzato in misura minore rispetto ai due anni precedenti. Nel 2004-2005, sotto la nuova gestione tecnica di Mark Hughes, \u00e8 sceso in campo in 22 partite su 38. Lo stesso allenatore gallese ha deciso poi di non estendere il contratto di Johansson in scadenza a fine stagione.\nIl difensore svedese \u00e8 ripartito dal Leicester, dove \u00e8 rimasto per due anni nella seconda serie inglese. Il suo unico gol in un campionato inglese lo ha segnato il 21 aprile 2007 al 90\u00ba minuto di Preston-Leicester (0-1). \u00c8 stata una rete importante ai fini della permanenza delle \"Foxes\" in Championship, ha contribuito ad evitare quella che sarebbe stata la prima retrocessione in terza serie nei 123 anni di storia del club.\nIl 21 maggio 2007 Johansson ha deciso di ritornare in Svezia unendosi all'AIK, squadra in cui aveva gi\u00e0 militato a livello giovanile. Ha debuttato in Allsvenskan il 3 luglio 2007 nella vittoria casalinga per 2-0 sul Trelleborg, match in cui ha giocato come difensore centrale al fianco di Daniel Arnefjord. Il primo gol per l'AIK lo ha segnato il 5 ottobre 2008 in Halmstad-AIK (1-2). Nel 2009 l'AIK \u00e8 tornato a vincere il titolo nazionale a undici anni dall'ultima volta: Johansson ha giocato 29 partite su 30, contribuendo anche con tre reti. Pochi giorni pi\u00f9 tardi la squadra nerogialla si \u00e8 aggiudicata anche la Coppa di Svezia 2009, oltre alla Supercupen 2010 conquistata all'inizio della stagione successiva. Con il ritiro di Tjernstr\u00f6m avvenuto al termine della stagione 2012, Johansson ha ereditato definitivamente la fascia di capitano. Il 15 marzo 2016, in occasione del derby di coppa contro l'Hammarby, ha collezionato la presenza numero 300 in partite ufficiali dell'AIK, settimo giocatore nella storia del club a raggiungere quel traguardo. Nel settembre 2017 ha firmato un ulteriore rinnovo contrattuale fino al 31 dicembre 2018.\nIl 18 febbraio 2018, in pieno precampionato, ha dovuto annunciare anticipatamente l'addio al calcio giocato per via del peggioramento di un'anomalia cardiaca gi\u00e0 nota in precedenza, ma che fino a quel momento non gli aveva impedito di giocare. A fine stagione l'AIK ha conquistato il titolo nazionale, ma il nuovo capitano Henok Goitom ha fatto alzare la coppa per primo proprio a Johansson.\nNell'aprile del 2020, a poco pi\u00f9 di due anni dall'annuncio in cui si vedeva costretto a ritirarsi, Johansson ha comunicato il suo ritorno al calcio giocato. Ha ottenuto infatti il via libera dai medici per giocare con l'IFK Vaxholm, squadra dilettantistica militante nella settima serie nazionale, con sede presso l'omonima cittadina dell'arcipelago di Stoccolma.\nNazionale.\nNel 2002 \u00e8 stato convocato per la prima volta nella Nazionale maggiore dalla coppia di CT Tommy S\u00f6derberg e Lars Lagerb\u00e4ck. Tra il mese di agosto e quello di novembre ha disputato tre amichevoli, rispettivamente contro Russia, Portogallo e Repubblica Ceca. Nel giugno del 2013, a quasi undici anni di distanza dall'ultima presenza, Johansson \u00e8 stato richiamato in Nazionale dal CT Erik Hamr\u00e9n visti i numerosi infortuni che avevano colpito la selezione gialloblu in vista delle sfide contro Austria e F\u00e6r \u00d8er. \u00c8 rimasto tuttavia in panchina in entrambe le occasioni."}
{"id": "2328762", "revid": "111319", "url": "https://it.wikipedia.org/wiki?curid=2328762", "title": "Gemma Mengual Civil", "text": ""}
{"id": "2328766", "revid": "713168", "url": "https://it.wikipedia.org/wiki?curid=2328766", "title": "Saldanha (Sudafrica)", "text": "Saldanha, conosciuta anche come Saldanha Bay, \u00e8 una citt\u00e0 di 21.636 abitanti situata a circa 110 chilometri a nord di Citt\u00e0 del Capo, sulla costa settentrionale della baia di Saldanha nella provincia del Capo Occidentale in Sudafrica. Il suo porto \u00e8 uno dei pi\u00f9 grandi centri di esportazione di minerali di tutta l'Africa ed \u00e8 in grado di ospitare navi di 200.000 tonnellate."}
{"id": "2328771", "revid": "339392", "url": "https://it.wikipedia.org/wiki?curid=2328771", "title": "San Mena", "text": ""}
{"id": "2328772", "revid": "19933", "url": "https://it.wikipedia.org/wiki?curid=2328772", "title": "Aberdeen F.C.", "text": ""}
{"id": "2328774", "revid": "228587", "url": "https://it.wikipedia.org/wiki?curid=2328774", "title": "Natal", "text": ""}
{"id": "2328776", "revid": "280255", "url": "https://it.wikipedia.org/wiki?curid=2328776", "title": "Quattromila delle Alpi", "text": ""}
{"id": "2328794", "revid": "9253", "url": "https://it.wikipedia.org/wiki?curid=2328794", "title": "Microsoft Office 14", "text": ""}
{"id": "2328797", "revid": "228587", "url": "https://it.wikipedia.org/wiki?curid=2328797", "title": "SWAC", "text": "Lo SWAC (acronimo per Standards Western Automatic Computer) fu un computer digitale costruito nel 1950 dal National Bureau of Standards a Los Angeles, progettato da Harry Huskey. Come il SEAC, costruito nello stesso periodo, lo SWAC era un computer piccolo e provvisorio, progettato per essere costruito e attivato velocemente mentre l'NBS attendeva la costruzione di elaboratori pi\u00f9 potenti (in particolare, il RAYDAC della Raytheon).\nLa macchina usava 2300 valvole termoioniche, ed aveva una memoria di 256 parole, grazie all'uso di tubi Williams; ogni parola era composta da 37 bit. Aveva soltanto sette operazioni base: somma, sottrazione, moltiplicazione (sia in singola che in doppia precisione), comparazione, estrazione di dati, input ed output.\nQuando lo SWAC fu completato nel luglio 1950 era il pi\u00f9 veloce computer del mondo; mantenne questa posizione fino all'anno successivo, quando fu attiva la IAS machine. Poteva sommare due numeri e immagazzinare il risultato in 64 microsecondi, mente la moltiplicazione ne richiedeva 384. Fu usato dall'NBS fino al 1954, quando l'ufficio di Los Angeles fu chiuso, e poi dall'Universit\u00e0 della California di Los Angeles fino al 1967 (con alcune modifiche).\nNel 1952, Raphael M. Robinson us\u00f2 lo SWAC per scoprire cinque numeri primi di Mersenne, i pi\u00f9 grandi numeri primi conosciuti all'epoca, con rispettivamente 157, 183, 386, 664 e 687 cifre decimali."}
{"id": "2328798", "revid": "212348", "url": "https://it.wikipedia.org/wiki?curid=2328798", "title": "Standards Western Automatic Computer", "text": ""}
{"id": "2328799", "revid": "287204", "url": "https://it.wikipedia.org/wiki?curid=2328799", "title": "Fenoldopam", "text": "Il fenoldopam \u00e8 un principio attivo, un vasodilatatore agonista parziale selettivo del recettore dopaminico postsinaptico D1.\nIndicazioni.\nViene utilizzato nelle crisi ipertensive gravi, viene preferito al nitroprussiato di sodio nel caso di insufficienza renale sia di tipo acuto che cronico. La sua diffusione trova ostacolo in Germania dove non \u00e8 in commercio.\nSolitamente viene utilizzato negli adulti, ma la FDA ne ha autorizzato negli USA l'uso ai bambini in dosi molto basse. \nInoltre esistono studi condotti sulla sua efficacia come prevenzione della nefropatia da mezzo di contrasto dopo intervento coronarico percutaneo, (sono soggetti a rischio i diabetici e chi ha malattie renali) qui \u00e8 dibattuto la sua efficacia e i risultati sono contrastanti rilevando una miglioramento sul flusso ematico.\nMeccanismo di azione.\nIl fenoldopam \u00e8 caratterizzato dalla sua velocit\u00e0 di azione, la vasodilatazione che porta al sistema vascolare renale induce un aumento del flusso ematico renale anche se viene ridotta la pressione arteriosa. Nella sua azione si riscontra anche un aumento dell'escrezione di sodio.\nPosologia.\nTramite infusione endovenosa:\nEffetti indesiderati.\nMaggiori.\nFra gli effetti collaterali pi\u00f9 frequenti si riscontrano cefalea, angina, nausea, ipokaliemia e ipotensione. Causa spesso una leggera tachicardia a dosi &gt;0,1 \u00b5g/kg/min.\nMinori.\nIn misura minore si sono visti casi di dorsopatia, dolore addominale, vomito, insonnia, infezioni del tratto urinario.\nGravidanza.\nSi sono effettuati test sugli animali ad alte dosi senza portare effetti negativi sui feti e sulla fertilit\u00e0 ma non \u00e8 stato testato ancora con sufficienza negli esseri umani."}
{"id": "2328803", "revid": "599013", "url": "https://it.wikipedia.org/wiki?curid=2328803", "title": "Al Davis", "text": "Vinse 3 Super Bowl con I Raiders, nel 1976, 1980 e 1983. \u00c8 entrato nella Pro Football Hall of Fame nel 1992."}
{"id": "2328810", "revid": "1799663", "url": "https://it.wikipedia.org/wiki?curid=2328810", "title": "Abbazia di Obermarchtal", "text": "L'abbazia di Obermarchtal (\"Kloster Obermarchtal\") fu un monastero tedesco con sede nell'attuale citt\u00e0 di Obermarchtal tra Ehingen e Riedlingen, ad est di Zwiefalten, nel Baden-W\u00fcrttemberg. Il nome deriverebbe secondo la tradizione dal termine alemanno \"marach\" (che significa \"uomo dei cavalli\").\nStoria.\nNel 776 i discendenti di Halaholfo (morto prima del 776) (Ahalolfingi) si premurarono di trovare una nuova sede per un monastero detto di San Pietro e dopo diverse peripezie e si decise di stabilirlo in quest'area. La fondazione monastica era indipendente dall'ordinario del luogo e dai patroni laici secondo la regola mista di San Colombano e san Benedetto, fino alla riforma generale benedettina di Benedetto d'Aniane. Successivamente, nel 993, il monastero venne dedicato da Ermanno II di Svevia e da sua moglie Gerberga agli apostoli Pietro e Paolo, dedicazione di cui si ha memoria sino al 1171.\nNel XII secolo ottenne il nome di Marchtal e fin\u00ec tra i possedimenti di diversi nobili svevi, tra cui poi l'imperatore Federico I.\nNel 1171 divenne sede dei premostratensi per volont\u00e0 del conte Palatino Ugo II di Tubinga, e con il loro arrivo l'area inizi\u00f2 ad essere intensamente coltivata, divenendo florida e ricca di possedimenti.\nPrimo prevosto della nuova congregazione fu Eberhard von Wolfegg che proveniva dal monastero di M\u00f6nchsrot.\nA lui succedette Meinhardt che fece rinnovare le mura del monastero tra il 1204 ed il 1208, mentre il suo successore Konrad (1226-1275) imped\u00ec che il monastero tornasse ad essere sede femminile e dal 1273 lo adib\u00ec alla sola cura spirituale dei monaci. \nSotto il prevosto Heinrich M\u00f6rstetter (1436-1461) Marchtal ottenne dal 1440 il grado di abbazia e nel 1500 gli venne garantito lo status di abbazia imperiale con la disponibilit\u00e0 di un seggio al Reichstag. Nel 1609 il prevosto locale ricevette tutti i diritti abbaziali e un pontificale che gli garantiva l'uso della mitra, dell'anello e della croce pettorale. L'area governata dall'abbazia comprendeva a quel tempo le citt\u00e0 di Reutlingen, Ehingen, Munderkingen e Riedlingen ed altri 20 tra villaggi e fattorie.\nDurante la guerra dei trent'anni il luogo venne abbandonato per sicurezza dal momento che nel 1632 venne saccheggiato dagli svedesi e gran parte delle strutture vennero abbattute o rovinate in maniera quasi irreparabile. \u00c8 per questo che nel 1674 venne progettata la ricostruzione delle strutture ed in particolare della chiesa che venne terminata nel 1686 e venne consacrata nel 1701.\nCon la mediatizzazione, Marchtal pass\u00f2 dal 1803 dapprima in possesso dei Thurn und Taxis e successivamente pass\u00f2 alla citt\u00e0 di Buchau, per poi cadere definitivamente nel 1806 nei possedimenti del Regno del W\u00fcrttemberg. La chiesa abbaziale divenne parrocchiale e il monastero assunse il valore di un'area fortificata. Dal 1919 qui trovarono sede le sorelle di Maria Addolorata, un gruppo di salesiane boeme di Chotieschau le quali vi instaurarono un istituto femminile, sino al 1992.\nAlla chiusura della scuola, nel 1997 anche le monache si trasferirono a Untermarchtal. Successivamente vi venne aperta una scuola di perfezionamento per insegnanti delle scuole cattoliche del W\u00fcrttemberg.\nIl monastero e la chiesa dei Santi Pietro e Paolo.\nL'estensione della chiesa del monastero \u00e8 di 55,68 metri di lunghezza per 21,84 di larghezza, con un'altezza di 18,40 metri. La chiesa del monastero venne costruita con una pianta completamente simmetrica e venne concepita come il centro spirituale del monastero annesso. Al suo fianco, infatti, sorge il chiostro dell'abbazia, gittante su di un'ampia corte. Non lontano si trova lo splendido cancello dell'ingresso principale, eretto nel XVI secolo e modificato a pi\u00f9 riprese sino al XVIII secolo, assieme ad altre preziose rifiniture barocche che vennero aggiunte all'intera struttura proprio nel Settecento.\nLa costruzione della chiesa venne contrattata da Nikolaus Wierith nel 1674 con l'architetto italiano Tommaso Comacio, ma tale progetto non pot\u00e9 essere realizzato per mancanza di fondi. Il progetto era per\u00f2 quanto mai necessario e fu cos\u00ec che nel 1685 l'abate stesso decise di progettare la nuova chiesa. I lavori iniziarono e vennero quindi trasferiti sotto la direzione di Michael Thumb. Alla morte di Thumb il 19 febbraio 1690, il progetto venne continuato dal fratello Christian Thumb e dal cugino Franz Beer, i quali conclusero i lavori e la chiesa pot\u00e9 essere consacrata l'11 settembre 1701 ad opera del vescovo di Costanza.\nGli affreschi dell'altare vennero eseguiti nel 1695 ad opera del pittore Johannes Hei\u00df (1640-1704) di Memmingen.\nL'organo.\nL'organo \u00e8 forse l'elemento pi\u00f9 monumentale presente all'abbazia di Marchtal. Esso venne costruito su progetto di Johann Nepomuk Holzhey (1741-1809). Nel 1784 si contavano 41 registri differenti oltre a tre manuali ed una pedaliera, il tutto racchiuso entro una preziosa balaustra. Il totale di canne \u00e8 3250."}
{"id": "2328811", "revid": "106553757", "url": "https://it.wikipedia.org/wiki?curid=2328811", "title": "South Plains", "text": "Le South Plains sono una regione del Texas occidentale che si estende dal nord della scarpata di Caprock nel Llano Estacado, al nord del Texas Panhandle, al cui centro si trova la citt\u00e0 di Lubbock.\nSebbene l'economia sia spinta dalla produzione petrolifera, le South Plains sono principalmente una regione agricola, con coltivazione di cotone e allevamenti bovini nei ranch. \nQuesta regione geografica comprende 23 contee del Texas:"}
{"id": "2328813", "revid": "1456895", "url": "https://it.wikipedia.org/wiki?curid=2328813", "title": "Duce! Duce! Ascesa e caduta di Benito Mussolini", "text": "Duce! Duce! Ascesa e caduta di Benito Mussolini (\"Duce! The Rise and Fall of Benito Mussolini\") \u00e8 una biografia di Benito Mussolini scritta nel 1971 dall'inglese Richard Collier e pubblicata in Italia nel 1971 da Mursia.\nL'autore \u00e8 stato corrispondente di guerra della Royal Air Force durante il secondo conflitto mondiale e membro del controspionaggio ed ha lavorato al libro per oltre tre anni fra il 1967 ed il 1970 svolgendo ricerche documentarie, testimonianze ed interviste a superstiti dell'epoca e protagonisti e testimoni degli eventi trattati.\nIn virt\u00f9 di tali ricerche, il libro fornisce, oltre un approfondito e documentato ritratto del duce del fascismo, uno spaccato di un'epoca (quella dell'avvento del ventennio fascista) e quello di una nazione, l'Italia, ancor giovane e politicamente instabile e nel cui destino si profilavano una disastrosa guerra al fianco del Reich hitleriano ed un sanguinoso conflitto civile con l'avvento della Repubblica Sociale Italiana e la guerra di resistenza partigiana.\nLa prosa di Collier evidenzia documentate pagine di storia - dalla formazione dei fasci di combattimento, prodromi del fascismo, alle colonie imperiali, all'alleanza tripartita con Germania e Giappone che port\u00f2 alla seconda guerra mondiale - e nitidi ritratti di personaggi che a Mussolini furono vicini: \"in primis\" i familiari, dai figli Edda, Vittorio, Bruno, Romano e Anna Maria alla moglie Rachele e al genero Galeazzo Ciano, dall'amante della \"prima ora\", l'intellettuale Margherita Sarfatti, a quella \"storica\" Clara Petacci, che ne condivise la sorte finale, ai gerarchi che lo seguirono dalla marcia su Roma e, buon ultimo, Adolf Hitler, che di Mussolini fu un estimatore della \"prima ora\".\nLe appendici.\nIntegrano e completano l'opera cinquantacinque fotografie fuori testo e, in una serie di appendici, materiale custodito negli archivi nazionali degli Stati Uniti fra cui alcune lettere di Dino Grandi, come ambasciatore italiano nel Regno Unito; dai medesimi archivi sono stati ricavati i testi di alcune lettere che fanno parte della corrispondenza intercorsa fra Mussolini e Claretta Petacci. Infine, sempre in appendice, sono state incluse le relazioni dell'allora console generale Giuseppe Renzetti sulla situazione politica in Germania fra il 1931 ed il 1933, anno in cui il nazismo and\u00f2 al potere."}
{"id": "2328821", "revid": "1573940", "url": "https://it.wikipedia.org/wiki?curid=2328821", "title": "Achirus", "text": "Achirus \u00e8 un genere di pesci ossei appartenente alla famiglia Achiridae.\nDistribuzione e habitat.\nProvengono dall'America dove sono diffusi sia negli oceani (in acque costiere) che in acque dolci.\nDescrizione.\nLa specie di dimensioni maggiori, \"Achirus achirus\", raggiunge i 37\u00a0cm.\nTassonomia.\nComprende 9 specie:"}
{"id": "2328829", "revid": "599013", "url": "https://it.wikipedia.org/wiki?curid=2328829", "title": "Ponte Filippo Maria Visconti", "text": "Il ponte Filippo Maria Visconti \u00e8 un antico attraversamento d'epoca medievale situato lungo il torrente Quiliano tra i comuni di Savona e Vado Ligure, in provincia di Savona.\nStoria.\nCostruito nel 1434 sotto la Signoria in Savona del Milanese Filippo Maria Visconti, il ponte \u00e8 probabilmente quello che ha un'arcata di maggiori dimensioni tra quelli medioevali\nForse gli scritti dello storico Verzellino hanno contribuito alla errata denominazione popolare dello stesso (Ponte Romano, Ponte dei Saraceni, Ponte di Zinola). In linguaggio locale viene denominato \"Punte de Pria\" (\"ponte di Pietra\").\nIn effetti non vi sono prove dell'esistenza di un ponte romano in sito, anche perch\u00e9 le conoscenze che si hanno sulla viabilit\u00e0 romana sembrano confermare che la stessa non fosse concentrata sulla litoranea ma sfruttasse la via interna del rio Quazzola affluente del torrente Quiliano nel comune di Quiliano, dove sono tuttora visibili ed utilizzabili veri ponti romani. In epoca imperiale Savona, centro di residenza delle popolazioni Liguri Sabati, era soltanto un villaggio mentre era molto sviluppata \"Vada Sabatia\" (l'odierna Vado Ligure) con la relativa rada naturale utilizzabile molto pi\u00f9 facilmente dell'approdo savonese.\nPotrebbe essere per\u00f2 esistito un precedente ponte medioevale e infatti il ponte di San Martino a Lavagnola sembra fosse gi\u00e0 esistente nell'XI secolo.\nDescrizione.\nEsso attraversa il torrente Quiliano nella localit\u00e0 di Zinola e mette in comunicazione la stessa localit\u00e0 con Vado Ligure, l'antica \"Vada Sabazia\".\nInoltre esso si colloca in corrispondenza della strada di accesso della chiesetta medioevale di Santo Spirito per cui sarebbe stato collegato tramite vecchi ciottolati \"ciapp\u00ecn\" non pi\u00f9 esistenti o interrotti alle case medioevali della zona dei Bricchetti ed al centro storico di Zinola (attualmente tutte queste antiche vie sono scomparse, tagliate ed interrotte con la costruzione di ferrovia, superstrada e strade comunali).\nLe indagini pi\u00f9 recenti hanno comunque rivelato che nel XVI secolo sono stati effettuati importanti interventi di manutenzione, oltre alla presenza di fondamenta di edifici dell'epoca.\nIl ponte \u00e8 stato restaurato e ristrutturato completamente durante i lavori di allargamento della foce del torrente Quiliano che hanno interessato principalmente il lato del comune di Vado Ligure, con la realizzazione di una seconda arcata."}
{"id": "2328835", "revid": "729019", "url": "https://it.wikipedia.org/wiki?curid=2328835", "title": "Antonio Maceo Grajales", "text": "Maceo era figlio di un agricoltore e commerciante di prodotti agricoli Venezuelano, Marcos Maceo, e di una donna afro-cubana, Mariana Grajales y Coello. Suo padre si trasfer\u00ec da Caracas a Santiago di Cuba nel 1823 quando con alcuni colleghi fu esiliato dal Sudamerica.\nMaceo \u00e8 considerato con M\u00e1ximo G\u00f3mez il pi\u00f9 importante condottiero militare della guerriglia condotta fra il 1868 e il 1898 contro la Spagna, che occupava come colonia l'isola di Cuba fin dal 1492.\nBiografia.\nI primi anni.\nAll'et\u00e0 di sedici anni Antonio and\u00f2 a lavorare con il padre, consegnando merci e prodotti caricati a dorso di mulo e divenendo presto un imprenditore e fattore di successo. Egli eredit\u00f2 dal padre qualit\u00e0 di commando e pi\u00f9 tardi verr\u00e0 nominato generale. Maceo si interess\u00f2 presto alla politica e fu iniziato alla massoneria: il movimento massone cubano era influenzato dai principi della Rivoluzione francese: Libert\u00e0, Eguaglianza e Fraternit\u00e0.\nIl 16 febbraio 1886 spos\u00f2 Mar\u00eda Cabrales (Santiago di Cuba, 16 febbraio 1866 \u2013 ivi, 28 luglio 1905), che lo seguir\u00e0 in tutte le sue vicissitudini, condividendone idee e fatiche.\nCirca due settimane dopo il 10 ottobre 1868, allorch\u00e9 scoppi\u00f2 la rivolta guidata da Carlos Manuel de C\u00e9spedes contro gli spagnoli, Maceo, con il padre ed i fratelli, si un\u00ec ai rivoluzionari. La madre Mariana Grajales segu\u00ec la sua famiglia nella \"manigua\" (la fitta foresta nei dintorni) per sostenere i \"mambises\", come erano allora chiamati i rivoltosi. I Maceo si arruolarono come soldati allorch\u00e9 inizi\u00f2 la guerra dei dieci anni (1868-1878). In cinque mesi Maceo fu promosso maggiore e dopo poche settimane tenente colonnello.\nLa carriera nell'esercito rivoluzionario.\nSegu\u00ec quindi la promozione a colonnello e cinque anni dopo, per la bravura dimostrata nel disorientare l'esercito spagnolo, fu promosso Brigadiere Generale. Tuttavia le sue umili origini ed il colore della pelle ritardarono la sua promozione a Maggior Generale, principalmente all'atteggiamento classista e razzista di numerosi altri patrioti di origine aristocratica o borghese.\nI suoi uomini gli affibbiarono il soprannome di \u201cTitano di bronzo\u201d, a causa della sua eccezionale forza fisica e la resistenza alle ferite di arma da fuoco. Egli guar\u00ec da oltre 25 ferite patite nel corso di quasi 500 battaglie, che non ne intaccarono la volont\u00e0 di combattere.\nEgli aveva un'ammirazione particolare per il suo maestro e capo, lo stratega dominicano M\u00e1ximo G\u00f3mez, che negli anni seguenti sarebbe divenuto Comandante in capo dell'Esercito di Liberazione Cubano. L'utilizzo del \"machete\" da parte di G\u00f3mez come surrogato della spada spagnola, anche a causa della carenza di armi da fuoco, fu presto adottato anche da Maceo per le sue truppe.\nAntonio Maceo respinse la sedizione militare della \"Lagunas de Varona e Santa Rita\" che minavano l'unit\u00e0 delle truppe e favorivano il regionalismo de Las Villas. Ci\u00f2 evidenzi\u00f2 un contrasto con lo stile di comando di Vicente Garcia Gonz\u00e1lez (1833 \u2013 1886), che evitava gli atti eroici al fronte preferendo azioni pianificate dietro le linee e che accettava anche un approccio regionalistico alla secessione. Questo modo di procedere, unitamente alla scarsa precisione del progetto di Garcia fu respinto da Macero allorch\u00e9 il primo chiese aiuto per la formazione di un Nuovo Governo Rivoluzionario.\nDivisioni, regionalismi ed indisciplina furono i motivi principali del declino dell'azione rivoluzionaria, dal quale il comandante spagnolo Arsenio Mart\u00ednez Campos y Ant\u00f3n (1831 \u2013 1900), \"Capit\u00e1n General de Cuba\" trasse gran vantaggio. Ufficiale di onore, egli offr\u00ec la pace con amnistia per i combattenti rivoluzionari e riforme politiche, in cambio della cessazione delle ostilit\u00e0 che erano gi\u00e0 durate, al 1878, dieci anni. Contemporaneamente per\u00f2 il governo spagnolo continu\u00f2 la concentrazione di forze per aumentare ancor pi\u00f9 il divario con le calanti forze ribelli.\nAntonio Maceo fu uno degli ufficiali che si opposero alla firma del Patto di Zanj\u00f3n, che poneva fine alla Guerra dei dieci anni. Egli, con altri ribelli, incontr\u00f2 il generale spagnolo Arsenio Mart\u00ednez Campos il 15 marzo del 1878 per discutere i termini di pace, ma Maceo sostenne che non si poteva accettare la pace se questa non contemplava il raggiungimento di alcuno degli obbiettivi della rivoluzione, tra i quali il principale era l'abolizione della schiavit\u00f9 a Cuba e l'indipendenza dell'isola dalla Spagna. Il solo effetto immediato sarebbe stata l'amnistia per i soldati coinvolti nel conflitto e la libert\u00e0 per gli afro-cubani che avevano combattuto nell'Esercito di Liberazione. Maceo non riconobbe il trattato e non ader\u00ec alla proposta di amnistia\nDopo il rispetto dei giorni di tregua previsti per l'incontro, Maceo riprese le ostilit\u00e0. Il governo della Repubblica di Cuba lo incaric\u00f2 allora di recarsi all'estero per raccogliere fondi, armi ed uomini (fra gli esiliati) al fine di promuovere una spedizione contro gli spagnoli.\nVerso la fine del 1879 Maceo ed il Maggior Generale Calixto Garc\u00eda I\u00f1\u00edguez (1839 \u2013 1898) progettarono da New York una spedizione militare a Cuba, la quale diede l'inizio alla cosiddetta Piccola guerra di Cuba (in spagnolo: \"La Guerra Chiquita\"), che termin\u00f2 senza successi da parte rivoluzionaria nel 1881. Maceo non vi partecip\u00f2, inviando a Cuba come comandante in capo Calixto Garc\u00eda. Ci\u00f2 evit\u00f2 l'esacerbarsi di pregiudizi razziali presso i colleghi ufficiali rivoluzionari di origine ispanica, che potevano essere influenzati dalla propaganda spagnola. Gli spagnoli infatti tentarono, senza successo, di attribuire a Maceo l'intenzione di condurre una rivolta razziale contro i cubani di pelle bianca.\nLa tregua 1879-1895.\nDopo un breve soggiorno ad Haiti, ove fu perseguitato dagli spagnoli e dove scamp\u00f2 a pi\u00f9 tentativi di assassinio organizzati presso il consolato di Spagna, ed un altro in Giamaica, Maceo si stabil\u00ec nella provincia costaricana di Guanacaste. Il presidente di Costa Rica gli assegn\u00f2 un'unit\u00e0 militare e gli forn\u00ec una piccola fattoria ove potesse vivere. Contattato dal poeta rivoluzionario cubano Jos\u00e9 Mart\u00ed (1853\u00a0\u2013 1895) che lo convinse a iniziare una nuova guerra contro gli spagnoli a Cuba. Antonio pose come unica condizione che il comando militare fosse assegnato a M\u00e1ximo G\u00f3mez, condizione che Mart\u00ed, delegato del Partito Rivoluzionario Cubano, accett\u00f2.\nLa Guerra d'Indipendenza cubana.\nNel 1895, insieme a Flor Crombet ed altri ufficiali minori, Maceo sbarc\u00f2 nei pressi di Baracoa, all'estremit\u00e0 orientale dell'isola di Cuba e, dopo aver respinto un tentativo spagnolo di eliminarlo, si rec\u00f2 sulle vicine montagne ove, dopo molte difficolt\u00e0, riusc\u00ec a mettere insieme un piccolo contingente di armati che presto si ingross\u00f2 grazie ad altri gruppi ribelli della zona di Santiago di Cuba. Nella fattoria \"La Mejorana\" avvenne uno storico incontro fra Maceo, G\u00f3mez e Mart\u00ed, che per\u00f2 non ebbe esito positivo a causa dei contrasti sorti fra il poeta e Maceo. Questi infatti non era d'accordo sulla costituzione di un governo civile, patrocinata da Mart\u00ed ed i due si separarono mantenendo ciascuno la propria convinzione.\nDopo che G\u00f3mez era stato designato Comandante in Capo dell'Esercito di Liberazione Cubana, Maceo fu nominato Luogotenente Generale (secondo solo a G\u00f3mez). Partendo da Mangos de Baragu\u00e1, luogo della storica protesta di fronte a Martinez Campos, Maceo e G\u00f3mez, al comando di due lunghe colonne di \"mambise\", raggiunsero brillantemente l'obbiettivo di invadere la zona occidentale di Cuba, cavalcando o marciando per 1.000 miglia in 96 giorni. Dopo parecchi mesi durante i quali vennero salassate le forze spagnole dell'Avana e di Pinar del R\u00edo, Maceo arriv\u00f2 a Mantua, all'estremit\u00e0 occidentale di Cuba, nel mese di ottobre 1896, dopo aver sconfitto pi\u00f9 volte forze spagnole numericamente superiori e molto meglio equipaggiate ed armate.\nUsando alternativamente tecniche di guerriglia e scontri in campo aperto, i ribelli avevano reso esausto un esercito di oltre un quarto di milione di soldati spagnoli ed attraversato l'intera isola, superando ostacoli artificiali quali fossati, mura ed altre barriere erette dagli spagnoli per bloccare l'avanzata rivoluzionaria.\nIl livello di coordinamento delle forze ribelli fu di fatto tenuto da Maceo, cui M\u00e1ximo G\u00f3mez aveva esplicitamente delegato la catena di comando.\nL'invasione della parte occidentale dell'isola era gi\u00e0 stata tentata dal Brigadiere generale Henry Reeves durante la Guerra dei dieci anni ma fall\u00ec fra l'estremit\u00e0 orientale della Provincia di Matanzas e quella occidentale della Provincia de L'Avana ed il generale Reeve cadde in combattimento. A quel tempo Maceo aveva collaborato con Reeve sotto la direzione di M\u00e1ximo G\u00f3mez.\nLa brama di indipendenza e la crudelt\u00e0 degli alti ufficiali spagnoli rese gli abitanti delle campagne della parte occidentale dell'isola ansiosi di dare sostegno logistico all'Esercito di Liberazione. Questo caus\u00f2 l'istituzione della \u201criconcentrazione\u201d da parte del nuovo comandante in capo spagnolo, Valeriano Weyler. Centinaia di migliaia di contadini della zona occidentale furono costretti a lasciare le loro abitazioni e terre per essere concentrati in campi appositamente costruiti all'interno delle citt\u00e0 fortificate, prevalentemente di L'Avana, Pinar del Rio e Matanzas, nei quali molti di loro trovarono la morte per scarsit\u00e0 di nutrimento. L'operazione produsse gli effetti contrari di quelli sperati dal suo ideatore: molti contadini preferirono rischiare la vita combattendo con i ribelli piuttosto che morire di stenti nei campi di concentramento. Dopo l'incontro con G\u00f3mez, Maceo torn\u00f2 nella zona di Pinar del Rio (percorrendo ancora una volta il tragitto da Mariel a Marana attraverso la Baia di Mariel), ove affront\u00f2 in sanguinosi scontri le forze spagnole soverchianti e modernamente armate di cannoni e mitragliatrici e guidate da generali che si erano distinti nelle battaglie vittoriose nelle Filippine ed in Africa. Dopo averle decimate nelle montagne occidentali di Cuba, egli ritorn\u00f2 verso est, percorrendo il solito tragitto per giungere nella Provincia di Villa Clara o a Camag\u00fcey. Qui avrebbe dovuto incontrare G\u00f3mez per organizzare le ulteriori operazioni militari e con il Governo in Armi stabilire un accordo fra quest'ultimo e le forze in azione con due scopi principali: la nomina di ufficiali di medio ed alto livello nell'Esercito di Liberazione ed il riconoscimento di nazione belligerante presso potenze straniere e l'accettazione di aiuti militari. In quel periodo egli era d'accordo ad accettare aiuti economici e forniture militari dall'Europa, ed eventualmente anche dagli Stati Uniti d'America, ma si opponeva fermamente ad un intervento militare diretto di quest'ultima potenza sul territorio cubano.\nLa fine.\nIl suo piano di incontrare G\u00f3mez ed il Governo in Armi non si realizz\u00f2. Nei pressi di Punta Brava, un sobborgo de L'Avana, Maceo si stava avvicinando alla fattoria San Pedro, accompagnato dalla sua scorta personale (due o tre uomini), dal medico del suo quartier generale, dal brigadiere generale Jos\u00e9 Mir\u00f3 Argenter e una truppa di non pi\u00f9 che una ventina di uomini. Mentre tentavano di aprire un varco in uno steccato per facilitare il passaggio delle loro cavalcature, furono intercettati da una grossa colonna di soldati spagnoli che aprirono un fuoco intenso. Maceo fu colpito da due pallottole, una nel petto ed un'altra che, dopo avergli rotto la mascella gli penetr\u00f2 nel cranio. A causa del fuoco intenso i suoi compagni non poterono portarlo con loro. Rimase tuttavia con lui fu il sottotenente Francisco G\u00f3mez (conosciuto come \"Panchito\"), figlio di M\u00e1ximo G\u00f3mez, che affront\u00f2 gli spagnoli al solo scopo di difendere il cadavere del suo generale. Dopo essere stato colpito da numerosi proiettili, fu finito dai soldati spagnoli a colpi di \"machete\". Gli spagnoli, non avendo riconosciuta l'identit\u00e0 dei cadaveri, se ne andarono lasciandoli entrambe abbandonati sul terreno.\nI cadaveri di Maceo e Panchito furono raccolti il giorno successivo dal colonnello Aranguren, da L'Avana, che corse immediatamente sul posto appena avuta notizia dello scontro. Le salme furono poi segretamente e provvisoriamente inumate in una fattoria con l'intesa di riesumarle e dar loro definitiva sepoltura quando Cuba fosse stata definitivamente libera. Oggi i resti di Antonio Maceo Grajales e quelli di Francisco G\u00f3mez Toro giacciono in un monumento a Cacahual (provincia Habana), vicino alla ex fattoria di San Pedro, e la loro tomba \u00e8 diventata luogo di pellegrinaggio dei cubani.\nRetaggio.\nOltre al suo ruolo di soldato nel movimento cubano per l'indipendenza, Maceo fu anche un politico influente e uno stratega e pianificatore militare. Lo stesso Jos\u00e9 Mart\u00ed fu uno dei capi del movimento che si ispir\u00f2 a lui.\nGli viene attribuito il seguente motto:\nEgli si espresso molte volte a favore della forma repubblicana di governo, ma insist\u00e9 comunque parecchio sulla formula \"libert\u00e0, eguaglianza e fraternit\u00e0\", richiamandosi ai principi ispiratori della Rivoluzione francese. Durante la \u201cTregua fruttuosa\u201d, fu invitato a fare un brindisi ed un giovane espresse l'augurio che Cuba fosse annessa agli Stati Uniti d'America, divenendo un'ulteriore stella nella loro costellazione di stati federati. La sua risposta fu:\nBibliografia.\nIn inglese:"}
{"id": "2328846", "revid": "770813", "url": "https://it.wikipedia.org/wiki?curid=2328846", "title": "Air Force of Zimbabwe", "text": "L'Air Force of Zimbabwe o abbreviata AFZ, tradotto dalla lingua inglese Forza aerea dello Zimbabwe, \u00e8 l'attuale aeronautica militare dello Zimbabwe e parte integrante delle forze di difesa dello Zimbabwe.\nStoria.\nFondata nel 1980, eredita le tradizioni militari della precedente Rhodesian Air Force, forza aerea della Rhodesia dal 1965, anno della sua indipendenza, al 1979, e Zimbabwe Rhodesia, denominazione che assunse tra il 1979 e il 1980.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2328847", "revid": "339392", "url": "https://it.wikipedia.org/wiki?curid=2328847", "title": "Regno di Francia (Et\u00e0 moderna)", "text": ""}
{"id": "2328848", "revid": "204012", "url": "https://it.wikipedia.org/wiki?curid=2328848", "title": "Exotropia", "text": ""}
{"id": "2328856", "revid": "1305772", "url": "https://it.wikipedia.org/wiki?curid=2328856", "title": "Compromesso tempo-memoria", "text": "Il compromesso tempo-memoria (o compromesso spazio-tempo), in informatica, \u00e8 una situazione dove l'utilizzo della memoria pu\u00f2 essere ridotto al prezzo di un rallentamento della velocit\u00e0 di esecuzione del programma o, viceversa, il tempo di calcolo pu\u00f2 essere ridotto al prezzo di un incremento dell'utilizzo della memoria. Al variare dei relativi costi di cicli di CPU, spazio RAM e spazio su disco rigido possono cambiare radicalmente le scelte per i compromessi tempo-memoria. Spesso, approntare un compromesso tempo-memoria pu\u00f2 portare un programma ad essere eseguito molto pi\u00f9 velocemente.\nApplicazioni in campo informatico.\nLa situazione pi\u00f9 comune \u00e8 un algoritmo che opera su una tabella di associazione: una implementazione pu\u00f2 includere l'intera tabella, cosa che riduce il tempo di calcolo ma incrementa la quantit\u00e0 di memoria necessaria; un'altra implementazione pu\u00f2 calcolare la tabella al momento, cosa che incrementa il tempo di calcolo ma riduce la quantit\u00e0 di memoria necessaria.\nUn compromesso spazio-tempo pu\u00f2 essere applicato al problema della memorizzazione dei dati. Se i dati sono memorizzati in forma non compressa possono prendere molto spazio ma richiedono meno tempo per essere letti rispetto a dati memorizzati in forma compressa (questo a causa del fatto che la compressione dei dati riduce lo spazio richiesto per la loro archiviazione ma richiede del tempo per eseguire l'algoritmo di compressione). A seconda delle necessit\u00e0 pu\u00f2 essere utile l'una oppure l'altra soluzione. Un altro esempio \u00e8 la visualizzazione di formule matematiche su siti web con informazioni prevalentemente in formato testuale come ad esempio la Wikipedia stessa. La memorizzazione del solo sorgente LaTex ed il rendering come immagine solo al momento in cui la pagina \u00e8 richiesta \u00e8 un processo che permette di risparmiare spazio su disco ma comporta pi\u00f9 tempo per la visualizzazione. L'altra soluzione \u00e8 di renderizzare l'immagine quando la pagina viene modificata e di memorizzarla su disco per caricarla al momento della visualizzazione della pagina. Questa soluzione comporta un consumo maggiore di spazio su disco ma un tempo minore per l'accesso ai dati. \u00c8 doveroso precisare che ci sono rare situazioni in cui \u00e8 possibile lavorare direttamente con i dati compressi, come nel caso di indici di immagini compresse dove \u00e8 pi\u00f9 rapido lavorare con la compressione che senza di essa.\nApplicazioni in campo crittografico.\nIn campo crittografico, dove un attaccante cerca di violare un cifrario con qualunque tecnica che gli consenta risultati migliori di quelli ottenibili applicando la semplice forza bruta, i vantaggi di un compromesso tempo-memoria sono chiaramente visibili.\nLa prima applicazione del compromesso tempo-memoria in questo ambito \u00e8 ad opera di Martin Hellman che nel 1980 dimostr\u00f2 come l'uso di tabelle precompilate per la ricerca delle possibili chiavi segrete dei cifrari a blocchi distribuisse lo spazio delle possibili chiavi tra la memoria ed il tempo di calcolo. Questo metodo crittanalitico fu poi applicato ai cifrari a flusso da Alex Biryukov ed Adi Shamir considerando anche di conoscere i dati in output. Recentemente Philippe Oechslin ha pubblicato una versione migliorata dell'idea originale di Hellman grazie alla quale il tempo computazionale si riduce ulteriormente utilizzando le tabelle arcobaleno. Oechslin ha utilizzato la sua tecnica anche come metodo per il recupero delle password del sistema operativo Microsoft Windows.\nLe tabelle arcobaleno sono particolari tabelle di associazione che utilizzano hash precompilati da una funzione crittografica di hash per violare le chiavi segrete in minuti invece che in settimane o mesi. Riducendo la dimensione della tabella arcobaleno si incrementa il tempo richiesto per iterare su tutti gli hash possibili. L'attacco Meet-in-the-middle usa un compromesso tempo-memoria per trovare la chiave crittografica con sole 2n + 1 cifrature (ed uno spazio di O(2n)) contro le 22n cifratura stimate (ma con uno spazio di soli O(1)) di un attacco semplice."}
{"id": "2328857", "revid": "122871", "url": "https://it.wikipedia.org/wiki?curid=2328857", "title": "Compromesso spazio-tempo", "text": ""}
{"id": "2328858", "revid": "729019", "url": "https://it.wikipedia.org/wiki?curid=2328858", "title": "Mura di Bologna", "text": "Le mura di Bologna cingevano la citt\u00e0 fino all'inizio del XX secolo, quando furono quasi completamente demolite per far posto agli attuali viali di circonvallazione. Edificate in tre cerchie successive a partire dal III secolo, ne rimangono visibili significativi tratti nella zona del centro storico, a cui spesso i bolognesi fanno riferimento con l'espressione \"Bologna entro le mura\".\nFortificazioni arcaiche.\nSi ritiene siano stati per primi gli Etruschi a costruire delle mura a protezione della citt\u00e0. Scavi archeologici condotti nell'attuale piazza Azzarita nel 1996 hanno rivelato l'esistenza gi\u00e0 nell'VIII secolo a.C. di una palizzata ad andamento est-ovest, con galleria coperta e camminamento superiore. La struttura difensiva era probabilmente fornita di torrioni lignei ed era circondata da tre fossati.\nMolto probabilmente anche la \"Bononia\" romana disponeva di un sistema difensivo fatto di terrapieni, canali e fossati, quali il torrente Aposa a est e il rio Vallescura a ovest (eliminato in gran parte nel I secolo a.C. in quanto costituiva un intralcio allo sviluppo urbanistico cittadino). \u00c8 presumibile che siano stati costruiti sistemi difensivi pi\u00f9 avanzati a difesa di \"Bononia\", ma ad oggi non \u00e8 emersa alcuna traccia archeologica che lo dimostri.\nLa prima cinta: la \"Cerchia di Selenite\".\nLe mura pi\u00f9 antiche di cui oggi rimangono resti visibili sono quelle della cosiddetta \"cerchia di selenite\", costruite in seguito alle invasioni barbariche, in corrispondenza del tramonto dell'Impero Romano d'Occidente e scoperte solo negli anni venti.\nQuesta cinta era costituita da blocchi di selenite, un minerale gessoso molto comune sulle colline bolognesi e in tutta la zona della cosiddetta vena del gesso romagnola. La muraglia, sorta utilizzando in gran parte blocchi di reimpiego provenienti da edifici romani, misurava 7-8 metri in altezza e 2 di spessore. La cinta aveva una forma quadrangolare allungata, presumibilmente con avancorpi a sud ovest, in corrispondenza del teatro romano (che rimaneva all'interno) e a nord est, all'altezza della piazzetta San Simone. La porzione della citt\u00e0 protetta dalle mura aveva dimensioni molto pi\u00f9 piccole del centro storico attuale, ma anche della citt\u00e0 romana, cingendo solo una ventina di ettari compresi approssimativamente tra via Farini a sud, via Manzoni a nord, via Val d'\u00c0posa a ovest, mentre a est seguiva parallelamente il corso orientale del torrente Aposa (parallelo a via Oberdan). Si parla infatti di \"citt\u00e0 ritratta\": rimasero esclusi i quartieri pi\u00f9 poveri dell'antico abitato romano a nord e a ovest che, rimasti disabitati e abbandonati a loro stessi, finirono per guadagnarsi l'appellativo di \"civitas antiqua rupta\".\nAl termine della costruzione della cinta, la citt\u00e0 fu divisa dai bizantini in 12 settori, detti \"horae\", in quanto ad ogni ora del giorno e della notte agli abitanti del settore di turno era affidata la difesa della citt\u00e0.\nNon \u00e8 possibile dare una datazione precisa della costruzione, e al riguardo sono state formulate numerose ipotesi:\nVi erano inizialmente aperte quattro porte, disposte lungo il cardo massimo e il decumano massimo della citt\u00e0:\nA queste ne vennero aggiunte in seguito altre tre:\nI blocchi di selenite furono in larga parte reimpiegati per la costruzione di abitazioni, basamenti di torri e di pilastri.\nOggi di questa antica cinta non restano che pochi tratti, uno dei quali \u00e8 visibile nella \"Casa Conoscenti\" in via Manzoni, un altro fu scoperto in via Rizzoli e un altro ancora in via De'Toschi durante gli scavi del 1921.\nLe quattro Croci.\nIn et\u00e0 tardo-antica e medievale a Bologna erano presenti numerose croci, poste su antiche colonne rovesciate e spesso protette da piccole cappelle, collocate nei punti nevralgici del tessuto urbano, come crocevia, piazze o chiese. Le pi\u00f9 antiche paiono essere state collocate tra la fine del IV e il V secolo appena fuori dalla cerchia in selenite, in corrispondenza dei quattro punti cardinali, nei pressi di quattro delle porte della citt\u00e0. Alcune fonti storiche datano questo avvenimento agli anni 392-393 e tradizione vuole che a volerle fu l'allora vescovo di Milano Ambrogio. Un'altra tradizione, forse meno attendibile, fa invece risalire la costruzione alla fine del V secolo per volere dell'allora vescovo di Bologna Petronio. Le croci di pietra vennero rifatte e sostituite pi\u00f9 volte, e quelle ora visibili sono tutte datate tra il XII e il XIII secolo; le colonne su cui poggiano sono invece reimpieghi di et\u00e0 romana. Nel medioevo le quattro croci vennero protette da edicole dal tetto piramidale, sorrette da colonne con leoni e grifi stilofori. Rimosse solo nel 1798, oggi sono conservate nella Basilica di San Petronio. Quattro lapidi, poste a cura del \"Comitato per Bologna storica e artistica\" nel 1999, ricordano la loro collocazione originaria in citt\u00e0.\nI loro nomi sono: \nL'addizione Longobarda.\nRisale probabilmente all'VIII secolo, durante la dominazione della citt\u00e0 da parte dei Longobardi, la costruzione di un ulteriore tratto di mura, detto appunto \"addizione longobarda\", addossato al lato est della prima cerchia (senza tuttavia arrivare a comprendere la chiesa di Santo Stefano). Lo sviluppo radiale delle attuali via Zamboni, via San Vitale, Strada Maggiore, via Santo Stefano e via Castiglione, che originavano dalla Porta Ravegnana, fece probabilmente s\u00ec che l'insediamento longobardo assumesse una forma semicircolare, con fulcro nell'attuale Piazza di Porta Ravegnana. L'impianto urbanistico ne conserva traccia nell'andamento curvilineo delle vie che ruotano attorno alle due torri sul lato orientale (assente invece nel lato occidentale).\nLa seconda cinta: la \"Cerchia del Mille\".\nL'espansione della citt\u00e0 e la nascita di nuovi borghi esterni alle mura fecero nascere l'esigenza di costruire una nuova cerchia muraria. Bench\u00e9 si pensasse che la loro costruzione risalisse agli anni tra il 1176 e il 1192 (o il 1208 secondo altre fonti), in corrispondenza del conflitto con Federico Barbarossa, studi recenti ne hanno provato una datazione antecedente che ha riproposto la correttezza dell'antico nome \"Cerchia del Mille\". La semi-distruzione di mura e fossati ordinata nel 1163 dal Barbarossa sarebbe quindi da attribuire, secondo questa tesi, a questa cerchia e non a quella di selenite.\nQuesta seconda cinta era lunga circa 3,5\u00a0km e disponeva di 18 porte, chiamate anche \"serragli\" o \"torresotti\", in quanto tutte sormontate da una torre ed oggi tutte ormai abbattute tranne quattro, ancora visibili e inglobate nell'abitato, cos\u00ec come alcune vestigia della cinta stessa, come il tratto in piazza Verdi o quello in via Maggia.\nEsse prendevano spesso il nome della strada su cui si aprivano:\nLa terza cinta: la \"Circla\".\nL'ultima cerchia, di forma poligonale e detta \"cresta\" o \"circla\", corrispondeva come perimetro agli attuali viali di circonvallazione, racchiudendo quindi interamente la \"Cerchia del Mille\". La sua costruzione \u00e8 databile agli inizi del XIII secolo, quando la citt\u00e0 cominci\u00f2 ad organizzarsi in quartieri annettendo i borghi esterni. Inizialmente progettata nel 1226 come palizzata di legno, solo nel 1327 ne fu iniziata la realizzazione in pietra, terminata nel 1390 ed eseguita secondo l'antica tecnica della muratura a sacco, ossia preparando due muri di mattoni paralleli e distanti tra loro circa un metro, al cui interno veniva riversato un misto di ciottoli, laterizio e sabbia. Questa architettura \u00e8 ancora perfettamente visibile nei tratti di mura rimasti in piedi, nonch\u00e9 nelle porte superstiti.\nLa terza cinta si estendeva per circa 7,6\u00a0km e disponeva poi di dodici porte munite di ponte levatoio per scavalcare il fossato esterno, mentre verso l'interno ad esse era addossato un terrapieno (anch'esso in parte ancora visibile) che in alcuni punti si estendeva per oltre 70 metri verso il centro della citt\u00e0.\nLe dodici porte erano:\nOriginariamente, in corrispondenza di via del Pratello, si apriva una tredicesima porta, detta porta Peradelli (o \"del Peradello\", dal nome originario del rione, \"Borgo Peradello\"), la quale fu serrata nel 1445, in seguito ai disordini connessi all'uccisione di Annibale I Bentivoglio. Tracce dell'arcata della porta sono tuttora visibili sul lato esterno delle mura. Al fine di offrire un varco occidentale in sostituzione alla serrata \"porta del Peradello\" fu aperta nel 1568 porta Sant'Isaia.\nLa prima modifica significativa al progetto duecentesco risale al XIV secolo, con l'edificazione di avancorpi di protezione dei ponti levatoi, tuttora conservati a Porta San Donato e Mascarella. Tra il XV e il XVI secolo le porte assunsero un carattere di rappresentanza, subendo rimaneggiamenti che in alcuni casi alterarono il carattere duecentesco. Nel 1568 fu aperta porta Sant'Isaia, rimpiazzando il varco chiuso del Pratello. Gli interventi pi\u00f9 significativi nei secoli successivi (XVIII e XIX secolo) furono le risistemazioni delle Porte San Felice e Castiglione e la realizzazione \"ex novo\" di Porta Santo Stefano.\nIl piano di abbattimento.\nTra il 1902 e il 1906, le mura della terza cerchia furono abbattute seguendo le direttive del piano regolatore redatto nel 1889. I sostenitori dello smantellamento ritenevano infatti quelle mura un limite per lo sviluppo cittadino e - a causa del loro stato di decadenza - un problema per il decoro e la salubrit\u00e0 del centro. Essi si rifacevano ai modelli urbanistici di fine Ottocento, come quello che il Barone Haussmann aveva applicato al centro cittadino di Parigi per conto di Napoleone III (facendo letteralmente piazza pulita dell'antica citt\u00e0 medievale) e, soprattutto, a quello di Vienna, dove per ordine dell'imperatore Francesco Giuseppe I la cerchia di mura medievale venne demolita e sostituita dalla \"Ringstra\u00dfe\".\nTuttavia, le principali motivazioni a spingere verso questa soluzione erano soprattutto sociali ed economiche: a causa dello stallo nelle costruzioni edilizie, molti muratori erano infatti rimasti disoccupati, cosicch\u00e9 appoggiarono caldamente la proposta di smantellamento della cinta, vedendo in essa la tanto aspettata occasione di lavoro. Il comune, inoltre, pot\u00e9 rendere edificabili gli ampi spazi precedentemente occupati dalle mura, dal fossato e soprattutto dal terrapieno, ricavandone ingenti profitti. Su questi terreni sorgono infatti oggi numerose ville e villini, costruiti proprio agli inizi del '900.\nIl piano di abbattimento gener\u00f2 aspre polemiche, dividendo l'opinione pubblica cittadina. Da un lato vi erano i cosiddetti \"modernisti\" (il sindaco Alberto Dallolio, l'intellettuale Rodolfo Pezzoli e la maggioranza del consiglio comunale) favorevoli allo smantellamento delle mura antiche e al piano di riqualificazione secondo i principi dell'urbanistica ottocentesca; dall'altro i \"conservatori\" (principalmente intellettuali ed esponenti del mondo della cultura, quali Alfonso Rubbiani, Alfredo Oriani, Raffaele Faccioli, Alfredo Baruffi, Romualdo Panti e pochi altri), convinti che il valore storico ed architettonico delle mura medievali ne giustificasse il loro mantenimento, e che una riqualificazione della zona dovesse piuttosto avvenire attraverso il miglioramento del sistema fognario e la regolamentazione delle cubature degli edifici.\nIl piano del Comune includeva anche l'abbattimento delle dodici porte ma, grazie anche all'intervento di Alfonso Rubbiani e di Giosu\u00e8 Carducci, che si posero a difesa del loro interesse storico e artistico, furono salvate quasi tutte ad eccezione di porta San Mamolo e porta Sant'Isaia. Per quanto anticamente considerata, come dice il nome, la pi\u00f9 importante tra le porte bolognesi, fu avviato lo smantellamento anche di porta Maggiore, ma la sua demolizione fu sospesa in seguito alla scoperta, al di sotto della costruzione settecentesca, della porta duecentesca visibile oggi.\nIl Progetto di restauro.\nFra il 2007 e il 2009 \u00e8 stato svolto un restauro delle porte superstiti che, con il contributo di un istituto di credito bolognese, ha coinvolto personalit\u00e0 del mondo della cultura e dello spettacolo della citt\u00e0.\nIn concomitanza del restauro, si sono succedute sulle opere provvisionali delle porte alcune immagini e frasi dedicate alla citt\u00e0 da parte di personaggi del mondo della musica e dei ragazzi delle scuole bolognesi."}
{"id": "2328872", "revid": "122539248", "url": "https://it.wikipedia.org/wiki?curid=2328872", "title": "Abbazia delle donne", "text": "L'Abbazia delle Donne (in francese: \"Abbaye aux Dames\") di Caen \u00e8 un'abbazia fondata agli inizi dell'XI secolo da Guglielmo il Conquistatore; nella chiesa abbaziale della Santissima Trinit\u00e0 \u00e8 presente la tomba della moglie Matilde delle Fiandre. Mentre la chiesa \u00e8 ancora oggi consacrata, il complesso abbaziale \u00e8 sede del Consiglio regionale della Bassa Normandia dal 1986. La chiesa abbaziale \u00e8 monumento storico dal 1840, mentre il complesso monastico lo \u00e8 dal 1976.\nStoria.\nGuglielmo il Conquistatore spos\u00f2 sua cugina Matilde delle Fiandre, ma questo matrimonio non venne accettato dal papa Leone IX, per consanguineit\u00e0. Il re ottenne da papa Niccol\u00f2 II il perdono ma come ammenda gli fu chiesto di fondare a Caen due abbazie, una maschile e una femminile. Nel 1059 vengono fondate quella maschile dedicata a santo Stefano e quella femminile dedicata alla Santissima Trinit\u00e0. I lavori alla chiesa iniziarono nel 1062 e furono terminati nel 1130. Si inizi\u00f2 a edificare l'abside che venne rinforzato da archi esterni, nel 1066, venne consacrata, pur essendo i lavori ancora in corso. Alla morte della regina nel 1083 il corpo venne seppellito nel coro.\nNel XVII secolo la badessa Laurence de Budos, per riportare il cenobio a una vita pi\u00f9 confacente alla vita religiosa, accolse la regola benedettina. Nel XVIII secolo l'edificio conventuale venne ricostruito su progetto di Guillaume de la Fremblaye, monaco architetto incaricato anche di eseguire gli stessi lavori presso il convento maschile. I lavori incominciarono nel 1702, ma vennero interrotti nel 1737 per mancanza di fondi. Con l'aiuto della casa reale vennero ripresi nel 1767, la rivoluzione francese ne interromper\u00e0 di nuovo il completamento. Nel 1791 le religiose vennero cacciate. Vi fecero ritorno nel 1820 quando l'abbazia prese il nome di \"H\u00f4tel-Dieu de Caen\" e in seguito prese il nome di \"hospice Saint-Louis\" vi rimasero fino al 1980. La chiesa divenne parrocchiale nel 1865 e fu fortemente rimaneggiata. Nel XIX secolo le torri e la facciata furono ricostruite integralmente. Durante la seconda guerra mondiale la regione fu teatro di varie battaglie, ma la chiesa e gli edifici non subirono forti danni; l'ultimo restauro della parte interna \u00e8 intervenuto negli anni 1990-1993.\nArchitettura.\nChiesa abbaziale della Santissima Trinit\u00e0.\nLe dimensioni della chiesa della Trinit\u00e0 sono pi\u00f9 modeste di quella dell'abbazia degli uomini. Sebbene la navata sia pi\u00f9 corta, meno larga e pi\u00f9 bassa, essa risulta pi\u00f9 ornata e decorata dell'illustre compagna.\nEssa non mostra ne la semplicit\u00e0 ne la forza della Chiesa di Santo Stefano; pur mantenendo il principio della facciata armonica. Due torri quadrate inquadrano la facciata rettilinea della navata. Quattro contrafforti delimitano verticalmente la facciata della navata e le basi delle due torri. Il piano terra delle torri \u00e8 costituito da due portici sopraelevati..\nLa navata \u00e8 bordata da arcate a tutto sesto sormontate da una galleria di trifore che fanno da appoggio dalla volta ogivale. Prima volta di questo tipo in Normandia, risale al 1130. Il transetto centrale accoglie l'altare. Il transetto nord in stile romanico, si apre sulla cappella del Santissimo Sacramento con tabernacolo. Quello sud mostra colonne gotiche integrate nelle decorazioni romaniche.\nIl coro termina in abside ornata da quattro colonne e di una galleria decorata con animali fantastici.\nLa cripta \u00e8 ricca di molte colonne.\nLa chiesa e lunga ottanta metri e larga diciannove.\nTomba della Regina Matilde.\nLa regina Matilde \u00e8 sepolta nel coro, la lapide porta l'iscrizione seguente:\"EGREGIE PVLCHRI TEGIT HEC STRVCTVRA SEPVLCRI:MORIBUS INSIGNEM, GERMEN REGALE, MATHILDEM:DVX FLANDRITA PATER HVIC EXTITIT, ADALA MATER:FRANCORUM GENTIS ROTBERTI FILIA REGIS:ET SONOR HENRICI, REGALI SEDE POTITI:REGI MAGNIFICO WILLELMO IVNCTA MARITO:PRESENTEM SEDEM, PRESENTEM FECIT ET EDEM:TAM MVLTIS TERRIS QVAM MVLTIS REBVS HONESTIS:A SE DITATAM SE PROCVRANTE DICATAM:HEC CONSOLATRIX INOPVM, PIETATIS AMATRIX:GAZIS DISPERSIS, PAVPER SIBI, DIVES EGENIS:SIC INFINITE PETIIT CONSORTIA VITE:IN PRIMA MENSIS, POST PRIMAM, LVCE NOVEMBRIS\"Traduzione proposta da Jean-Jacques Bertaux:\u00ab Ce magnifique tombeau recouvre la s\u00e9pulture de Mathilde de m\u0153urs et de race royale. Elle a pour p\u00e8re le duc de Flandre, pour m\u00e8re Ad\u00e8le, fille du roi de France Robert, et s\u0153ur d'Henri qui r\u00e9gna sur le tr\u00f4ne. Elle fut l'\u00e9pouse du grand roi Guillaume. Elle fit b\u00e2tir cette \u00e9glise et la combla de biens, lui donnant terres et toutes choses n\u00e9cessaires. Elle fit c\u00e9l\u00e9brer la d\u00e9dicace. Consolatrice des pauvres, aimant la pi\u00e9t\u00e9, pauvre pour elle-m\u00eame, elle ne fut riche que de ses dons aux pauvres. Elle gagna ainsi d'avoir part \u00e0 la vie qui ne finit pas le premier du mois de novembre, apr\u00e8s prime. \u00bb"}
{"id": "2328874", "revid": "1573940", "url": "https://it.wikipedia.org/wiki?curid=2328874", "title": "Seriola rivoliana", "text": "La ricciola oceanica (Seriola rivoliana ), conosciuta anche come ricciola falcata \u00e8 un pesce di mare della famiglia Carangidae.\nDistribuzione e habitat.\nSi tratta di un pesce tropicale e subtropicale presente in tutti i mari caldi; nell'Oceano Atlantico orientale ed \u00e8 relativamente frequente lungo le coste portoghesi. Una cattura in mar Mediterraneo \u00e8 riportata per l'isola di Lampedusa e non \u00e8 escluso che, in seguito alla tropicalizzazione di questo mare si possa ritrovare altrove.\nHa uno stile di vita pelagico d'alto mare, si avvicina alla costa solo nei pressi di coste alte, dove l'acqua \u00e8 molto profonda.\nDescrizione.\nSimile alla ricciola (\"Seriola dumerili\") ma con corpo nettamente pi\u00f9 alto. Il lobo all'inizio della seconda pinna dorsale \u00e8 molto pi\u00f9 alto che nella congenere.\nUna fascia obliqua scura o nera ben visibile attraversa l'occhio. Il colore \u00e8 grigiastro sui fianchi, pi\u00f9 scuro, talvolta con riflessi dorati, il dorso e biancastro il ventre. I giovani hanno 7 bande scure sul corpo.\nRaggiunge 1,2 metri di lunghezza.\nBiologia.\nDi solito in gruppi poco numerosi, gli adulti possono essere solitari."}
{"id": "2328875", "revid": "281901", "url": "https://it.wikipedia.org/wiki?curid=2328875", "title": "Ricciola falcata", "text": ""}
{"id": "2328877", "revid": "1514393", "url": "https://it.wikipedia.org/wiki?curid=2328877", "title": "Dollaro dello Zimbabwe", "text": ""}
{"id": "2328887", "revid": "1543377", "url": "https://it.wikipedia.org/wiki?curid=2328887", "title": "Nebulosa Farfalla", "text": "La Nebulosa Bug (nota talvolta anche come NGC 6302 o con la sigla C 69) \u00e8 una nebulosa planetaria bipolare visibile nella costellazione dello Scorpione; \u00e8 una delle nebulose di questa classe pi\u00f9 interessanti e complesse conosciute. Lo spettro di NGC 6302 mostra che la sua stella centrale \u00e8 uno degli oggetti pi\u00f9 caldi conosciuti nella nostra Galassia, con una temperatura superficiale superiore ai 200.000 kelvin, implicando il fatto che la stella progenitrice doveva essere molto grande.\nQuesta stella non \u00e8 mai stata osservata, dato che \u00e8 circondata da un disco equatoriale particolarmente denso di gas e polveri; questo disco avrebbe causato i getti della stella che oggi formano una struttura bipolare, dalla forma simile ad una clessidra. La struttura mostra diverse caratteristiche interessanti come muri di ionizzazione e addensamenti.\nOsservazione.\nNGC 6302 si trova in una posizione favorevole per la sua individuazione, dato che giace un grado a nord della linea che congiunge la coppia di stelle \u03bc1 e \u03bc2 Scorpii e la brillante Shaula; \u00e8 possibile individuare questa nebulosa persino con un binocolo 10x50, sebbene occorrano cieli bui e l'oggetto deve trovarsi alto sull'orizzonte. Un telescopio da 140mm \u00e8 sufficiente per osservare invece che la sua struttura \u00e8 allungata in senso est-ovest. Nelle fotografie prese con un telescopio amatoriale si evidenzia con delle irregolarit\u00e0, al punto che pu\u00f2 sembrare un insetto schiacciato (da cui il nome inglese \"bug\") oppure, se la foto mostra molti dettagli ed \u00e8 ad alta risoluzione, una sagoma a doppio cono che ricorda le ali di una farfalla.\nNGC 6302 possiede una declinazione piuttosto meridionale, perci\u00f2 questa nube non \u00e8 ben osservabile da molte delle regioni abitate dell'emisfero boreale: dal nord e centro Europa si presenta praticamente invisibile, come pure dalla quasi totalit\u00e0 del Canada, mentre dal bacino del Mediterraneo, dagli Stati Uniti e dal centro Asia resta relativamente bassa sull'orizzonte; d'altra parte, nell'emisfero australe \u00e8 un oggetto ben osservabile, che si presenta prossimo allo zenit da quasi tutte le regioni temperate. Il periodo migliore per la sua osservazione nel cielo serale \u00e8 quello compreso fra aprile e settembre.\nStoria delle osservazioni.\nDato che questa nebulosa \u00e8 inclusa nel New General Catalogue, deve essere stata conosciuta almeno dal 1888; i primi studi condotti su quest'oggetto furono ad opera di Edward Emerson Barnard, il quale nel 1907 la disegn\u00f2 e la descrisse. Da allora \u00e8 stata al centro di molti studi poich\u00e9 mostra delle caratteristiche uniche, come il processo di eccitazione dei suoi gas e le propriet\u00e0 su larga scala delle polveri.\nCaratteristiche.\nNGC 6302 possiede una morfologia piuttosto complessa, che pu\u00f2 essere approssimata descrivendola come una nebulosa bipolare con due lobi primari, sebbene vi siano delle evidenze della presenza di un secondo paio di lobi derivanti da una precedente fase di perdita di materia da parte della stella progenitrice; osservazioni di questa nebulosa suggeriscono che vi sarebbe pure una struttura esterna ortogonale simile a quella rinvenuta nella Nebulosa Formica (Mz 3). La nebulosa \u00e8 orientata con un angolo di 12,8\u00b0 contro lo sfondo rispetto alla nostra linea di vista.\nLa nebulosa contiene anche un grande lobo orientato a nordovest che si estende per oltre 3' all'esterno della regione centrale, in cui si trova la stella centrale: si stima che si sia formato da un evento eruttivo avvenuto circa 1900 anni fa; possiede una parte di forma circolare le cui pareti seguono esattamente un getto di Hubble, ossia dove la velocit\u00e0 del getto stesso \u00e8 proporzionale alla distanza dalla sorgente centrale. Ad una distanza angolare di 1',71 dalla stella centrale, la velocit\u00e0 del flusso di questo lobo \u00e8 stata stimata essere pari a 263 km/s; al suo periplo estremo la velocit\u00e0 supera invece i 600\u00a0km/s. Il bordo occidentale mostra delle caratteristiche che suggeriscono un'avvenuta collisione con dei globuli di gas preesistenti, che hanno modificato la forma del getto stesso su questo lato.\nChimica delle polveri.\nLa banda di polveri che corre tutt'attorno al centro della nebulosa sembra avere una chimica particolarmente complessa, che mostra delle evidenze della presenza di silicati cristallini multipli e altre caratteristiche che sono state interpretate come il primo rilevamento di carbonati extrasolari; questo rilevamento \u00e8 tuttavia controverso a causa della difficolt\u00e0 della formazione dei carbonati in un ambiente non acquoso. Altre caratteristiche sono la presenza di acqua ghiacciata e quarzo.\nUna delle caratteristiche pi\u00f9 interessanti delle polveri di NGC 6302 \u00e8 tuttavia la presenza di sostanze ricche di ossigeno e di carbonio: le stelle in genere sono ricche o di ossigeno o di carbonio, e il cambio dell'abbondanza dei due elementi avviene nelle tarde fasi dell'evoluzione della stella a causa delle reazioni di fusione nucleare; quando una stella possiede entrambi gli elementi significa che la fase di transito da stella ricca di ossigeno a stella ricca di carbonio \u00e8 appena avvenuta."}
{"id": "2328888", "revid": "767487", "url": "https://it.wikipedia.org/wiki?curid=2328888", "title": "Juan de Torquemada (frate)", "text": "\u00c8 famoso soprattutto per la monumentale opera del 1615 sulla storia degli indigeni intitolata \"Los veinte y un libros rituales y Monarchia Indiana\", solitamente noto come \"Monarchia Indiana\". Quest'opera fu ripubblicata in Spagna nel 1969 nei volumi 41-43 della \"Biblioteca Porrua\".\nBiografia.\nJuan de Torquemada nacque tra il 1557 ed il 1565, ed arriv\u00f2 in Nuova Spagna che era un bambino. Studi\u00f2 filosofia e lingua nahuatl presso il convento Grande de San Francisco di Citt\u00e0 del Messico, dove fu ordinato nel 1579. Nel 1582 si trasfer\u00ec presso il convento di Santiago Tlatelolco, dove divenne guardiano del convento nel 1600. Si occup\u00f2 anche dell'amministrazione del Colegio de Santa Cruz de Tlatelolco.\nA partire dal 1604 viaggi\u00f2 continuamente a causa degli affari del suo ordine. Fu guardiano dei conventi di Zacatl\u00e1n (nelle montagne di Puebla) e di Tlaxcala. Nel 1607, durante la terribile inondazione di Citt\u00e0 del Messico, gli fu chiesto dal vicer\u00e9 Juan de Mendoza y Luna di ricostruire le \"calzadas\" (strade) da Chapultepec a Tepeyac e San Crist\u00f3bal, e le dighe di Zumpango e Citlalt\u00e9petl, nonostante non fosse ingegnere.\nNel 1609 fu nominato cronologo dell'ordine francescano.\nNel 1610 Torquemada supervision\u00f2 la costruzione del monastero di Santiago Tlatelolco. Al suo interno si trova un grandioso altare decorato con dipinti di Baltasar de Echave Orio che circondano un'incisione fatta a mano di san Giacomo il Maggiore, distrutto poco dopo.\nNel 1614 Torquemada fu eletto superiore provinciale dell'ordine francescano in Messico. Mantenne l'incarico fino al 1617.\nMor\u00ec all'improvviso nella chiesa di Santiago Tlatelolco nel 1624, durante la celebrazione del mattutino.\nOpere.\nScrisse \"Vida de fray Sebasti\u00e1n de Aparicio\" (Tlatelolco, 1600 e Madrid, 1605), \"Op\u00fasculos\" (scritto nel 1622 e pubblicato come appendice del \"C\u00f3dice Mendieta\" da Joaqu\u00edn Garc\u00eda Icazbalceta nel 1892), varie commedie in lingua nahuatl ed una in spagnolo, latino e nahuatl che \u00e8 andata perduta.\n\"Monarchia Indiana\".\nLa sua principale opera fu il \"Los veinti\u00fan libros rituales i monarchia indiana con el origen y guerras de los Indios Occidentales, de sus poblaciones, descubrimientos, conquista, conversi\u00f3n y otras cosas maravillosas de la misma tierra\" (\"Libro dei ventuno rituali e della monarchia indiana con origine delle guerre degli indiani occidentali, della loro popolazione, scoperte, conquiste, conversioni ed altre magnifiche cose della stessa terra\", solitamente noto come \"Monarchia Indiana\") (3 volumi., Siviglia, 1615). La prima edizione \u00e8 rara, ma fu ristampato a Madrid nel 1723 e poi ancora da Salvador Ch\u00e1vez Hayhoe nel 1943-44.\nSi tratta dell'unica cronaca del tempo della Nuova Spagna nota ai contemporanei. Le opere di Toribio de Benavente Motolinia, Bernardino de Sahag\u00fan, Ger\u00f3nimo de Mendieta, Diego Mu\u00f1oz Camargo e degli altri non furono disponibili per secoli.\nIl libro \u00e8 noioso da leggere a causa delle digressioni teologiche, delle contraddizioni e degli anacronismi. Nonostante questo raccoglie una grande quantit\u00e0 di informazioni direttamente dagli scritti indigeni, e dagli studiosi francescani o di altri ordini cattolici. Torquemada intervistava gli anziani indigeni chiedendo dei loro antenati, e registrando le loro tradizioni orali. Il \"Monarchia Indiana\" \u00e8 la migliore opera conosciuta sul passato degli indigeni fino all'inizio del XVII secolo. Viene considerato una fonte importantissima soprattutto per le culture Totonachi, Pipil e Nicoya.\nTorquemada descrive l'epidemia del 1576 occorsa in Nuova Spagna in questo modo:\nDisse che due milioni di persone, soprattutto indigeni, morirono, secondo un censimento condotto dal vicer\u00e9 Mart\u00edn Enr\u00edquez de Almanza."}
{"id": "2328895", "revid": "287204", "url": "https://it.wikipedia.org/wiki?curid=2328895", "title": "Domonique Simone", "text": " Nel 2007 \u00e8 stata inserita nella Hall of Fame dell'AVN Awards.\nBiografia.\nIl padre di Domonique Simone mor\u00ec in un incidente stradale prima della sua nascita e la futura attrice venne affidata alla nonna materna, che la educ\u00f2 secondo le rigorose convenzioni della chiesa battista. All'et\u00e0 di 17 anni, Domonique Simone vinse una borsa di studio per il Fashion Institute of Design &amp; Merchandising di Los Angeles.\nNel 1989, all'et\u00e0 di 18 anni, rispose a un annuncio e inizi\u00f2 a posare come modella per note riviste per adulti quali \"Hustler\" e \"Players\". Nel 1990 gir\u00f2 il suo primo film pornografico, specializzandosi in seguito in scene lesbiche. Domonique Simone \u00e8 inoltre apparsa in alcuni videoclip per Snoop Dogg, Brian McKnight e Montell Jordan. Nel 2006 si \u00e8 ritirata dalle scene e adesso lavora come funzionario prestiti."}
{"id": "2328900", "revid": "767487", "url": "https://it.wikipedia.org/wiki?curid=2328900", "title": "Guihulngan", "text": "Guihulngan \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nIl \"Republic Act\" N. 9409 ratificato il 14 luglio 2007 aveva concesso a Guihulngan lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Guihulngan.\nGuihulngan \u00e8 formata da 33 baranggay:"}
{"id": "2328909", "revid": "767487", "url": "https://it.wikipedia.org/wiki?curid=2328909", "title": "Malika Domrane", "text": "Comincia a cantare giovanissima, nel coro del liceo Fatma n\u2019Soumeur di Tizi Ouzou, che vince, nel 1969, una medaglia d'oro al Festival panafricano di Algeri. Diplomata infermiera, comincia a lavorare in ospedale, ma ben presto decide di darsi professionalmente alla canzone, con un atto di sfida alle consuetudini della famiglia e del villaggio.\nNel 1979 va in Francia a pubblicare il suo primo album, che contiene \"Bubrit\" (Beaupr\u00eatre), il suo primo grande successo. In seguito ha pubblicati numerosi album, con canzoni sempre molto impegnate sia in senso femminista sia nel senso delle rivendicazioni culturali e linguistiche dei Berberi.\nDal 1994 \u00e8 costretta a vivere in Francia con la sua famiglia, a causa delle minacce ricevute dai terroristi islamici."}
{"id": "2328911", "revid": "767487", "url": "https://it.wikipedia.org/wiki?curid=2328911", "title": "Jimalalud", "text": "Jimalalud \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nJimalalud \u00e8 formata da 28 baranggay:"}
{"id": "2328920", "revid": "729019", "url": "https://it.wikipedia.org/wiki?curid=2328920", "title": "Pseudostrabismo", "text": "Lo pseudostrabismo \u00e8 l'apparenza di strabismo nell'individuo, pu\u00f2 manifestarsi sin dalla nascita, specie in caso di nascita prematura.\nEziologia.\nLe cause sono dovute ad alterazioni morfologiche a carico sia della palpebre che delle orbite, come ad esempio:"}
{"id": "2328921", "revid": "1354930", "url": "https://it.wikipedia.org/wiki?curid=2328921", "title": "Partecipanti al Giro d'Italia 2007", "text": "Elenco dei partecipanti al Giro d'Italia 2007.\nIl Giro d'Italia 2007 fu la novantesima edizione della corsa. Alla competizione presero parte 22 squadre, 19 iscritte all'UCI ProTour pi\u00f9 tre squadre invitate, la Ceramiche Panaria-Navigare, l'Acqua &amp; Sapone-Caff\u00e8 Mokambo e la Tinkoff Credit Systems, ciascuna delle quali composta da nove corridori, per un totale di 197 ciclisti (il francese Carlos Da Cruz della Fran\u00e7aise des Jeux non prese il via). La corsa part\u00ec il 12 maggio da Caprera e termin\u00f2 il 3 giugno a Milano; in quest'ultima localit\u00e0 portarono a termine la competizione 141 corridori. \nCiclisti per nazione.\nLe nazionalit\u00e0 rappresentate nella manifestazione sono 31; in tabella il numero dei ciclisti suddivisi per la propria nazione di appartenenza:"}
{"id": "2328923", "revid": "880848", "url": "https://it.wikipedia.org/wiki?curid=2328923", "title": "Transresistenza", "text": "In elettronica, per un amplificatore \u00e8 detta transresistenza il rapporto tra la variazione della tensione di uscita e la variazione della corrente in ingresso:\nInoltre \u00e8 detto amplificatore di transresistenza un amplificatore nel quale la tensione di uscita \u00e8 proporzionale alla corrente di ingresso.\nUn amplificatore di transresistenza ideale ha resistenza in ingresso e in uscita entrambe uguali a zero.\nL'inverso \u00e8 la transconduttanza."}
{"id": "2328924", "revid": "7336", "url": "https://it.wikipedia.org/wiki?curid=2328924", "title": "Stadio Dall'Ara", "text": ""}
{"id": "2328925", "revid": "767487", "url": "https://it.wikipedia.org/wiki?curid=2328925", "title": "La Libertad (Negros Oriental)", "text": "La Libertad \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nLa Libertad \u00e8 formata da 29 baranggay:"}
{"id": "2328926", "revid": "767487", "url": "https://it.wikipedia.org/wiki?curid=2328926", "title": "Paul Bley", "text": "Biografia.\nPaul Bley era nato a Montr\u00e9al, in Canada, ma ha vissuto a lungo negli Stati Uniti.\nLa sua musica \u00e8 caratterizzata da composizioni che oscillano tra l'astrazione e la melodia. Negli anni cinquanta ha fondato il \"Jazz Workshop\" a Montr\u00e9al, insieme a Charlie Parker, con il quale ha inciso dischi e suonato dal vivo. Nello stesso periodo Bley suon\u00f2 anche con Lester Young e Ben Webster.\nNel 1953, insieme a Charles Mingus e alla sua orchestra, parteciper\u00e0 per la prima volta a un'incisione in studio, nell'album dal titolo \"Charles Mingus and his Orchestra\". Nel 1960 suona ancora con il gruppo di Charles Mingus, e l'anno successivo entra nel trio del sassofonista e clarinettista Jimmy Giuffre (con il contrabbassista Steve Swallow). Nello stesso anno sposa Carla Borg che, dopo aver preso il cognome del marito, lo conserver\u00e0 per il resto della sua carriera nonostante i due si siano separati dopo non molti anni di matrimonio.\nNel 1958 si unisce per un breve periodo a Don Cherry, Ornette Coleman, Charlie Haden e Billy Higgins per suonare all'Hillcrest Club in California. Nella primavera del 1964 fonda il gruppo free jazz \"Jazz Composers Guild\", con il quale suoner\u00e0 a New York. Il gruppo suonava nei weekend durante delle feste intitolate \"jazz revolution\".\nDopo aver pubblicato nel 1999 un'autobiografia, Bley ha continuato a suonare fino alla soglia degli 80 anni di et\u00e0. La sua ultima incisione risale al 2008, anno in cui registr\u00f2 il concerto di Oslo che la casa discografica ECM pubblic\u00f2 6 anni pi\u00f9 tardi con il titolo \"Play Blue\"."}
{"id": "2328928", "revid": "11266", "url": "https://it.wikipedia.org/wiki?curid=2328928", "title": "Domenico D'Ambrosio", "text": ""}
{"id": "2328935", "revid": "767487", "url": "https://it.wikipedia.org/wiki?curid=2328935", "title": "Mabinay", "text": "Mabinay \u00e8 una municipalit\u00e0 di Terza classe delle Filippine, situata nella Provincia di Negros Oriental, nella regione di Visayas Centrale.\nMabinay \u00e8 formata da 32 baranggay:"}
{"id": "2328938", "revid": "287204", "url": "https://it.wikipedia.org/wiki?curid=2328938", "title": "Strada statale 90 bis delle Puglie", "text": ""}
{"id": "2328939", "revid": "290948", "url": "https://it.wikipedia.org/wiki?curid=2328939", "title": "Upnishad", "text": ""}
{"id": "2328940", "revid": "1573940", "url": "https://it.wikipedia.org/wiki?curid=2328940", "title": "Natica (zoologia)", "text": "Natica \u00e8 un genere di gasteropodi predatori appartenenti alla famiglia Naticidae.\nIl genere \u00e8 conosciuto sin dal Cretaceo.\nTassonomia.\nIl genere comprende le seguenti specie:"}
{"id": "2328946", "revid": "110157", "url": "https://it.wikipedia.org/wiki?curid=2328946", "title": "Bozzai", "text": "Bozzai \u00e8 un comune dell'Ungheria di 307 abitanti (dati 2001). \u00c8 situato nella provincia di Vas."}
{"id": "2328948", "revid": "767487", "url": "https://it.wikipedia.org/wiki?curid=2328948", "title": "Bucsu", "text": "Bucsu \u00e8 un comune dell'Ungheria di 600 abitanti (dati 2001). \u00c8 situato nella provincia di Vas."}
{"id": "2328950", "revid": "287204", "url": "https://it.wikipedia.org/wiki?curid=2328950", "title": "C\u00e1k", "text": "C\u00e1k \u00e8 un comune dell'Ungheria di 267 abitanti (dati 2001). \u00c8 situato nella provincia di Vas."}
{"id": "2328952", "revid": "729019", "url": "https://it.wikipedia.org/wiki?curid=2328952", "title": "Chernelh\u00e1zadamonya", "text": "Chernelh\u00e1zadamonya \u00e8 un comune dell'Ungheria di 218 abitanti (dati 2001). \u00c8 situato nella provincia di Vas."}
{"id": "2328953", "revid": "767487", "url": "https://it.wikipedia.org/wiki?curid=2328953", "title": "Cs\u00e1k\u00e1nydoroszl\u00f3", "text": "Cs\u00e1k\u00e1nydoroszl\u00f3 \u00e8 un comune dell'Ungheria di 1.785 abitanti (dati 2001). \u00c8 situato nella provincia di Vas."}
{"id": "2328954", "revid": "1564499", "url": "https://it.wikipedia.org/wiki?curid=2328954", "title": "Strada statale 90 bis", "text": ""}
{"id": "2328955", "revid": "767487", "url": "https://it.wikipedia.org/wiki?curid=2328955", "title": "Cs\u00e1nig", "text": "Cs\u00e1nig \u00e8 un comune dell'Ungheria di 438 abitanti (dati 2001). \u00c8 situato nella provincia di Vas."}
{"id": "2328959", "revid": "729019", "url": "https://it.wikipedia.org/wiki?curid=2328959", "title": "Beverley's", "text": "La Beverley's fu un'etichetta discografica giamaicana fondata dal produttore discografico Leslie Kong nel 1961. Lavorarono per la compagnia artisti come Jimmy Cliff, Bob Marley (vennero prodotti i suoi singoli \"\"Judge Not\" e \"One Cup of Coffee\"\" nel 1962), Desmond Dekker, the Maytals, Derrick Morgan, e the Pioneers.\nStoria.\nLeslie Kong, all'epoca gestiva una gelateria e un negozio di dischi gestito insieme ai suoi fratelli Fats e Cecil, not\u00f2 nel 1961 quando Jimmy Cliff cantare \"Dearest Beverley\" all'esterno del negozio; registr\u00f2 il singolo per la Beverley.\nLa Beverley's fall\u00ec subito dopo la morte di Leslie Kong avvenuta nel 1971 per un attacco cardiaco."}
{"id": "2328961", "revid": "290948", "url": "https://it.wikipedia.org/wiki?curid=2328961", "title": "Processo Bessemer", "text": ""}
{"id": "2328962", "revid": "729019", "url": "https://it.wikipedia.org/wiki?curid=2328962", "title": "Csehi", "text": "Csehi \u00e8 un comune dell'Ungheria di 301 abitanti (dati 2001). \u00c8 situato nella provincia di Vas."}
{"id": "2328963", "revid": "110157", "url": "https://it.wikipedia.org/wiki?curid=2328963", "title": "Csehimindszent", "text": "Csehimindszent \u00e8 un comune dell'Ungheria di 422 abitanti (dati 2001). \u00c8 situato nella provincia di Vas.\nQua nacque il cardinale J\u00f3zsef Mindszenty. "}
{"id": "2328965", "revid": "166258", "url": "https://it.wikipedia.org/wiki?curid=2328965", "title": "Torvaianica", "text": "Torvaianica (scritta anche Torvajanica o Tor Vaianica) \u00e8 una frazione di abitanti del comune di Pomezia, nel Lazio, nota per essere un'importante localit\u00e0 balneare del litorale romano, sviluppatasi a partire dagli anni 50 del Novecento. Estesa per circa 8,5\u00a0km, tra Ostia e Marina di Ardea, su questi lidi, secondo la leggenda, millenni fa sbarc\u00f2 Enea lungo le rive del fiume Numicus, come narrato da Virgilio nell'Eneide.\nStoria.\nSu questi lidi, secondo la leggenda, nel II millennio a.C. sbarc\u00f2 Enea sulla foce del fiume Numicus oggi identificato con il Fosso di Pratica, come narrato da Virgilio nell'Eneide; quest'origine mitologica sembrerebbe confermata dai vicini ritrovamenti dell'area archeologica dell'antica Lavinium,oltre che dai resti rinvenuti a poca distanza dalla costa, del santuario del \"Sol Indiges\" e dell'area abitativa ad esso connessa..\nLa \"fossa Valanicum\" era nota gi\u00e0 nell'VIII secolo quando facente parte della \"Massa Fonteiana\", venne concessa in affitto da papa Gregorio II dicendola non lontana dal \"Campus Veneris\", dove sorgeva il tempio ed il borgo di \"Aphrodisium\", che Antonio Nibby localizz\u00f2 a Campo Jemini..\nI primi nuclei di abitanti si hanno negli anni venti del 1900, quando sulla costa approdarono famiglie di pescatori provenienti da Minturno, inizialmente stagionali, alle quali poi negli anni trenta e quaranta si unirono i coloni giunti al seguito della bonifica dell'agro pontino.\nNegli anni cinquanta ci fu un notevole incremento turistico, soprattutto in conseguenza del Caso Montesi che ebbe l'apice negli anni sessanta. \u00c8 proprio a quegli anni che risale il vero e proprio sviluppo economico della zona, che doveva svilupparsi come la localit\u00e0 balneare elegante di Roma: l'eccessiva urbanizzazione, che non ha seguito alcun piano regolatore, n\u00e9 alcun criterio di valorizzazione della bellissima spiaggia, ha avuto come principale direttrice la strada litoranea (tanto che se la costa \u00e8 lunga circa 8,5 chilometri, le abitazioni per la maggior parte non si estendono verso l'interno che per mezzo chilometro) e ha di fatto posto le premesse per la successiva decadenza del litorale, che \u00e8 andato via via svuotandosi diventando di fatto una meta turistica popolare.\nIl punto pi\u00f9 basso si \u00e8 raggiunto negli anni ottanta e novanta, quando gli abitanti stanziali non superavano le 5.000 unit\u00e0, e gli alloggi, non pi\u00f9 mantenuti e lasciati andare in decadenza, erano affittati ai primi stranieri provenienti dall'Europa dell'est (soprattutto russi). Negli ultimi anni, Torvaianica sta vivendo un periodo di ripopolamento, anche dovuto al fenomeno di trasferimento delle giovani coppie dalla vicina Roma, dove spesso i prezzi per le abitazioni sono proibitivi.\nOrigine del nome.\nIl nome deriva dalla torre del Vajanico (dal latino \"balanus\", ghianda), fatta costruire nel 1580 per difendere l'entroterra dalle incursioni dei pirati saraceni.. I primi nuclei di abitanti si hanno negli anni venti del 1900, quando sulla costa (vicino alla torre) approdarono le prime famiglie di pescatori. La torre fu resa inutilizzabile dai tedeschi durante la loro ritirata nella seconda guerra mondiale e fu successivamente demolita alla fine degli anni '60.\nEconomia.\nL'economia di Torvaianica \u00e8 quasi interamente legata al settore turistico; nel periodo estivo \u00e8 affollata da famiglie romane, a cui i ristoratori, gli stabilimenti balneari e i negozianti offrono i loro servizi. Inoltre \u00e8 qui situato da molti anni un parco divertimenti, luogo di svago molto affollato d'estate e durante i festeggiamenti del carnevale, con attrazioni soprattutto per i bambini, ma non solo.\nTradizionale \u00e8 ormai l'organizzazione di un evento turistico estivo, la frequente presenza di circhi o altri spettacoli itineranti. \nNel 2005 a Torvaianica \u00e8 stato aperto il parco acquatico Zoomarine. L'attrazione ha richiamato e sta richiamando migliaia visitatori da tutta Italia.\nSopravvive la tradizionale attivit\u00e0 dei pescatori, che per\u00f2 soffre da sempre della mancanza di un porto per la ventina di piccoli pescherecci, costretti ancora a sostare sulla battigia, nonostante le numerose promesse e progetti delle amministrazioni che si sono alternate negli anni.\nCultura.\nFeste.\nLa principale festivit\u00e0 \u00e8 il 15 agosto, Festa dell'Assunta: \u00e8 celebrata con una suggestiva processione di barche in mare, che con i suoi circa 9\u00a0km di percorso lungo il litorale, risulterebbe come la pi\u00f9 lunga esistente nel suo genere. Il passaggio del simulacro della Madonna, \u00e8 seguito sulle spiagge da migliaia di persone che accendono tradizionalmente dei fal\u00f2, mentre gli stabilimenti balneari, organizzano spettacoli pirotecnici quando il corteo di barche li raggiunge. Inoltre il ferragosto \u00e8 anche un'importante occasione economica per la localit\u00e0 che registra grandi arrivi di bagnanti dalla capitale.\nSagra del Torvicello (piatto tipico della localit\u00e0, creato proprio a Torvaianica - spaghetti alla chitarra artigianali di farro e farina integrale, conditi con pomodoro e alici ambedue freschi, finocchiella, basilico e pecorino romano). Ancora non \u00e8 stata fissata una data precisa per questa Sagra che viene effettuata al momento in diversi periodi dell'anno, con prevalenza nel periodo estivo.\nLa Pro Loco Torvaianica, si impegna dal 1966 alla realizzazione di eventi ed al rilancio dell'economia locale.\nMonumenti e luoghi d'interesse.\nA Torvaianica vi \u00e8 dal 2005 lo Zoomarine, un parco acquatico di divertimenti, che con il tempo si \u00e8 confermato il terzo parco divertimenti italiano e il primo dell'Italia centrale. Nel 2006, in via Siviglia, sono stati ritrovati casualmente i resti di un'antica villa romana.\nSport.\nCalcio.\nIl calcio si svolge al City Sport Center di Via Zara, dove attualmente gioca il Citt\u00e0 di Pomezia (in Promozione) e la Virtus Torvajanica (3\u00b0 Categoria). Al Campo Maniscalco di Pomezia gioca invece il FC Real Torvajanica (neonata squadra di 2\u00b0 Categoria).\nPallacanestro.\nUna disciplina con una lunga ed importante tradizione sportiva \u00e8 la pallacanestro: il \"Basket Torvaianica\" (con gli storici colori sociali giallobl\u00f9, tipici delle squadre sportive locali), fondato nel 1974, \u00e8 il gruppo sportivo locale in attivit\u00e0 pi\u00f9 antico e longevo ed oltre ad avere come sua caratteristica quella di formare grintose e vincenti squadre giovanili, ha partecipato pi\u00f9 volte anche a campionati di Serie C.. Il campo di gioco \u00e8 il Palazzetto dello Sport \"Enea\", di via Levante.\nRugby.\nMolto sviluppata \u00e8 anche la pratica della palla ovale grazie alla presenza dal 1996 del \"Torvaianica Rugby\", militante in Serie C, che attualmente gioca presso il Centro \"Cavallino Verde\", ad Ardea.\nAltro.\nDal 1984 a Torvaianica si svolge la \"Marestate Cup\"; nato come torneo di calcio a 11, \u00e8 oggi una tradizionale competizione di calcio a 5, dove partecipano anche molti ex giocatori famosi."}
{"id": "2328967", "revid": "287204", "url": "https://it.wikipedia.org/wiki?curid=2328967", "title": "Csempeszkop\u00e1cs", "text": "Csempeszkop\u00e1cs \u00e8 un comune dell'Ungheria di 306 abitanti (dati 2001). \u00c8 situato nella provincia di Vas."}
{"id": "2328969", "revid": "573174", "url": "https://it.wikipedia.org/wiki?curid=2328969", "title": "Means-end chain", "text": "La means-end chain (letteralmente: catena mezzi-fine) \u00e8 un modello teorico di funzionamento della pubblicit\u00e0.\nDescrizione del modello.\nGrado di conoscenza del prodotto.\nSecondo la means-end chain, la \"conoscenza\" che ha un consumatore relativamente ad un prodotto sarebbe organizzata gerarchicamente in base ad un crescente grado di astrazione, o in base ad un decrescente grado di concretezza a seconda dei punti di vista:\nQuindi pi\u00f9 alto \u00e8 il livello di astrazione, pi\u00f9 forte e pi\u00f9 diretta \u00e8 la relazione che un dato prodotto ha con il S\u00e9: i valori personali sono pi\u00f9 pertinenti rispetto alle conseguenze, ma le conseguenze sono pi\u00f9 pertinenti rispetto agli attributi.\nLa teoria della means-end chain tratta valori, conseguenze e attributi come il \"contenuto\" base della conoscenza immagazzinata in memoria circa un prodotto; e tratta la relazione che vi \u00e8 tra questi livelli di astrazione come la \"struttura\" di tale conoscenza (cfr. connessionismo).\nCreazione di una pubblicit\u00e0 efficace.\nSecondo la means-end chain, una pubblicit\u00e0 efficace \u00e8 una pubblicit\u00e0 che non solo riesce a far leva su tutti gli elementi sopra citati (valori, conseguenze, attributi), ma soprattutto riesce a metterli coerentemente in relazione tra loro in una \"catena mezzi-fine\". In questo modo, considerando le estremit\u00e0, gli attributi di un prodotto diventano i \"mezzi\" grazie ai quali un consumatore \u00e8 in grado di ottenere il \"fine\" desiderato, ovvero quello stato dell'esistenza associato alla soddisfazione di un certo valore.\nUna pubblicit\u00e0 efficace \u00e8 una pubblicit\u00e0 in grado di inanellare una catena mezzi-fine, e che riesce quindi a far acquisire ad un prodotto una \"rilevanza personale\" ed una \"desiderabilit\u00e0\". A loro volta questi due aspetti sono considerati chiave d'accesso per la brand persuasion, ovvero un \"atteggiamento positivo\" e un\u2019\"intenzione di acquisto\" nei confronti della marca reclamizzata."}
{"id": "2328970", "revid": "767487", "url": "https://it.wikipedia.org/wiki?curid=2328970", "title": "Cs\u00e9nye", "text": "Cs\u00e9nye \u00e8 un comune dell'Ungheria di 636 abitanti (dati 2001). \u00c8 situato nella provincia di Vas."}
{"id": "2328972", "revid": "114351211", "url": "https://it.wikipedia.org/wiki?curid=2328972", "title": "Tinella (Piemonte)", "text": "Il Tinella \u00e8 un torrente del Piemonte, principale affluente del Belbo, che scorre quasi interamente nella Provincia di Cuneo.\nPercorso.\nNasce da alcune piccole sorgenti collinari nei pressi di Trezzo Tinella.\nCon corso stretto \u00e8 incassato compie un ampio arco per sud-est per poi sfociare presso Santo Stefano Belbo nel torrente Belbo.\nRegime idrologico.\nRaccogliendo un numero limitato di affluenti, e peraltro con portate molto modeste, il Tinella ha una portata molto limitata. Al contrario, in caso di forti piogge, pu\u00f2 straripare e quindi arrecare danni alle zone adiacenti all'asta fluviale.\nStato ambientale.\nIl Tinella \u00e8 un corso d'acqua particolarmente inquinato; nel settembre 2012 il torrente si \u00e8 colorato di nero, a causa degli scarichi industriali della zona che attraversa."}
{"id": "2328974", "revid": "767487", "url": "https://it.wikipedia.org/wiki?curid=2328974", "title": "Csipkerek", "text": "Csipkerek \u00e8 un comune dell'Ungheria di 410 abitanti (dati 2001). \u00c8 situato nella provincia di Vas."}
{"id": "2328976", "revid": "767487", "url": "https://it.wikipedia.org/wiki?curid=2328976", "title": "Cs\u00f6nge", "text": "Cs\u00f6nge \u00e8 un comune dell'Ungheria di 413 abitanti (dati 2001). \u00c8 situato nella provincia di Vas."}
{"id": "2328977", "revid": "767487", "url": "https://it.wikipedia.org/wiki?curid=2328977", "title": "Cs\u00f6r\u00f6tnek", "text": "Cs\u00f6r\u00f6tnek \u00e8 un comune dell'Ungheria di 935 abitanti (dati 2001). \u00c8 situato nella provincia di Vas."}
{"id": "2328979", "revid": "1935417", "url": "https://it.wikipedia.org/wiki?curid=2328979", "title": "Daraboshegy", "text": "Daraboshegy \u00e8 un comune dell'Ungheria di 105 abitanti (dati 2001). \u00c8 situato nella provincia di Vas."}
{"id": "2328983", "revid": "110157", "url": "https://it.wikipedia.org/wiki?curid=2328983", "title": "Dozmat", "text": "Dozmat \u00e8 un comune dell'Ungheria di 179 abitanti (dati 2001). \u00c8 situato nella provincia di Vas."}
{"id": "2328984", "revid": "1543377", "url": "https://it.wikipedia.org/wiki?curid=2328984", "title": "Nizza (rio)", "text": "Il Rio Nizza \u00e8 un piccolo corso d'acqua collinare che scorre interamente nel Monferrato astigiano in Piemonte.\nEsso nasce a Burio, una frazione di Costigliole d'Asti. Esso prosegue verso est fino a Nizza Monferrato, dove confluisce nel Torrente Belbo, attraversando prima i territori di Agliano, Castelnuovo Calcea, Moasca, San Marzano Oliveto. \nEsso nasce a 280 m s.l.m. Il punto pi\u00f9 alto del bacino idrico corrisponde a Bastia di Costigliole a 341 m s.l.m.\nRegime.\nCorso d'acqua dal regime torrentizio, \u00e8 alimentato esclusivamente dalle piogge ed \u00e8 assai soggetto a rovinose piene improvvise che hanno svariate volte alluvionato la citt\u00e0 di Nizza Monferrato.\nFlora e fauna.\nNel bacino idrico del Rio Nizza vivono numerose specie animali loocali, tra cui un gran numero di nutrie, ma in esso non vivono pesci. Segnalata la presenza di sanguisughe in alcuni documenti storici. \nEsso costeggia le colline del Basso Monferrato, rigogliose di viti, ma non di frumento. Questo rivo quindi, a differenza di altri corsi d'acqua piemontesi, non \u00e8 utilizzato per la costruzione di canali d'irrigazione.\nLa storia riguardo al Rio Nizza.\nAl Rio Nizza sono legati diversi antichi saggi di letteratura riguardanti, tra l'altro, la ricerca della sorgente principale. Due diversi autori danno l\u2019origine in due punti diversi, anche se di prossimit\u00e0. \nGoffredo Casalis nel suo \"Dizionario geografico, storico, statistico, commerciale degli stati di S.M. il re di Sardegna\" individua la sorgente presso la zona di Paludo, un piccolo tratto di territorio umido compreso tra i comuni di Agliano Terme, Calosso e Costigliole d'Asti.\nLa versione scritta in \"Notizie topografiche e statistiche sugli state sardi\" di Luigi De Bartolomeis, secondo cui la sorgente si trova tra i colli di Costigliole e Burio, \u00e8 quella oggi pi\u00f9 accreditata e sempre pi\u00f9 spesso considerata ufficiale."}
{"id": "2328985", "revid": "767487", "url": "https://it.wikipedia.org/wiki?curid=2328985", "title": "D\u00f6b\u00f6rhegy", "text": "D\u00f6b\u00f6rhegy \u00e8 un comune dell'Ungheria di 202 abitanti (dati 2001). \u00c8 situato nella provincia di Vas."}
{"id": "2328986", "revid": "729019", "url": "https://it.wikipedia.org/wiki?curid=2328986", "title": "D\u00f6r\u00f6ske", "text": "D\u00f6r\u00f6ske \u00e8 un comune dell'Ungheria di 110 abitanti (dati 2001). \u00c8 situato nella provincia di Vas."}
{"id": "2328987", "revid": "287204", "url": "https://it.wikipedia.org/wiki?curid=2328987", "title": "Good Morning (album)", "text": ""}
{"id": "2328988", "revid": "252548", "url": "https://it.wikipedia.org/wiki?curid=2328988", "title": "Catena mezzi-fine", "text": ""}
{"id": "2328989", "revid": "106908", "url": "https://it.wikipedia.org/wiki?curid=2328989", "title": "Duka", "text": "Duka \u00e8 un comune dell'Ungheria di 227 abitanti (dati 2001). \u00c8 situato nella provincia di Vas."}
{"id": "2328991", "revid": "858648", "url": "https://it.wikipedia.org/wiki?curid=2328991", "title": "Giuseppe Leoni (politico)", "text": "Biografia.\n\u00c8 diplomato all'Istituto Tecnico Commerciale Statale \"F. Daverio\" di Varese e laureato in Architettura al Politecnico di Milano. Nel 1984 Giuseppe Leoni \u00e8 tra i fondatori della Lega Autonomista Lombarda, che prender\u00e0 poi il nome di Lega Lombarda. Con questo partito viene eletto alla Camera dei deputati nel 1987, subentrando ad Umberto Bossi che opta per il Senato. Dopo le elezioni politiche del 1992 Leoni passa al Senato: in questo periodo \u00e8 il presidente della \"Consulta cattolica\" della Lega Nord.\nNel 1993 Leoni riceve un avviso di garanzia per la vicenda di un finanziamento illecito in cui sarebbe stato coinvolto in quanto responsabile editoriale di una radio locale; il reato viene poi prescritto.\nNel 1994 \u00e8 rieletto alla Camera nel collegio uninominale di Gallarate, appoggiato dal Polo delle Libert\u00e0 con il ruolo di vice capogruppo vicario della Lega Nord alla Camera. Dal 1995 al 1999 \u00e8 Presidente della Lega Lombarda subentrando a Roberto Calderoli. Due anni dopo la Lega lo candida al Senato nel collegio di Varese, ma arriva terzo; ritorna in parlamento nel 1999, come primo degli esclusi, grazie alle dimissioni di Francesco Speroni, eletto al Parlamento europeo. Nel frattempo diventa il leader del movimento dei \"Cattolici Padani\", che si presenta nel 1997 alle elezioni per il cosiddetto parlamento della Padania, gestite e organizzate dalla Lega, mentre, in occasione delle elezioni amministrative del 1998, promuove la lista del \"Blocco padano\".\nAlle elezioni politiche del 2001 si ripresenta nel collegio senatoriale di Varese per la lista \"Va' pensiero Padania\": il suo risultato (3,9%) \u00e8 il pi\u00f9 alto per questa lista in Lombardia, ma \u00e8 insufficiente per fargli ottenere la riconferma, che arriva invece nel 2006 e nel 2008.\nAppassionato di volo sportivo, titolare di una licenza di pilota civile, dal 2002 al 2018 alla guida dell'Aero Club d'Italia, prima come commissario straordinario, poi come presidente eletto e quindi ancora come commissario straordinario, ottenendo in ultimo, nel luglio 2012, con un emendamento \"ad personam\" da lui stesso presentato al disegno di legge denominato \u201cSpending Review\u201d il rinnovo per un ulteriore anno del mandato commissariale.\nA seguito di indagini della Guardia di Finanza, su richiesta della Corte dei Conti del Lazio, nella gestione commissariale dell'AeCI, il 14 maggio 2013 Giuseppe Leoni \u00e8 stato citato dalla Procura Regionale del Lazio della Corte Dei Conti per il pagamento di danno erariale di circa euro con ulteriori indagini in corso per altri analoghi casi, successivamente la Corte dei Conti con Sent. N. 730/2013, ha assolto Giuseppe Leoni dall'accusa di illecito amministrativo contabile; l'assoluzione \u00e8 giunta con formula piena.\nLeoni \u00e8 stato condannato in primo grado dalla Sez. X del Tribunale di Roma a tre anni di reclusione, a euro di multa e all'interdizione dai pubblici uffici. Per effetto della legge Severino, l'interdizione non si applica, poich\u00e9 come presidente dell'Aero Club d'Italia non ha deleghe gestionali dirette.\nNell'agosto 2020 prende pubblicamente posizione contro la nuova Lega di Matteo Salvini affermando che \"la Lega Nord \u00e8 un'altra cosa\", che il progetto iniziale della Lega Nord \u00e8 \"stato tradito\" e che Salvini \"ha scambiato il concetto di federalismo con quello di federale fascista\"."}
{"id": "2328994", "revid": "232134", "url": "https://it.wikipedia.org/wiki?curid=2328994", "title": "I don't wanna miss a thing", "text": ""}
{"id": "2328999", "revid": "891990", "url": "https://it.wikipedia.org/wiki?curid=2328999", "title": "Scuola Utagawa", "text": "Fondata da Utagawa Toyoharu (1735-1818), la Scuola Utagawa fu una delle pi\u00f9 importanti scuole di stampa xilografica giapponese. Nonostante fosse posteriore alla celebre scuola Torii, raggiunse in breve un grande successo. Ragioni di questo risultato furono senza dubbio l'introduzione di tecniche artistiche occidentali quali ad esempio la prospettiva lineare, ma anche un rapporto molto stretto tra maestro ed allievi, nonch\u00e9 un severo metodo di selezione ed ammissione alla scuola stessa. La stretta relazione col mondo del teatro kabuki (che divenne uno dei generi distintivi della scuola), con gli editori di stampe e un'oculata cura della pubblicit\u00e0 resero questa scuola dominatrice quasi incontrastata del panorama della corrente artistica Ukiyo-e. Esponenti celebri della scuola Utagawa furono Hiroshige, Kunisada, Kuniyoshi e Yoshitoshi."}
{"id": "2329001", "revid": "767487", "url": "https://it.wikipedia.org/wiki?curid=2329001", "title": "Improvvisazione libera", "text": "Con il termine Improvvisazione libera (traduzione dell'inglese \"Free Improvisation\", per cui \u00e8 in uso anche il termine \"Free Music\") ci si riferisce ad una forma di improvvisazione musicale non idiomatica come pratica estemporanea (nel momento) che combina disponibilit\u00e0 all'ascolto, comunicazione empatica e un utilizzo consapevole delle tecniche musicali. Attivit\u00e0 di esplorazione e/o composizione istantanea in cui i musicisti (e il pubblico) si mettono in gioco sviluppando una responsabilit\u00e0 autoriale condivisa.\nLa free improvisation come genere musicale si svilupp\u00f2 negli anni sessanta in USA ed Europa influenzata dal free jazz e dalla musica contemporanea \"colta\" di tradizione europea (come la musica concreta o la dodecafonia). Un ruolo importante nello sviluppo di questo approccio lo ebbe, in Italia, la scena di musica contemporanea romana, nella figura di Franco Evangelisti e del suo Gruppo di Improvvisazione Nuova Consonanza, ma anche nelle espressioni dei Musica Elettronica Viva. Mentre negli USA, nel Regno Unito, in Germani e in Olanda qualche anno dopo, musicisti come il chitarrista Derek Bailey, i sassofonisti Peter Br\u00f6tzmann, Anthony Braxton e Evan Parker, il trombonista George Lewis, i batteristi John Stevens, Tony Oxley, Han Bennink, il bassista Gavin Bryars e le band Art Ensemble of Chicago e AMM, svilupparono un linguaggio che chiamarono \"free improvisation\", rifuggendo le etichette come \"free jazz\" e descrivendo questo tipo di musica come non idiomatica.\nCaratteristiche.\nSebbene i musicisti possano scegliere di suonare in un determinato stile o tonalit\u00e0, o ad un determinato tempo, le canzoni convenzionali sono molto rare nell'improvvisazione libera, attribuendo generalmente maggior enfasi ad un umore o ad una tessitura musicale e sonora, o pi\u00f9 semplicemente ad un gesto performativo che a valori come melodia, armonia o ritmo.\nSpesso i musicisti della free music, venendo da ambiti disparati, si misurano con altri generi. Alcuni esempi possono essere il compositore di colonne sonore Ennio Morricone che faceva parte del Gruppo di Improvvisazione Nuova Consonanza, Anthony Braxton che scrisse delle opere e John Zorn autore di acclamati brani per orchestra.\nNegli anni la free music ha influenzato ed \u00e8 stata influenzata da altre aree della sperimentazione, come alcuni aspetti della musica contemporanea (espansione delle tecniche), il noise rock (aggressivit\u00e0 e dissonanza) IDM (computer manipulation e sintesi digitale), Musica minimalista e Musica elettroacustica che possono ora essere analizzati attraverso la free improvisation.\nStoria.\n\u00c8 difficile stabilire l'esatto momento di partenza per uno stile che trova molti precedenti e numerose graduali evoluzioni che portarono poi alla improvvisazione libera. Come scrisse un anonimo critico per AllMusic, \"essendosi liberato da tutte le regole, non si pu\u00f2 risalire ad un'origine della free improvisation, se non individuandola nel termine molto generico di avanguardia.\"\nNello stesso articolo citato sopra si parla di Bailey che sostiene che la libera improvvisazione deve essere stata la forma musicale primordiale, perch\u00e9 \"il primo performer musicale dell'umanit\u00e0 non deve essere stato niente di diverso da un libero improvvisatore\". Similmente, Keith Rowe sostiene che \"altri musicisti iniziarono a suonare liberamente in questo modo prima dei AMM e prima di Derek [Bailey]! Chi sa quando si inizi\u00f2 a suonare in libert\u00e0? Puoi immaginare un suonatore di liuto nel 1500 che si ubriaca e fa improvvisazioni per un pubblico di fronte ad un fuoco... il rumore, il baccano dovevano essere enormi. Io non posso credere che dei musicisti giocando non andarono mai alla deriva liberamente. La Melisma in Monteverdi dev' essere derivato da una cosa simile. Ma questa cosa era tutta nel contesto del repertorio\"\nIn una serie di conferenze tenute fra Brema ed Amburgo nel 1959, cercando di spingere la musica contemporanea oltre i concetti di alea, Evangelisti sosteneva che \"da pi\u00f9 di 2000 anni in India gli esecutori sono anche compositori, essendo quella musica legata a forme momentanee\".\nPrecedenti nella classica.\nI musicisti esperti erano soliti improvvisare nel periodo della musica classica (Seicento-primi del Novecento) e molti compositori ed interpreti (come il violinista Paganini ed il pianista, organista e compositore Beethoven) erano particolarmente acclamati per la loro abilit\u00e0 nell'improvvisazione. La cadenza in un concerto era spesso la parte che dava l'opportunita ad un solista di dimostrare la propria abilit\u00e0 nell'improvvisazione. Alcuni compositori concedevano pi\u00f9 libert\u00e0 di altri nella cadenza: alcune volte i solisti arricchivano con piccoli abbellimenti la composizione precedente alla cadenza, altre volte si potevano permettere maggiori libert\u00e0 anche sul come improvvisare e sulla durata dell'improvvisazione e le note, la melodia, l'armonia ed il tempo venivano temporaneamente affidate alla direzione del solista. Sul finire dell'Ottocento e l'inizio del Novecento si perse l'uso di questo tipo di improvvisazione considerando sempre pi\u00f9 improprie le divagazioni dallo spartito.\nSulla met\u00e0 del XX secolo, compositori come Henry Cowell, Morton Feldman, Karlheinz Stockhausen e George Crumb reintrodussero l'improvvisazione nella musica classica con composizioni che concedevano o richiedevano ai musicisti l'improvvisazione.\nPrecedenti nel Jazz.\nL'improvvisazione ebbe un'importanza centrale nel jazz fin dal suo inizio, ma dagli anni cinquanta viene assunta come tipicit\u00e0 del genere.\nForse le prime registrazioni in libert\u00e0 nel jazz furono due brani registrati nel 1949 sotto la direzione del pianista Lennie Tristano: \"Intuition\" e \"Digression\". Il sestetto che registr\u00f2 i brani includeva i sassofonisti Lee Konitz e Warne Marsh. Nel 1954 Shelly Manne registr\u00f2 un brano chiamato \"Abstract No. 1\" con il trombettista Shorty Rogers e con Jimmy Giuffre che fu un'improvvisazione con un certo margine di libert\u00e0. Il critico musicale di jazz Harvey Pekar ha inoltre indicato una registrazione di improvvisazione di Django Reinhardt in cui si dirotta drasticamente dai cambi di accordo stabiliti dal brano. Anche se considerevoli, questi esempi rimangono ancora nella definizione di jazz.\nSul finire dei '50 e i primi '60 il movimento free jazz coalizz\u00f2 intorno a s\u00e9 importanti e disparate figure come Cecil Taylor, Sun Ra, Ornette Coleman e John Coltrane, ed altri meno conosciuti ma altrettanto importanti come Joe Maneri e Joe Harriott. Il free jazz concesse radicali ed improvvise fughe dal materiale armonico e ritmico della composizione come istanza stessa di questo modo si suonare, permettendo ai musicisti di ignorare le ripetizioni tipiche della struttura del brano. Questa musica sembra spesso lontana dalla tradizione del jazz precedente, anche se ha conservato quasi sempre uno o pi\u00f9 elementi centrali di quella tradizione pur abbandonando gli altri.\nQueste idee furono sviluppate ulteriormente nel 1962 dal clarinettista jazz Jimmy Giuffre nelle sue registrazioni a caduta libera, caratterizzate da musica improvvisata liberamente e spontaneamente, le cui similitudini con gli stili del jazz appaiono inconsistenti. Un'altra importante registrazione fu \"New York Eye and Ear Control\" (1964), colonna sonora per un film di Michael Snow, inciso per la ESP-Disk del sassofonista Albert Ayler. Fu Snow a suggerire ad Ayler l'idea di una band che suona senza composizione o temi.\nGli Spontaneous Music Ensemble furono fondati da John Stevens e Trevor Watts a met\u00e0 anni sessanta e ne fecero parte in tempi diversi, musicisti come Derek Bailey, Evan Parker, Kenny Wheeler, Roger Smith e John Butcher. Come per la Association for the Advancement of Creative Musicians (AACM), molti di questi musicisti provenienti dal jazz portarono la loro musica ad esiti di astrazione. L'etichetta discografica Emanem documento buona parte di questa corrente.\nCi fu e continua ad esserci una linea di demarcazione labile che separa il free jazz dalla free improvisation. Il gruppo di Chicago AACM, collettivo che include Muhal Richard Abrams, Henry Threadgill, Anthony Braxton, Jack DeJohnette, Lester Bowie, Roscoe Mitchell, Joseph Jarman, Famadou Don Moye, Malachi Favors e George Lewis, formatosi nel 1965 incluse molti musicisti chiave della nascente scena internazionale della free improvisation.\nNel 1966 la Elektra Records pubblic\u00f2 la prima registrazione di free improvisation europea del gruppo AMM, che includeva nella formazione di allora Cornelius Cardew, Eddie Pr\u00e9vost, Lou Gare, Keith Rowe e Lawrence Sheaff.\nNel 1967 Alfred Harth fond\u00f2 la formazione classica dei Just Music che nel 1969 incise per la ECM nella Germania ovest.\nLa Free improvisation nel mondo.\nTra gli anni sessanta e settanta la free improvisation dilag\u00f2 tra USA, Europa ed Est asiatico entrando presto in dialogo con Fluxus, happening, performance art e rock music. Nella met\u00e0 degli anni settanta era un fenomeno globale.\nIl Gruppo di Improvvisazione Nuova Consonanza, proveniente dall'area della musica contemporanea e formatisi a Roma nel 1964, seguendo le teorie del compositore Franco Evangelisti si autodefin\u00ec come \"\"il primo ed unico gruppo formato da compositori-esecutori\", elaborando cos\u00ec una delle prime esperienze di improvvisazione libera. A raccogliere le intuizioni del gruppo furono poi i Musica Elettronica Viva, un gruppo di americani trapiantati nella capitale italiana composti da Alvin Curran, Richard Teitelbaum, Frederic Rzewski, Allan Bryant, Carol Plantamura, Ivan Vandor e Jon Phetteplace.\nNel 1976 Derek Bailey fond\u00f2 e cur\u00f2 il Company Week, un festival di musica d'improvvisazione nel quale comparivano ensemble di musicisti creati ad hoc per l'occasione e che in molti casi non avevano mai suonato assieme. Questo approccio da sedie musicali alla collaborazione fu un gesto provocatorio del Bailey curatore, forse in risposta all'atteggiamento di John Stevens che sosteneva che dei musicisti dovevano collaborare per mesi o per anni per riuscire ad improvvisare bene assieme.\nDal 2002 il collettivo Neozelandese Vitamine S ospita settimanalmente improvvisazioni basate su trii scelti a caso.\nDal 2006 la musica improvvisata nelle sue varie declinazioni \u00e8 sostenuta e promossa dall'ISIM (International Society for Improvised Music) fondato da Ed Sarath della University of Michigan e da Sarah Weaver. L'ISIM comprende oltre 300 artisti in tutto il mondo fra i quali Pauline Oliveros, Oliver Lake, Stephen Nachmanovitch, Thomas Buckner, Robert Dick, India Cooke, Jane Ira Bloom, Karlton Hester, Roman Stolyar, Mark Dresser ed altri.\nElectronic free improvisation.\nL'elettronica unita ad oscillatori, eco, filtri e suonerie di orologi furono parte integrante nelle performance di improvvisazione libera di gruppi come i Kluster della scena underground berlinese dello Zodiac Club di Berlino nei tardi anni sessanta, ma fu solo pi\u00f9 tardi che gli strumenti tradizionali lasciarono il posto alla pura elettronica nella \"free improvisation\". Nel 1984 il gruppo svizzero Voice Crack inizi\u00f2 ad usare rigorosamente oggetti elettronici rotti usati nella vita quotidiana e pi\u00f9 recentemente la electronic free improvisation ha lavorato spesso con Circuit bending, rumori, strumenti autocostruiti e giradischi, usati soprattutto da performer come Otomo Yoshihide, Ground Zero, Hemmelig tempo, G\u00fcnter M\u00fcller, poire z e molti altri."}
{"id": "2329002", "revid": "647919", "url": "https://it.wikipedia.org/wiki?curid=2329002", "title": "Libera improvvisazione", "text": ""}
{"id": "2329005", "revid": "281901", "url": "https://it.wikipedia.org/wiki?curid=2329005", "title": "Stemma di Bologna", "text": "Lo stemma della Citt\u00e0 di Bologna \u00e8 costituito da uno scudo ovato diviso in quattro parti, due contenenti una croce rossa su sfondo bianco sovrastata da un capo d'Angi\u00f2 e le altre due la scritta color oro \"\" posta in banda su sfondo azzurro, il tutto sovrastato da una testa di leone posta di fronte.\nBlasonatura.\nCon decreto del 6 novembre 1937, il Capo del Governo riconobbe alla citt\u00e0 di Bologna il diritto di fare uso dello stemma. Ha la seguente blasonatura:\nIl Comune fa uso, nelle cerimonie ufficiali, del gonfalone, riconosciuto secondo quanto previsto dalla vigente normativa. Nell'uso del gonfalone si osservano le norme del D.P.C.M. 3 giugno 1986 sostituito dalla legge 5 febbraio 1998, n. 22.\nIl gonfalone cittadino \u00e8 decorato dalle seguenti medaglie:\nStoria.\nLo stemma di Bologna \u00e8 composto da tre elementi:\nIl primo di questi ad apparire, come simbolo del Comune fu la croce rossa in campo argento (o bianco); la sua prima testimonianza documentale risale al 1259, quando compare, disegnata, in margine a una rubrica in merito al vessillo negli \"Statuti del Comune\", la sua prima rappresentazione su uno scudo a colori \u00e8 invece del 1311 su un codice degli \"Statuti dell'arte dei Drappieri\". Secondo quanto riportato nella \"Historia di Bologna\" del Ghirardacci la sua origine leggendaria risalirebbe alla prima crociata, quando Lodovico Bianchetti il quale, rimasto in Terrasanta con il re Goffredo, affid\u00f2 a Tartaro Tencarari la bandiera recante la croce rossa in campo bianco con cui si identificavano i crociati bolognesi, affinch\u00e9 la consegnasse al Magistrato di Bologna che la adott\u00f2 come pubblica insegna della citt\u00e0. Un'altra tradizione leggendaria vuole che avesse origine dalla Lega Lombarda, a cui Bologna appartenne, e alla lotte sostenute contro l'impero. Entrambe queste ipotesi sono da considerare non dimostrate, stante il fatto che all'epoca della prima crociata Bologna non godeva ancora di autonomia cittadina, era dominio feudale.\n\u00c8 probabile che il simbolo sia nato come segno distintivo militare per distinguere le milizie bolognesi da quelle di altre terre e sia in seguito passato al comune. Successivamente, durante la lotta tra il papato e l'impero, nel la quale Bologna parteggi\u00f2 per il primo, si aggiunse alla croce il cos\u00ec detto Capo d'Angi\u00f2. Questo simbolo contraddistingueva i sostenitori di Carlo d'Angi\u00f2 e di Roberto d'Angi\u00f2, ambedue paladini della Chiesa. Inizialmente venivano accostati (in linguaggio araldico \u201caccollati\u201d) lo stemma del comune e quello degli Angioini in seguito quest'ultimo si ridusse al solo capo. \u00c8 invece da scartare la leggenda che il capo discendesse dalla leggendaria orifiamma di Francia che il re Carlo VI di Francia avrebbe donato al comune quando nel 1389 prese quest'ultimo sotto la sua protezione. In questi anni, precisamente nel 1376 avrebbe fatto la sua comparsa il secondo degli elementi dell'arme cittadina, cio\u00e8 lo scudo azzurro con la scritta in oro . Sempre secondo il Ghirardacci quando in quell'anno i bolognesi si ribellarono al Cardinale legato Guglielmo di Noellet ed aderirono alla Lega. I fiorentini inviarono alla citt\u00e0, insieme agli aiuti militari, uno stendardo azzurro con il motto \"\". Anche se il fatto pu\u00f2 essere storicamente vero si ha testimonianza di questo emblema anche su documenti precedenti, come ad esempio la copertina membranacea di un registro d'archivio del 1366; \u00e8 altres\u00ec vero che esso era dal 1282 il vessillo dei priori di libert\u00e0 di Firenze.\nNel 1438-1443 compare, per la prima volta, lo stemma cittadino sul grosso emesso in quegli anni. Nel corso del secolo XV i due stemmi del comune e del popolo furono accollati per poi fondersi nel secolo successivo, questo scudo si incontra per la prima volta sulle monete emesse sotto il governo di Sante Bentivoglio. In seguito le famiglie nobili che governarono la citt\u00e0 ne modificarono il blasone inserendovi il proprio stemma ma queste modificazioni furono tutte temporanee. Il terzo elemento, la testa di leone, sostituisce la corona di cui Bologna non fece mai uso; anche qui esiste una spiegazione leggendaria ed \u00e8 che essa discenda da un leone donato da Obizzo II d'Este alla citt\u00e0 nel 1293. In realt\u00e0 esso appare per la prima volta nel secolo XVI ed \u00e8 probabilmente dovuto alla lotta sopra riportata del 1376, in conseguenza di questa la citt\u00e0 si dot\u00f2 di ordinamenti democratici e il simbolo di questa rivoluzione fu il leone rampante che tiene tra le zampe una bandiera crociata. In seguito, perduto il comune la sua indipendenza, il leone si ridusse alla sola testa che fu messa a cimare lo scudo. Ottenuto con ci\u00f2 lo scudo la sua forma attuale, nel 1928 il podest\u00e0 Leandro Arpinati richiese di potervi inserire il fascio littorio, richiesta in seguito respinta dal Commissario del re per Consulta araldica che consentiva l'abbinamento dello stemma cittadino con quello dello stato se ne fosse ottenuta la prescritta autorizzazione. La presidenza del consiglio dei ministri comunicava in seguito, il 16 maggio 1935, di non poter dare corso alla richiesta in quanto lo stemma non era legalmente riconosciuto. Con deliberazione del 31 gennaio 1936 il commissario prefettizio Renato Pascucci ne richiedeva perci\u00f2 il riconoscimento a cui la Regia Commissione Araldica per le Provincie di Romagna diede il proprio assenso in data 22 dicembre 1936; l'iter si concluse con il decreto di riconoscimento da parte del presidente del consiglio del 6 novembre 1937."}
{"id": "2329006", "revid": "1318658", "url": "https://it.wikipedia.org/wiki?curid=2329006", "title": "Magaliesberg", "text": "Il Magaliesberg \u00e8 una catena montuosa del Sudafrica nordoccidentale, che si estende da Pretoria (provincia del Gauteng) fino a sud di Pilanesberg (provincia del Nordovest). Il punto pi\u00f9 alto \u00e8 la vetta del Nooitgedacht (1.852\u00a0m). La catena costituisce la linea di demarcazione fra i due altopiani del Bushveld (a nord, pi\u00f9 basso e caldo) e dell'Alto Veld (a sud, pi\u00f9 alto e freddo).\nClima.\nIl clima della zona \u00e8 caratterizzato da estati calde con precipitazioni (650\u00a0mm annui) associate frequenti temporali e inverni relativamente freddi che possono dar luogo anche a formazione di brina nelle valli sul lato meridionale della catena, cio\u00e8 quelle non esposte al sole, mentre questo non succede per le vallate rivolte a nord.\nEtimologia.\nIl nome \"Magaliesberg\" (in afrikaans, \"monti di Magali\") deriva dal sovrano tswana Magali, che regnava sulla regione nell'epoca in cui vi giunsero i coloni voortrekker provenienti dalla Colonia del Capo.\nLuoghi di interesse.\nNella regione dei Magaliesberg si trovano diverse aree protette, incluso il sito UNESCO chiamato \"Culla dell'umanit\u00e0\", dove si trovano resti di ominidi di oltre 2 milioni di anni d'et\u00e0, e la Kgaswane Mountain Reserve, una riserva naturale di 4257 ettari. Lungo tutta la catena si sviluppa un sistema di riserve naturali minori, sia pubbliche che private. Sulle pendici dei monti si trovano diverse strutture fortificate risalenti alle guerre boere."}
{"id": "2329012", "revid": "1543377", "url": "https://it.wikipedia.org/wiki?curid=2329012", "title": "Ausilio Priuli", "text": "Membro dell'Istituto Italiano di Preistoria e Protostoria. Si deve a lui il primo compendio enciclopedico dell'arte preistorica e protostorica di tradizione italiana e delle Alpi: \"La cultura figurativa preistorica e di tradizione in Italia\" pubblicato nel 1991.\nBiografia.\nAusilio Priuli nasce a Cemmo di Capo di Ponte, in Valle Camonica, da Giuseppe e da Giacomina Prandini.\nOttiene la maturit\u00e0 magistrale a Breno nel 1970, in seguito studia Lingua e Letteratura Straniera a Bergamo. Nel 1980 ottiene il Dottorato in Lettere all'Universit\u00e0 degli studi di Milano.\nNel 1975 fonda il primo villaggio in archeologia sperimentale in Italia, il Museo didattico di arte e vita preistorica di Capo di Ponte.\nNegli anni 2000 fonda l'Archeopark di Darfo Boario Terme, un parco tematico sulla preistoria contenente ricostruzioni di abitati neolitici, dell'et\u00e0 dei metalli ed un villaggio palafitticolo."}
{"id": "2329013", "revid": "767487", "url": "https://it.wikipedia.org/wiki?curid=2329013", "title": "Funambola", "text": "Funambola \u00e8 un album della musicista italiana Patrizia Laquidara, pubblicato nel 2007 dalla Ponderosa Music&amp;Art.\nComprende 13 brani ed \u00e8 ispirato alle gesta del funambolo francese Philippe Petit, noto per aver camminato su un filo d'acciaio teso tra le due torri gemelle di New York.\nIl funambolismo, in questo caso, \u00e8 inteso sia in senso fisico che interiore, come continua ricerca di un equilibrio emozionale che, quando raggiunto, dura magari solo lo spazio di un mattino.\nLa riflessione intima e l'introspezione sono in effetti i temi principali dell'opera musicale di Patrizia Laquidara e questo album li esplicita in modo esemplare, grazie anche alla perfetta simbiosi di testo e melodia."}
{"id": "2329019", "revid": "1522738", "url": "https://it.wikipedia.org/wiki?curid=2329019", "title": "Susilo Bambang Yudhoyono", "text": ""}
{"id": "2329024", "revid": "339392", "url": "https://it.wikipedia.org/wiki?curid=2329024", "title": "Fiat 1050RC58", "text": ""}
{"id": "2329031", "revid": "600229", "url": "https://it.wikipedia.org/wiki?curid=2329031", "title": "Improvvisazione (jazz)", "text": ""}
{"id": "2329041", "revid": "1359186", "url": "https://it.wikipedia.org/wiki?curid=2329041", "title": "Cyril Despres", "text": "Biografia.\nDespres ha vinto le edizioni 2005, 2007, 2010, 2012 e 2013 del Rally Dakar a bordo di una KTM. Ha inoltre vinto il Rally di Tunisia nel 2004 e nel 2005, il Rally del Marocco nel 2000 e 2012, il Sardegna Rally Race nel 2008 e nel 2009.\nHa altres\u00ec corso due edizioni della Dakar nella categoria auto guidando una Peugeot 2008 DKR e classificandosi trentaquattresimo nel 2015 e settimo nel 2016.\nNel 2017, a bordo della Peugeot 3008 DKR raggiunge il terzo posto nella Dakar alle spalle dei compagni Peterhansel e Loeb completando la tripletta Peugeot.\nVive ad Andorra e parla perfettamente la lingua catalana."}
{"id": "2329048", "revid": "181699", "url": "https://it.wikipedia.org/wiki?curid=2329048", "title": "Cross-hole", "text": "Il cross-hole \u00e8 un metodo di analisi, non distruttivo, che permette di effettuare un'accurata verifica, ad alta risoluzione, della qualit\u00e0 delle strutture di fondazione profonde (quali pali, diaframmi, ecc) mediante l'utilizzo degli ultrasuoni (\u201ccross-hole\u201d).\nViene utilizzato anche negli interventi di consolidamento dei terreni di fondazione, ma anche per l'analisi di strutture fuori terra.\nLa prova cross-hole si basa sulla misura delle velocit\u00e0 di propagazione in un mezzo delle onde sonore.\nPrincipi di funzionamento.\nL'analisi cross-hole si basa sul principio che la velocit\u00e0 dell'onda ultrasonica e la sua energia sono fortemente influenzate dalla densit\u00e0 e dalle propriet\u00e0 elastiche del materiale attraversato.\nLa relazione tra le onde ultrasoniche di tipo P (di compressione o longitudinali) e le caratteristiche del materiale attraversato \u00e8:\nIn un calcestruzzo di buone caratteristiche meccaniche, integro, omogeneo e compatto, si hanno velocit\u00e0 di propagazione delle onde ben definite e di valore elevato (3500-4500 m/s).\nSe il calcestruzzo presenta dei difetti (discontinuit\u00e0, vespai, inclusione di terra, ecc.), si manifesta un maggiore tempo di attraversamento dell'onda con conseguente diminuzione della velocit\u00e0 di propagazione.\nProcedimento.\nDurante il getto del palo di fondazione vengono annegati, parallelamente all'asse del palo e per la sua intera lunghezza, dei tubi in acciaio o in PVC del DN 1\"1/2 (40/48) o 2\" (50/60) in numero variabile: per i pali sono in genere 3, disposti a triangolo equilatero in pianta, mentre per i diaframmi variano da 4 a 6, distanti non pi\u00f9 di 1 m. Per tenerli in posizione durante il getto i tubi vengono ancorati alla gabbia d'armatura.\nDi questi tubi deve essere nota la reciproca distanza (distanza tra sorgente e ricevitore) in modo che, determinato il tempo di propagazione delle onde, sia possibile stimare in maniera accurata le velocit\u00e0 di propagazione in senso orizzontale.\nAll'interno di due tubi distinti, preventivamente riempiti di acqua, vengono inserite due sonde ultrasoniche, una emittente e l'altra ricevente, che vengono fatte muovere da un operatore lungo tutta la lunghezza del palo, partendo dal basso verso l'alto. La sonda emittente (T) emette in continuazione delle onde ultrasoniche a una frequenza di circa 50 Hz che vengono captate dal ricevitore (R). I dati vengono successivamente elaborati in un'apposita unit\u00e0. In questo modo \u00e8 possibile indagare il materiale compreso fra le due sonde. \nUtilizzando tutti i tubi a disposizione \u00e8 possibile verificare le caratteristiche del calcestruzzo, ottenendo una rappresentazione tomografica sia in 2D che in 3D.\nEsito delle prove.\nSe la velocit\u00e0 di propagazione delle onde \u00e8 &gt; 4000 m/s il calcestruzzo \u00e8 di ottima qualit\u00e0.\nFino a valori pari a 2500 m/s il calcestruzzo si pu\u00f2 ritenere accettabile; per valori pi\u00f9 bassi la qualit\u00e0 del calcestruzzo \u00e8 scadente.\nFinalit\u00e0.\nLo scopo dell'analisi ultrasonica Cross-Hole \u00e8 quello di valutare la profondit\u00e0 effettiva delle strutture di fondazione, la loro integrit\u00e0, l'omogeneit\u00e0 del materiale che le costituisce e l'assenza di difetti costruttivi quali nidi di ghiaia, dilavamenti, restrizioni intrusioni di materiale spurio."}
{"id": "2329052", "revid": "599013", "url": "https://it.wikipedia.org/wiki?curid=2329052", "title": "Davide Sanguanini", "text": "Giocava nel ruolo di schiacciatore, e si \u00e8 ritirato al termine della stagione agonistica 2002-2003.\nCarriera.\nLa carriera di Davide Sanguanini \u00e8 strettamente legata alla squadra della sua citt\u00e0, Mantova, con cui esordisce nel campionato di Serie B nel 1981. Indossa la maglia della squadra lombarda fino al 16 febbraio 1992, scalando le classifiche fino alla massima serie nazionale. La parte finale della stagione 1992 la gioca invece in Sicilia, nelle file della Pallavolo Catania. Torna a Mantova negli anni successivi, subendo la retrocessione. Nel 1995 prende una pausa dalla pallavolo indoor, e per un anno gioca a beach volley.\nTorna in palestra l'anno successivo, e segue le vicissitudini degli ultimi anni della Pallavolo Mantova. Nel 2000 viene acquistato dalla neonata Trentino Volley, conquistando la salvezza. La sua ultima apparizione nella sua citt\u00e0 nat\u00eca risale al 2001, con la maglia della nuova squadra Top Team Volley Mantova. Chiude la carriera alla fine della stagione 2002-2003, nuovamente con la maglia di Trento. Per la squadra trentina detiene il record come \"giocatore pi\u00f9 vecchio\", avendo militato all'et\u00e0 di 39 anni."}
{"id": "2329066", "revid": "599013", "url": "https://it.wikipedia.org/wiki?curid=2329066", "title": "David van Zanten", "text": "Carriera.\nNato da madre irlandese e padre olandese, inizi\u00f2 la sua carriera in un club dilettantistico di Dublino, il Tolka Rovers.\nSi trasfer\u00ec al , qui stette per vari anni nelle giovanili. Fall\u00ec l'ingresso in prima squadra cos\u00ec nel 2003 venne gratuitamente ceduto al St. Mirren su richiesta dell'allenatore dei \"Saints\" John Coughlin. Qui trascorse cinque stagioni ed aiut\u00f2 il St. Mirren a raggiungere la promozione in Scottish Premier League nel 2006.\nL'8 maggio 2008 si accord\u00f2 con i rivali dell'Hibernian a cui si un\u00ec nel giugno 2008. Nel settembre 2009 il club annunci\u00f2 la rescissione del contratto.\nIl 12 aprile 2012 rinnova il suo contratto con il St Mirren fino al 2013"}
{"id": "2329067", "revid": "138230", "url": "https://it.wikipedia.org/wiki?curid=2329067", "title": "Terrorismo italiano dal 1945 a oggi", "text": ""}
{"id": "2329069", "revid": "767487", "url": "https://it.wikipedia.org/wiki?curid=2329069", "title": "Kaonde", "text": "I Kaonde sono una popolazione presente nella provincia del Nord-Ovest dello Zambia nei distretti di Solwezi e Kasempa. \nLa loro lingua, il \"kikaonde\" \u00e8 parlata e conosciuta nella quasi totalit\u00e0 della provincia. La popolazione kaonde \u00e8 originaria dell'attuale Repubblica Democratica del Congo.\nNella mitologia delle popolazioni Kaonde di lingua bantu, Leza corrisponde al dio del cielo."}
{"id": "2329071", "revid": "547034", "url": "https://it.wikipedia.org/wiki?curid=2329071", "title": "La Torre (tarocchi)", "text": "La Torre \u00e8 la sedicesima carta degli arcani maggiori dei tarocchi; \u00e8 conosciuta anche come Il Fulmine.\nRappresentazioni.\nNei tarocchi Rider-Waite la carta raffigura una montagna con una torre, con una corona in cima, colpita dal fulmine. Due personaggi, di cui uno incoronato, cadono dalla torre.\nNella tradizione pi\u00f9 antica, riconducibile ai tarocchi di Marsiglia, la carta viene definita come \"La Maison Dieu\" (\"La casa Dio\") e raffigura una torre scoperchiata da cui esce una fiamma che sale al cielo.\nSimbolismo.\nLa carta simboleggia la superbia e la presunzione, che vengono punite con il castigo. Secondo questa lettura rappresenterebbe la Torre di Babele, abbattuta dal fulmine divino. Nella lettura dei tarocchi questa carta preannuncia al consultante qualcosa di molto forte, in grado di scombussolare l'esistenza, e di improvviso. Come tutti gli arcani maggiori, la carta muta il suo significato a seconda del verso della carta: dritto o capovolto.\nLa torre \u00e8 per\u00f2 anche una risoluzione, uno sblocco improvviso di una situazione che fino a poco primo sembrava immutabile. In questo senso la carta pu\u00f2 essere positiva, la risoluzione di un problema, oppure negativa, un avvenimento catastrofico che scombussola la quotidianit\u00e0. Questo arcano, spesso, pu\u00f2 portare buone notizie, perch\u00e9 per uscire da una situazione di immobilismo molto spesso serve un scombussolamento forte che rimescoli tutte le carte in tavola. Allo stesso modo per\u00f2, quando la torre \u00e8 un ostacolo ne rappresenta uno particolarmente grosso. \nLa torre \u00e8 il fondo del pozzo, il cambiamento radicale che deve essere accettato per lasciare che si presenti la risoluzione. Questa carta \u00e8 infine libert\u00e0, soprattutto libert\u00e0 interiore, e rappresenta una fortissima energia vitale: improvvisa e prorompente.\nIn amore la torre pu\u00f2 voler dire anche un colpo di fulmine, un incontro improvviso che mai ci si sarebbe aspettati; ma allo stesso modo significa anche una crisi che porta con s\u00e9 un'imprescindibile chiarificazione dando una nuova via alla relazione, oppure, quando il rapporto \u00e8 diventato insoddisfacente, una rottura definitiva, dolorosa ma benefica.\nA livello lavorativo questo arcano rappresenta una sconfitta, un progetto non andato a buon fine o con conseguenze diverse da quelle che ci si aspettava; non si tratta di un evento totalmente negativo per\u00f2 perch\u00e9 proprio questa caduta potr\u00e0 mostrare nuove possibilit\u00e0 al consultante. In questo senso pu\u00f2 segnalare per\u00f2 anche riconoscimenti di studio e di professione, spesso relative a lavori in ambito di architettura o che concernono case. Se capovolta pu\u00f2 voler dire anche un licenziamento o la rottura di un contratto, oppure per gli studenti la bocciatura ad un esame. \nGli individui rappresentati dalla torre sono solitamente persone ribelli e intraprendenti che entrano nella vita degli altri in maniera improvvisa e, proprio come un uragano, portano con s\u00e9 enormi sconvolgimenti, nel bene o nel male. Se capovolta, l'individuo in questione \u00e8 collerico e materialista, spesso un nemico spietato deciso a fare del male e mettere i bastoni tra le ruote al consultante.\nCome tutti gli arcani subisce l'influenza delle carte vicine, risultandone attenuata o accentuata; la torre \u00e8 per\u00f2 una carta molto pi\u00f9 forte quando nel gioco esce capovolta piuttosto che dritta, e ha un effetto molto veloce: fino a due settimane per manifestare l'evento preconizzato e massimo tre mesi perch\u00e9 il suo effetto si esaurisca."}
{"id": "2329072", "revid": "767487", "url": "https://it.wikipedia.org/wiki?curid=2329072", "title": "Indirizzo portoghese", "text": "Indirizzo portoghese \u00e8 il secondo album della musicista italiana Patrizia Laquidara, pubblicato nel 2003 dall'etichetta discografica Genius Records/Virgin Records. Comprende 13 brani.\nCuriosit\u00e0.\nLa canzone \"Kanzi\" \u00e8 stata ispirata dall'omonimo bonobo allevato presso l'universit\u00e0 della Georgia e noto per aver imparato a comunicare con l'uomo attraverso un linguaggio simbolico estremamente articolato."}
{"id": "2329075", "revid": "287204", "url": "https://it.wikipedia.org/wiki?curid=2329075", "title": "Albert Verwey", "text": "Fu tra i principali redattori de \"La nuova guida\" (De Nieuwe Gids) che contribu\u00ec a fondare nel 1885 con Willem Kloos, Frank dan der Goes, Frederik van Eeden e Willem Paap, fino al 1890.\nNel 1894 fond\u00f2 con Lodewijk van Deyssel \"La rivista bimestrale\" che dal 1902 prese il titolo \"Il secolo ventesimo\". Nel 1905 fond\u00f2 \"Il movimento\", che diresse fino al 1919, intorno al quale si raccolse un valido gruppo di giovani poeti. Dal 1924 al 1935 fu professore di letteratura neerlandese all'Universit\u00e0 di Leida.\nLa sua opera poetica, raccolta in una ventina di volumi, ha un'impronta aristocratica e individualista. Si occup\u00f2 anche di storia e di filosofia; come critico, rimase saldamente ancorato alla tradizione.\nFra le sue numerose opere: \"La vita di Potgieter\", del 1903; \"Hendrik Laurensz Spieghel\", del 1919; gli studi su \"I versi di Vondel\", del 1927, e su \"Frederik van Eeden\", postumo, pubblicato nel 1939. Nel 1923 pubblic\u00f2 anche una traduzione della Divina Commedia."}
{"id": "2329076", "revid": "23362048", "url": "https://it.wikipedia.org/wiki?curid=2329076", "title": "Mahoney (Scuola di polizia)", "text": ""}
{"id": "2329078", "revid": "287204", "url": "https://it.wikipedia.org/wiki?curid=2329078", "title": "Dactylis glomerata", "text": "La dattile (Dactylis glomerata L., 1753) conosciuta anche con i nomi erba mazzolina e pannocchina \u00e8 una specie erbacea della famiglia delle Poaceae ampiamente coltivata come pianta foraggera.\n\u00c8 una pianta molto rustica, sopporta temperature invernali basse, condizioni di siccit\u00e0 e tutti i tipi di terreno.\n\u00c8 anche molto produttiva (100-120 q/ha, tra le perenni seconda solo a \"Festuca arundinacea\") e molto longeva.\n\u00c8 una specie a lento insediamento, per la semina necessita buona preparazione del terreno. Pu\u00f2 essere seminata sia in primavera (a marzo, per evitare le gelate tardive a cui \u00e8 sensibile) sia in autunno (entro fine agosto, per consentire lo sviluppo prima dei rigori invernali).\nUsi.\nLa dattile \u00e8 un'essenza da sfalcio (possibilmente a inizio spigatura) o da pascolo. Con lo sfalcio \u00e8 utilizzata come fieno o come insilato. In genere non si utilizza in coltura pura, bens\u00ec come componente di prati oligofiti. In particolare si presta alla consociazione con l'erba medica in virt\u00f9 della sua limitata aggressivit\u00e0."}
{"id": "2329083", "revid": "287204", "url": "https://it.wikipedia.org/wiki?curid=2329083", "title": "Isola di Fano", "text": "Isola di Fano \u00e8 un ex comune delle Marche, attualmente frazione di Fossombrone. Sorge a 162 m s.l.m. nella valle del Tarugo e conta 399 abitanti. Fu comune autonomo fino al 1869.\nStoria.\nLe origini di Isola di Fano sono bassomedievali, ma nella zona esistevano insediamenti neolitici e preromani di vari popoli (Galli, Piceni, Etruschi). Diffusi sono infatti i reperti qui rinvenuti, fra cui si ricordano cui varie statuine e un bronzo di Vertunno ammirabile presso il museo etrusco di Firenze. Molti di questi oggetti furono portati alla luce da una piena del Tarugo agli albori del XX secolo.\nLa nascita di Isola si deve alle invasioni barbariche che spopolarono la citt\u00e0 romana di Forum Sempronii e determinarono un afflusso demografico nella zona: quando poi, nel Duecento, il papa Onorio III dispose la fortificazione degli agglomerati urbani, il borgo di \"Vicus Insulae\" vide ufficialmente la luce. L'area godeva infatti della protezione naturale dei torrenti Tarugo e Rio, che permisero al \"Vicus\" di assurgere a presidio della vallata. Gi\u00e0 feudo dei conti Gualtieri di Fano, transit\u00f2 poi sotto il controllo di quest'ultima citt\u00e0 assumendo la denominazione attuale.\nComune autonomo dopo la campagna napoleonica (XVIII-XIX secolo), successivamente all'Unit\u00e0 d'Italia Isola di Fano fu aggregata al territorio di Fossombrone. Il paese, lungamente vissuto di agricoltura e artigianato, fonda agli inizi del XXI secolo parte della sua economia anche sull'attivit\u00e0 piccolo-industriale del circondario, e possiede perci\u00f2 una moderna zona di espansione che si \u00e8 venuta affiancando al centro storico."}
{"id": "2329089", "revid": "916580", "url": "https://it.wikipedia.org/wiki?curid=2329089", "title": "Castanea crenata", "text": "Il castagno giapponese (Castanea crenata ) \u00e8 una pianta appartenente alla famiglia delle Fagaceae, affine al castagno europeo, diffusa in Giappone e Corea.\nMorfologia.\n\"C.crenata\" \u00e8 un albero di medie dimensioni, alto da 10 a 15 metri, a ramificazione simpodiale.\nHa foglie semplici, strette, con margine crenato-serrato, tomentose in un primo momento, decidue, provviste di stipole alla base. Sono lunghe 8\u201319\u00a0cm e larghe 3\u20135\u00a0cm. I piccioli sono molto corti. La cicatrice fogliare \u00e8 semicircolare.\nLa pianta \u00e8 monoica. I fiori sono portati in amenti eretti, che possono raggruppare solo fiori maschili oppure misti. I fiori maschili sono distribuiti in glomeruli di 3-7 fiori su tutto l'amento. I fiori femminili si trovano alla base degli amenti misti in gruppi di 1-3, essi sono racchiusi in un involucro subsferico chiamato cupola, provvisto di spine.\nIl frutto \u00e8 una noce arrotondata molto grossa rispetto a quella del castagno europeo. In ogni cupola vi sono 3-7 frutti.\nDistribuzione e habitat.\nLa pianta \u00e8 diffusa allo stato naturale in Giappone e nella Corea del sud, ma \u00e8 stato introdotto in Europa nel 1876.\nUsi.\nIn Giappone, Cina e a Taiwan \u00e8 molto coltivato a scopo alimentare.\n\u00c8 piuttosto resistente al Mal dell'inchiostro ed entra precocemente in produzione, caratteristiche mancanti al castagno europeo e al castagno americano, \u00e8 stato quindi utilizzato per sviluppare degli ibridi tra queste due specie. Questi ibridi inoltre sono molto pi\u00f9 facili da riprodurre per talea. Tra tutti l'ibrido pi\u00f9 noto \u00e8 il \"Marigoule 15\"."}
{"id": "2329091", "revid": "1543377", "url": "https://it.wikipedia.org/wiki?curid=2329091", "title": "Jari Isomets\u00e4", "text": "Biografia.\nCarriera sciistica.\nIn Coppa del Mondo ha ottenuto il primo risultato di rilievo il 10 marzo 1990 nella 30\u00a0km a tecnica classica di \u00d6rnsk\u00f6ldsvik (10\u00b0), ha ottenuto il primo podio il 21 dicembre 1993 nella 10\u00a0km a tecnica classica di Dobbiaco e la prima vittoria il 3 marzo 1996 nella 30\u00a0km a tecnica libera di Lahti. Nella stagione 1999-2000 si \u00e8 aggiudicato la Coppa del Mondo di media distanza.\nIn carriera ha partecipato a tre edizioni dei Giochi olimpici invernali (, e ), vincendo tre bronzi, e a cinque dei Campionati mondiali, vincendo due argenti e due bronzi.\nNel 2001 fu coinvolto nello scandalo doping che travolse la nazionale finlandese ai Campionati mondiali di sci nordico 2001: poich\u00e9 risult\u00f2 positivo all'amido idrossietilico fu privato delle medaglie (argento nell'inseguimento, oro nella staffetta) che in un primo momento gli erano state assegnate. Scontata la squalifica, nel 2003 torn\u00f2 alle gare ma non riusc\u00ec a tornare ad alti livelli fino al definitivo ritiro, nel 2006.\nCarriera dirigenziale.\nDopo il ritiro si dedic\u00f2 all'attivit\u00e0 dirigenziale, non pi\u00f9 nello sci nordico bens\u00ec nel calcio, nel FC Honka.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera"}
{"id": "2329099", "revid": "287204", "url": "https://it.wikipedia.org/wiki?curid=2329099", "title": "Eliphas Levi", "text": ""}
{"id": "2329101", "revid": "117781625", "url": "https://it.wikipedia.org/wiki?curid=2329101", "title": "Toyota TF109", "text": "La Toyota TF109 \u00e8 una vettura di Formula 1, con cui la scuderia nippo-tedesca affront\u00f2 il campionato 2009. \u00c8 stata presentata sul sito della Toyota il 15 gennaio ed ha fatto il suo esordio all'Aut\u00f3dromo Internacional do Algarve il 18 gennaio 2009. Si tratta anche dell'ultima vettura Toyota prima dell'annuncio del ritiro dalle competizioni di Formula 1.\nTest.\nLe soluzioni tecniche adottate nella zona del diffusore posteriore hanno portato a un reclamo ufficiale di Renault, Red Bull e Ferrari. Tale reclamo coinvolge anche la Williams FW31 e la Brawn BGP 001. I commissari sportivi in Australia rigettano il ricorso.\nStagione 2009.\nNel Gran Premio d'Australia, dopo le prove ufficiali le due vetture vengono retrocesse all'ultimo posto della griglia a causa dell'utilizzo di alettoni posteriori irregolari.. Ci\u00f2 non impedisce a Jarno Trulli e Timo Glock di effettuare un'ottima gara con l'italiano che giunge terzo e il tedesco quarto. Al termine della gara Trulli viene prima squalificato per sorpasso in regime di \"safety car\" ai danni di Lewis Hamilton poi riammesso una volta riconsiderata la testimonianza di Hamilton.\nNel Gran premio successivo in Malesia le posizioni all'arrivo s'invertono con Trulli quarto (il pescarese parte dalla prima fila subito dietro a Jenson Button) e Glock terzo (il tedesco era partito dal terzo posto). Il gran premio assegna la met\u00e0 dei punti vista l'interruzione per il mancato raggiungimento dei tre quarti di gara. Trulli percorre in testa il sedicesimo giro della gara.\nIl 15 aprile la FIA rigetta il ricorso contro le soluzioni tecniche adottate da Toyota (oltre che da Williams e Brawn GP). Le classifiche del gran premio della Malesia e di quello d'Australia vengono cos\u00ec definitivamente confermate.\nIn Bahrain Jarno Trulli e Timo Glock monopolizzano la prima fila(prima doppietta per la Toyota, che non conquistava una \"pole\" dal Gran Premio del Giappone 2005 con Ralf Schumacher). In gara Trulli conquista il primo \"gpv\" della carriera (e secondo nella storia della casa nipponica) e il terzo posto.\nNella parte centrale della stagione i risultati sono abbastanza modesti, anche se vi \u00e8 il \"gpv\" conquistato da Timo Glock nel Gran Premio di Valencia. Il pilota tedesco \u00e8 autore poi di un altro \"exploit\" nella gara di Singapore dove conquista il secondo posto dietro a Hamilton.\nIl terzo pilota, il giapponese Kamui Kobayashi, sostituisce Timo Glock nelle prove libere del venerd\u00ec del Gran Premio del Giappone a causa di un'indisposizione del pilota tedesco. Il tedesco \u00e8 poi protagonista di un incidente nel corso delle qualifiche. Uscito di pista all'ultima curva del tracciato, \u00e8 stato portato in ospedale dove gli \u00e8 stata riscontrata una ferita alla gamba.\nIl tedesco non prende parte alla gara e non viene sostituito da Kobayashi che non ha disputato nessuna delle due sessioni del sabato.\nIn gara Jarno Trulli giunge secondo.\nA seguito della rottura di una vertebra da parte di Glock, rottura dovuta all'incidente di Suzuka, negli ultimi due gran premi stagionali, in Gran Premio del Brasile e ad Abu Dhabi il tedesco viene sostituito da Kamui Kobayashi. Il giapponese giunge sesto nell'ultima gara stagionale. La TF109 diventa cos\u00ec l'unica vettura che ha portato tre piloti a punti in stagione. Il \"team\" chiude quinto nel campionato costruttori.\nTest Pirelli.\nLa vettura \u00e8 stata utilizzata dalla Pirelli per testare gli pneumatici in vista del rientro in Formula dal 2011. I test sono iniziati il 17 agosto 2010 presso il Circuito del Mugello, con al volante Nick Heidfeld."}
{"id": "2329115", "revid": "729019", "url": "https://it.wikipedia.org/wiki?curid=2329115", "title": "Voron", "text": " \nVoron (cornacchia) \u00e8 la versione sovietica dell'APR da ricognizione americano Lockheed D-21, che fu sviluppato a partire dal 1971. Lo sviluppo fu curato dalla Tupolev, e si bas\u00f2 sui resti di un esemplare precipitato in Unione Sovietica negli ultimi mesi del 1969. Il progetto fu successivamente cancellato, e non si arriv\u00f2 mai alla costruzione di un prototipo.\nL'Oggetto R.\nNel novembre 1969, i sovietici rinvennero sul loro territorio i resti di un APR americano a loro ignoto, caratterizzato da forme aerodinamiche molto inconsuete. Si trattava di un drone Lockheed D-21B, lanciato nell'ambito del programma Senior Bowl il 9 novembre di quello stesso anno. In dettaglio, era l'esemplare n. 517, ed era il primo lancio operativo, avente lo scopo di spiare il poligono nucleare cinese di Lop Nor, sul quale vi erano pochissime informazioni.\nI resti del velivolo furono esaminati da esperti militari, che lo trovarono di grande interesse: infatti, non solo era riuscito a penetrare non visto nello spazio aereo sovietico, ma incorporava anche soluzioni tecnologiche piuttosto avanzate. Per questa ragione, nell'aprile 1970, la Tupolev fu incaricata di esaminare i resti del velivolo, nonch\u00e9 di stendere una relazione. Il D-21, identificato come Oggetto R, fu quindi trasportato presso la sede dell'ufficio tecnico. Lo studio concluse che:\nSviluppo.\nL'OKB Tupolev ricominci\u00f2 a lavorare sul D-21 nel marzo 1971, quando il ministero per l'industria aeronautica ordin\u00f2 lo sviluppo di un drone supersonico ad altissime prestazioni, paragonabile al modello americano. La Tupolev present\u00f2 il progetto di un velivolo molto simile all'Oggetto R, chiamato Voron. In dettaglio, le prestazioni previste erano pi\u00f9 o meno le stesse, ma la dotazione di bordo avrebbe dovuto essere pi\u00f9 ampia: infatti, oltre all'apparato da ricognizione fotografica, era previsto anche l'imbarco di un equipaggiamento ELINT in modo da registrare le emissioni radar nemiche. Per il lancio era previsto il ricorso ad un aereo madre (esattamente come il D-21B americano, che utilizzava un Boeing B-52).\nIl ricognitore a lungo raggio Voron, insieme all'aereo madre, avrebbe dovuto costituire un sistema di ricognizione aerea strategico e di teatro. Questo sistema sarebbe stato in grado di effettuare missioni da ricognizione e di intelligence praticamente in ogni parte del mondo, grazie alla sua autonomia ed all'estrema mobilit\u00e0.\nTuttavia, una serie di limitazioni tecniche e lo sviluppo dei sistemi di spionaggio spaziali (satelliti spia in particolare) portarono alla cancellazione del progetto.\nTecnica.\nIl Voron era piuttosto simile al D-21 americano, da cui derivava. Le dimensioni erano praticamente le stesse, e le prestazioni previste non differivano di molto (la velocit\u00e0 massima e la tangenza erano inferiori, ma l'autonomia stimata era maggiore). L'unica sostanziale differenza era costituita dalla possibilit\u00e0 di imbarco della strumentazione ELINT. Il sistema da ricognizione proposto dalla Tupolev avrebbe dovuto essere composto da pi\u00f9 parti.\nQuesto sistema avrebbe potuto esser utilizzato sia per missioni strategiche, sia di teatro. Inoltre, la possibilit\u00e0 di aviolancio rendevano il Voron estremamente mobile, mettendolo in condizione di operare in praticamente tutto il mondo.\nTuttavia, le limitazioni erano notevoli. Infatti, l'apparato da ricognizione era utilizzabile solo con il bel tempo e di giorno. Inoltre, il carico disponibile per la componente da intelligence era molto ridotto, e questo consentiva una scarsa capacit\u00e0 di raccolta di informazioni. Queste restrizioni operative furono tra le cause che portarono alla cancellazione del programma.\nEpilogo.\nNonostante il fatto che il Voron fosse stato cancellato, lo sviluppo di questo velivolo fu comunque molto utile ai sovietici. Infatti, lavorare ad un aereo di questo tipo fu di fondamentale importanza nello sviluppo di futuri sistemi APR supersonici, oltre a facilitare enormemente le ricerche sia sui voli supersonici, sia su quelli ipersonici.\nGli americano scoprirono il destino del drone 517 solo dopo la fine della guerra fredda, quando i resti del D-21B furono mostrati dai russi a Ben Rich (erede di Kelly Johnson alla Lockheed) in occasione di una sua visita in Russia."}
{"id": "2329118", "revid": "1750468", "url": "https://it.wikipedia.org/wiki?curid=2329118", "title": "Giochi della XIII Olimpiade", "text": "I Giochi della XIII Olimpiade (in inglese \"Games of the XIII Olympiad\") si sarebbero dovuti svolgere a Londra, nel Regno Unito, nel 1944, ma vennero annullati a causa del perdurare della seconda guerra mondiale.\nLa capitale britannica vinse, nel 1939, la concorrenza di Roma, Detroit, Losanna, Atene, Budapest, Helsinki e Montr\u00e9al. Per compensazione, Londra ospit\u00f2 quattro anni pi\u00f9 tardi i Giochi della XIV Olimpiade, i primi del secondo dopoguerra.\nNonostante la guerra, il CIO decise di organizzare una serie di manifestazioni per celebrare il 50\u00ba anniversario della fondazione presso la sede centrale di Losanna. Tenutasi dal 17 al 19 giugno 1944, venne definita la \"Celebrazione del Giubileo del CIO\" da Carl Diem, l'ideatore della fiaccola olimpica.\nCome quattro anni prima nei pressi di Norimberga, infine, alcuni prigionieri di guerra polacchi detenuti nello \"stalag\" Oflag II-C di Woldenberg (oggi Dobiegniew) ottennero l'autorizzazione per celebrare dei \"Giochi olimpici dei prigionieri di guerra\", tenutisi dal 23 luglio al 13 agosto."}
{"id": "2329123", "revid": "1504506", "url": "https://it.wikipedia.org/wiki?curid=2329123", "title": "Marchese di Tuscia", "text": ""}
{"id": "2329126", "revid": "125290015", "url": "https://it.wikipedia.org/wiki?curid=2329126", "title": "Locomotiva DR 243", "text": "Le locomotive serie 243 sono un gruppo di locomotive elettriche universali commissionato dalle allora Deutsche Reichsbahn. Dopo il passaggio della rete e dei rotabili a Deutsche Bahn AG, il 1\u00ba gennaio 1994, questo gruppo \u00e8 stato riclassificato Baureihe 143. La 243/143 \u00e8 ancora considerata una delle maggiori locomotive elettriche tedesche di successo.\nSviluppo.\nA partire dal 1980 la Deutsche Reichsbahn della Germania Orientale accelerarono il ritmo delle elettrificazioni a causa dell'aumento del prezzo del petrolio. Prima di tale data, le DR facevano affidamento principalmente alle locomotive termiche alimentante con gasolio sovietico. Il Lokomotivbau Elektrotechnische Werke Hans Beimler, l'unico costruttore di macchine elettriche della repubblica collettivista, ricevette l'ordine di sviluppare, sulla base della imponente 250, una locomotiva pi\u00f9 leggera, pi\u00f9 moderna e a quattro assi, da destinare al servizio passeggeri e a quello merci di livello medio. La parte meccanica fu progettata e prodotta a Hennigsdorf, i motori, invece, furono realizzati da EMW Dresda.\nL'unico prototipo, denominato 212\u00a0001-2, fu costruito nel 1982 e presentato al pubblico nello stesso anno con la velocit\u00e0 massima di progetto di 140\u00a0km/h. In questo allestimento fece diversi test, poi fu modificato per correre solo fino a 120. In questa occasione ricevette anche il cambio di numerazione definitivo, ovvero 243\u00a0001. Per via della sua livrea particolare (bianca a fasce rosse) la macchina venne soprannominata \"Wei\u00dfe Lady\" (lett. \"Signora in bianco\"). I buoni risultati ottenuti in fase di prova decretarono l'avvio della produzione di serie nel 1984.\nProduzione di serie.\nDR Gruppo 243.\nNel 1985 nessuna tratta della rete DR permetteva una velocit\u00e0 massima superiore a 120\u00a0km/h, per questo furono ordinate molte locomotive. Nel 1984 furono consegnate le prime 20 unit\u00e0, seguite da altre 80 nel 1985, 100 nel 1986, 110 nel 1987 e 114 nel 1988. Alla fine del 1989 la produzione delle 243 raggiunse quota cinquecento macchine.\nA partire dall'unit\u00e0 302 fu montato un frontale pi\u00f9 aerodinamico, con conseguente riduzione della resistenza dell'aria e dei consumi energetici, questi ultimi di circa il 5%.\nDal 1988 le unit\u00e0 della sottoserie 800 furono equipaggiate con il comando multiplo di eventuali macchine accoppiate. Successivamente le DR ne ordinarono altre 109 prive di detto dispositivo e le acquisirono entro dicembre 1990, dotandosi cos\u00ec, complessivamente, di 636 macchine. L'ultima 243, la 659, prese servizio il 2 gennaio 1991.\nDopo il ricongiungimento con la Germania Federale il traffico merci nella parte orientale del neonato Stato sub\u00ec un tracollo, pertanto molte 243 rimasero ferme sui piazzali perch\u00e9 senza lavoro. Nell'agosto 1990 la 243\u00a0922 fu noleggiata alla compagnia svizzera SOB.\nAlcune locomotive raggiunsero Friburgo e D\u00fcsseldorf per essere esaminate dai tecnici delle allora Deutsche Bundesbahn.\nDB AG Gruppo 143.\nL'anno seguente alla riunificazione molte macchine furono spostate nell'Ovest e impiegate sulla Schwarzwaldbahn, sulla H\u00f6llentalbahn, sulla \"S-Bahn\" Reno-Ruhr e per i merci in partenza da Dortmund. Quando DB e DR si fusero in Deutsche Bahn AG, nel 1994, le 243, ora diventate 143, videro estendere il loro uso su molte altre linee dell'ex repubblica occidentale.\nIl prototipo del gruppo rimase di propriet\u00e0 del costruttore e dopo il periodo iniziale di prove fu usato a fini diagnostici e sperimentali. Nel 2002 fu venduto a EKO-Trans, rinominato 143\u00a0001 e verniciato nella livrea sociale rossa e argento. A maggio 2008 fu ridipinto in arancione e dotato del logo del suo nuovo proprietario, ovvero Arcelor Mittal.\nSei unit\u00e0 (041, 069, 186, 191, 286 e 874) sono state cedute a Bahn- und Hafenbetriebe der Ruhrkohle AG e ulteriori sei (179, 204, 257, 344, 851 e 864) a Mitteldeutsche Eisenbahn Gesellschaft (MEG), dove hanno ricevuto la designazione di MEG 601 : 606.\nDB AG Gruppi 114.1 e 114.3.\nMolte 143 si sono trovate a compiere servizi passeggeri. Nella fattispecie, su quelli pi\u00f9 impegnativi di tipo Regionalbahn e Regional-Express la loro velocit\u00e0 massima di 120\u00a0km/h si \u00e8 rivelata un \"handicap\", dato che le carrozze che compongono questi treni possono correre a 140 oppure a 160\u00a0km/h. Fu pianificata quindi la riqualificazione di alcune unit\u00e0 per raggiungere dette velocit\u00e0. Tali macchine sarebbero confluite rispettivamente nei gruppi 114.3 e 114.1\nLa 143\u00a0701 fu riconvertita per i 160\u00a0km/h e divenne la capostipite del Gruppo 114.1 (114\u00a0101). I pantografi furono sostituiti da due modelli di tipo SSS 87, i sistemi di sicurezza e l'impianto frenante furono opportunamente adeguati. Il rotabile sub\u00ec inoltre il cambio del rapporto di trasmissione e l'installazione di smorzatori tra il telaio e i carrelli.\nLa 143\u00a0120 fu convertita in 114\u00a0301 e omologata per 140\u00a0km/h. Non necessit\u00f2 n\u00e9 di cambi di ingranaggi n\u00e9 di smorzatori.\nLe due unit\u00e0 furono provate in servizio e non nella zona di Magdeburgo. I costi di trasformazione furono stimati in 300.000\u20ac per le 114.1 e in 48.000\u00a0\u20ac per le 114.3. Per questo motivo furono compiute soltanto riqualificazioni da 140\u00a0km/h.\nDalla DR Gruppo 212 alla DB AG Gruppo 112.\nSempre a seguito della riunificazione le linee da/per Berlino furono ricostruite per autorizzare velocit\u00e0 di molto superiori a 120\u00a0km/h. Le DR, come noto, non avevano nel parco macchine capaci di tali prestazioni, pertanto ne dovettero acquisire di nuove. Nacque cos\u00ec il gruppo 212, progettato fin dall'origine per raggiungere la velocit\u00e0 massima di 160\u00a0km/h. Dopo i primi quattro prototipi (numerati 212\u00a0002 : 005, dato che lo 001 era divenuto 143\u00a0001 e tale classificazione non fu riutilizzata) furono consegnate 35 unit\u00e0 di serie (212\u00a0006 : 040). Dopo l'accorpamento in DB AG furono rinominate 112.0.\nLa costruzione delle 212 determin\u00f2 l'abbandono del progetto delle locomotive 252, di tipo completamente nuovo, anch'esse progettate dalla LEW.\nIl Gruppo 112.1, versione sensibilmente migliorata della 212, divenne inaspettatamente uno dei simboli della riunificazione tedesca, perch\u00e9 fu il primo impiegato sia da Deutsche Reichsbahn che da Deutsche Bundesbahn. DR e DB ne ordinarono quarantacinque alla AEG, azienda che aveva ripreso il controllo di LEW Hennigsdorf, essendo quest'ultima di sua propriet\u00e0 fin dal 1946. La commessa delle DB era pi\u00f9 che altro volta a sostenere l'attivit\u00e0 della fabbrica di Hennigsdorf, in quanto avrebbe preferito, invece, ordinare altre locomotive universali da 200\u00a0km/h come le 120.\nDopo la risoluzione di alcuni problemi iniziali le 112 furono principalmente impiegate al traino dei treni InterRegio. A seguito della soppressione di questi turni e alla riqualificazione delle vetture Regional-Express, il gruppo pass\u00f2 in larga parte al servizio vicinale. Il primo gennaio 2004 la divisione Fernverkehr perse la dotazione di 112 a favore di DB Regio AG, societ\u00e0 del gruppo DB AG per la gestione del trasporto regionale.\nDB AG Gruppo 114.\nTutte le 112.0 cambiarono nuovamente la marcatura il 1\u00ba aprile 2000 confluendo nel gruppo 114. Questo perch\u00e9 erano usate gi\u00e0 da tempo prettamente per i treni regionali nelle aree di Berlino, Brandeburgo e Meclemburgo-Pomerania Anteriore e presentavano numerose differenze rispetto alle 112.1.\nCol passaggio a DB Regio il motivo di una classificazione diversa venne meno, perch\u00e9 erano sostanzialmente assimilabili alle 143.\nDB AG 755 025-4.\nIl \"VES-M-Halle\" (Istituto di Ricerca Halle) aveva bisogno di una locomotiva elettrica veloce per i loro treni diagnostici. Per questo scopo nel gennaio 1995 ricevettero la 112\u00a0025, la quale fu rinumerata 755\u00a0025-4. Oggi la macchina \u00e8 nota come 114\u00a0501."}
{"id": "2329131", "revid": "93556", "url": "https://it.wikipedia.org/wiki?curid=2329131", "title": "Candaulesimo", "text": "Il termine candaulesimo indica la pratica o fantasia umana di tipo sessuale con la quale il soggetto prova soddisfacimento erotico nell'esporre le nudit\u00e0 del partner al voyeurismo altrui. Non \u00e8 da confondere con la triolagnia o \"cuckoldismo\" con cui pu\u00f2 intrecciarsi.\nDefinizione.\nIl candaulesimo si differenzia da altre pratiche esibizioniste in quanto non mira a procurare sentimenti di vergogna o di umiliazione, non fa uso di minaccia o intimidazione e non ha per scopo la vendetta a scapito della persona esibita; al contrario, viene tratto piacere dalle reazioni d'ammirazione o di desiderio che pu\u00f2 provocare l'esibizione del partner. La pratica pu\u00f2 portare a trarre soddisfazione sessuale dal vedere il partner mettere in pratica atti sessuali con una terza persona. \nIl nome deriva da una vicenda narrata da Erodoto nelle sue \"Storie\" a proposito di Candaule, re di Lidia dell'VIII secolo a.C., che fece vedere di nascosto sua moglie nuda alla guardia del corpo Gige."}
{"id": "2329132", "revid": "30909", "url": "https://it.wikipedia.org/wiki?curid=2329132", "title": "Effetto Pulfrich", "text": ""}
{"id": "2329134", "revid": "1318658", "url": "https://it.wikipedia.org/wiki?curid=2329134", "title": "\u0392-glucani", "text": "I \u03b2-glucani (o beta-glucani) sono un gruppo di polisaccaridi del \u03b2-D-glucosio, che compongono le pareti delle cellule di cereali, batteri e funghi. Tipicamente, i \u03b2-glucani formano uno scheletro lineare con legami \u03b2(1-3) e \u03b2(1-4) glicosidici, ma possono anche formare molecole ramificate grazie a legami \u03b2(1,6) glicosidici, e variano rispetto alla massa molecolare, solubilit\u00e0, viscosit\u00e0, struttura ramificata e propriet\u00e0 di gelificazione, causando diversi effetti fisiologici negli animali.\nStruttura.\nSebbene tecnicamente i \u03b2-glucani siano catene di \u03b2-D-glucosio legati da legami glicosidici di tipo \u03b2, per convenzione non tutti i polisaccaridi di \u03b2-D-glucosio sono classificati come \u03b2-glucani. Ad esempio, la cellulosa non \u00e8 convenzionalmente considerata un \u03b2-glucano, poich\u00e9 \u00e8 insolubile e non presenta le stesse propriet\u00e0 chimico-fisiche degli altri \u03b2-glucani di cereali o lieviti.\nLe forme pi\u00f9 comuni di \u03b2-glucano sono quelle che si trovano nei cereali e comprendono unit\u00e0 di \u03b2-D-glucosio con legami \u03b2-1,3 e \u03b2-1,4. Alcune molecole di \u03b2-glucano, comuni tra i lieviti e i funghi, hanno catene laterali ramificate di glucosio attaccate ad altre posizioni (legami \u03b2-1,6 glicosidici) e inoltre, queste catene laterali possono essere attaccate ad altri tipi di molecole, come le proteine, prendendo come esempio il polisaccaride-K. La frequenza, la posizione e la lunghezza delle catene laterali possono svolgere un ruolo nella modulazione dell'attivit\u00e0 del sistema immunitario. Le differenze nel peso molecolare, nella forma e nella struttura dei \u03b2-glucani determinano le differenze nell'attivit\u00e0 biologica.\nNon \u00e8 possibile assegnare una singola struttura ai \u03b2-glucani dell'orzo perch\u00e9 essi sono compresi in una famiglia di polisaccaridi eterogenei per dimensioni, solubilit\u00e0 e struttura molecolare. Comunque la struttura molecolare di alcune frazioni estratte con acqua a 40 e a 65 \u00b0C, dalla farina d'orzo o da preparazioni di pareti cellulari di endosperma \u00e8 stata studiata in maniera dettagliata. Queste frazioni sono costituite da \u03b2-glucani con un grado di polimerizzazione superiore a 1.400 unit\u00e0 glicosiliche e contengono in media il 70% di residui glicosidici legati con legami \u03b2(1-4) e il 30% legati con legami \u03b2(1-3).\nPresenza negli alimenti.\nsono i maggiori componenti della frazione solubile della fibra alimentare e come tali nel nostro organismo danno luogo ad una serie di effetti benefici correlati alla fibra alimentare quali rallentamento dello svuotamento gastrico ed incremento della peristalsi intestinale. Inoltre negli ultimi anni numerosi risultati sperimentali hanno evidenziato il ruolo dei \u03b2-glucani dell'orzo e dell'avena nel contenimento dei livelli di colesterolo e di glucosio ematico nell'uomo e in animali da laboratorio (Ohta et al., 1997; Hallfrisch, 2000).\nA livelli di assunzione alimentare di almeno 3 g/giorno, il \u03b2-glucano dell'avena riduce i livelli ematici di colesterolo LDL e quindi pu\u00f2 ridurre il rischio di malattie cardiovascolari.La parete cellulare dei funghi \u00e8 costituita per il 60% da \u03b2-glucani."}
{"id": "2329140", "revid": "92723", "url": "https://it.wikipedia.org/wiki?curid=2329140", "title": "La Stella (tarocchi)", "text": "La Stella \u00e8 la diciassettesima carta degli arcani maggiori dei tarocchi; \u00e8 conosciuta anche come Le Stelle.\nRappresentazioni.\nNei tarocchi Rider-Waite ed in quello di Marsiglia la carta raffigura una donna nuda, in riva ad un ruscello. Ha nelle mani due brocche con una delle quali versa un liquido nell'acqua e con l'altra sulla terra. La donna richiama il pantheon delle divinit\u00e0 femminili accostate all'acqua e quindi alla vita, tra cui Venere, Afrodite, la gran Madre di tutte le creature Matrimah, e via dicendo; con queste infatti condivide anche la rappresentazione, nella sua nudit\u00e0 e nell'eleganza delle forme. \nIn cielo brilla una grande stella ad otto punte, attorniata da altre sette stelle pi\u00f9 piccole, che potrebbero rappresentare l'Orsa Maggiore oppure le Pleiadi. Il numero non \u00e8 casuale, infatti l'otto \u00e8 il numero dell'infinito, dell'ordine cosmico e di ci\u00f2 che veglia su questa donna, richiamato anche nella dicitura dell'Arcano 17 (1+7=8).\nNei mazzi pi\u00f9 antichi \u00e8 raffigurata una donna in piedi con il viso rivolto ad una stella.\nSimbolismo.\nLa carta simboleggia la speranza e l'attesa di una nuova alba.\nLa stella viene interpretata come la Stella cometa che guida i Re Magi.\nL'uccello appollaiato sull'albero \u00e8 un ibis, simbolo dell'anima.\nSignificato.\nCome per tutti gli Arcani Maggiori, anche il significato del Le Stelle va letto in base a come la carta compare nel gioco: se diritta, o al rovescio; ed in base alla sua posizione e alle carte vicine. Anche se si tratta di un Arcano non particolarmente forte e quindi abbastanza influenzabile, Le Stelle \u00e8 una carta equilibrata tra polo positivo e negativo; si manifesta a due o tre mesi dalla lettura, ma la sua influenza pu\u00f2 durare oltre a un anno. \nCarta dritta.\nQuando Le Stelle compare dritta nel gioco la situazione \u00e8 favorevole: le prospettive sono rosee, il momento propizio e gli influssi astrali proteggono il consultante. \u00e8 una rinascita, la conclusione di un percorso tormentato ma in cui gli ostacoli sono stati superati e che ora promette realizzazione e soddisfazione, una ricompensa, la concretizzazione di un sogno. Arcano della speranza per eccellenza, Le Stelle segnala fortuna e protezione spirituale e terrena, guadagnate grazie alle qualit\u00e0 del consultante.\nColui che \u00e8 baciato da Le Stelle \u00e8 intelligente e intuitivo, ottimista e fiducioso in s\u00e9 stesso oltre che nell'universo, che quando questo Arcano si manifesta sta operando a suo favore. La situazione \u00e8 armoniosa in ogni ambito, e anche se la parvenza \u00e8 quella di calma e stabilit\u00e0, tutto, sotto la superficie, sta cambiando e si sta rinnovando in modo graduale. Le Stelle simboleggiano buoni consigli, da dare e ricevere, un'acuta attenzione alla vita interiore e al rapporto esoterico con tutto ci\u00f2 che ci circonda. \nIn amore c'\u00e8 una nuova relazione all'orizzonte, capace di coinvolgere su tutti i livelli: attrazione, complicit\u00e0 spirituale, tenerezza, coinvolgimento spirituale. Un amore totalitario in cui le anime si fondono e che garantisce un futuro sentimentale pi\u00f9 che felice. L'Arcano simboleggia anche maternit\u00e0 e la concretizzazione dell'idea di famiglia.\nSul piano lavorativo indica ottime possibilit\u00e0 di successo, attenzione al bello e alla raffinatezza. Ottime le posizioni negli ambiti artistici: musica, moda, poesia...\nQuando Le Stelle compare nel gioco e rappresenta una persona fisica rappresenta sempre una presenza benefica per il consultante, in grado di fornire aiuto e consigli in maniera disinteressata. Una persona affidabile e coraggiosa, spesso impegnata in ambiti artistici. Talvolta fa riferimento a una coppia.\nCarta rovesciata.\nTutto ci\u00f2 che Le Stelle assicurano quando la carta compare diritta, svanisce quando questa viene capovolta. Niente pi\u00f9 fortuna o protezione, ma al contrario un momento difficile in cui nulla sembra smuoversi, fatto di sfortuna e imprevisti.\nOstacoli, delusioni, speranze continuamente disattese: il periodo sembra eterno e la via di uscita sembra introvabile, il consultante si sente impantanato in una vita che non vuole ma allo stesso tempo incapace di cambiare rotta, ne derivano frustrazione e insicurezza. Ogni tanto \u00e8 compromessa l'oggettivit\u00e0, e si diventa imprudenti e poco ragionevoli, inclini alla fuga dalla realt\u00e0 con alcol, droga, e relazioni pericolose, fino alla apatia. \nNon solo sfiducia nel mondo e pessimismo cronico, il consultante si ostina nelle sue convinzioni e rifiuta un cambiamento necessario. Talvolta le Stelle al contrario indicano anche superficialit\u00e0 e una propensione ad ingannare il prossimo, pessimo rapporto con la propria parte istintuale e con il mondo che ci circonda.Quando l'Arcano compare al contrario, in amore preconizza disinteresse e freddezza, tradimenti tra i partner e una gravidanza non voluta. \nSul lavoro invece l'insoddisfazione regna su qualsiasi situazione in cui \u00e8 inserito il consultante: professioni degradanti e non gradite, ambiente di lavoro negativo, triste e non stimolante. I progetti falliscono ancora prima di iniziare e portano con s\u00e9 frustrazione e incapacit\u00e0 di reazione, i contratti proposti potrebbero contenere inganni e truffe. Le invidie verso il consultante sono molte e preoccupanti.\nQuando Le Stelle simboleggiano una persona si tratta di qualcuno di falso e che trama contro il consultante, un individuo mediocre che per\u00f2 si crede un grande artista, oppure qualcuno facile alle dipendenze, un tossico o un alcolista. "}
{"id": "2329144", "revid": "2056951", "url": "https://it.wikipedia.org/wiki?curid=2329144", "title": "Terminus", "text": ""}
{"id": "2329149", "revid": "114083516", "url": "https://it.wikipedia.org/wiki?curid=2329149", "title": "Hildburghausen", "text": "Hildburghausen \u00e8 una citt\u00e0 della Turingia, nella Germania centrale, capoluogo del circondario omonimo; sorge sul fiume Werra, a 20\u00a0km a Sud di Suhl e 25\u00a0km a Nord-Ovest di Coburgo.\nHildburghausen fu la capitale della Sassonia-Hildburghausen fino alla sua dissoluzione nel 1826, quando pass\u00f2 alla Sassonia-Meiningen. La citt\u00e0 divenne parte del nuovo Stato della Turingia nel 1920.\nIn questa citt\u00e0 \u00e8 nato l'atleta Ronald Weigel."}
{"id": "2329151", "revid": "6923", "url": "https://it.wikipedia.org/wiki?curid=2329151", "title": "Contenitore", "text": "Un contenitore \u00e8 un qualsiasi oggetto cavo atto a contenere altri oggetti, o sostanze.\nI contenitori utilizzati per contenere sostanze liquide o materiali granulari vengono detti recipienti.\nGli esseri umani hanno usato contenitori per almeno 100.000 anni, anche forse per milioni di anni. I primi contenitori furono probabilmente inventati per conservare il cibo, permettendo ai primi esseri umani di conservare pi\u00f9 cibo per un tempo pi\u00f9 lungo, di trasportarlo pi\u00f9 facilmente e anche di proteggerlo da altri animali. Lo sviluppo di contenitori per la conservazione degli alimenti era \"\"di immensa importanza per le popolazioni umane in evoluzione\" ed \"era un comportamento totalmente innovativo\"\" non rilevato in altri primati. I primi contenitori erano probabilmente oggetti rinvenuti in natura come zucche cave, di cui sono stati trovati esempi primitivi in \u200b\u200bculture come i Tharu, e i nativi hawaiani. Questi furono seguiti da cesti intrecciati, legno intagliato e ceramica.\nSuccessivamente i contenitori hanno continuato a svilupparsi insieme ai relativi progressi nella tecnologia umana e allo sviluppo di nuovi materiali e nuovi mezzi di produzione. Le prime bottiglie di vetro furono prodotte dai Fenici; esemplari di bottiglie di vetro traslucido e trasparente fenicie sono stati trovati a Cipro e Rodi generalmente di lunghezza variabile da tre a sei pollici. Si pensava che questi esempi fenici del primo millennio a.C. fossero usati per contenere profumi. Gli antichi romani appresero la lavorazione del vetro dai Fenici e produssero molti esempi tuttora esistenti di bottiglie di vetro pregiato.\nNel 1810 il francese Philippe de Girard and\u00f2 a Londra e si appoggi\u00f2 al commerciante britannico Peter Durand come agente per brevettare la propria idea per un processo per la produzione di lattine. Il concetto di lattina era basato sul lavoro sperimentale di conservazione degli alimenti in contenitori di vetro l'anno prima dall'inventore francese Nicholas Appert. Durand non perseguiva l'inscatolamento del cibo, ma, nel 1812, vendette il suo brevetto a due inglesi, Bryan Donkin e John Hall, che perfezionarono il processo e il prodotto e fondarono la prima fabbrica di conserve commerciali al mondo a Southwark Park Road, a Londra. Nel 1813 iniziarono a produrre i loro primi prodotti in scatola di latta per la Royal Navy.\nIl contenitore standardizzato in acciaio fu sviluppato negli anni '50 e divenne rapidamente onnipresente per il trasporto su larga scala di merci commerciali.\nVerso la fine del XX secolo, l'introduzione della progettazione assistita da computer ha permesso di progettare contenitori altamente specializzati, nonch\u00e9 di realizzare etichette aderenti per contenitori di forme insolite."}
{"id": "2329152", "revid": "125673946", "url": "https://it.wikipedia.org/wiki?curid=2329152", "title": "Statistiche della Serie B", "text": "Questa pagina raccoglie statistiche e record significativi riguardanti il campionato di calcio italiano di Serie B.\nEvoluzione del campionato di Serie B.\nAl campionato di Serie B hanno preso parte:\nCampionati disputati.\nSono stati disputati 90 campionati:\nSquadre partecipanti.\nSono 142 le squadre ad aver preso parte ai 90 campionati di Serie B che sono stati disputati a partire dal 1929-30 fino alla stagione 2021-22 (della quale si riportano in grassetto le squadre militanti). Differentemente dalla Serie A, non tutti i campionati di Serie B sono stati disputati a girone unico. Il Monza ha il record di partecipazioni in Serie B tra le squadre che non hanno mai partecipato alla serie A. \nTuttavia, va fatto notare che le squadre raccolte nell'elenco seguente disputarono unicamente i campionati di Serie B allargati e non a girone unico dell'immediato secondo dopoguerra, allorch\u00e9 il torneo fu provvisoriamente ampliato con le migliori societ\u00e0 di Serie C:\nPartecipazioni per regione.\nFino all'edizione 2001-02 l'Emilia-Romagna e la Lombardia sono state le uniche due regioni ad aver avuto almeno una squadra partecipante in tutte le 70 edizioni della Serie B fino ad allora disputate, primato perso da entrambe nella stagione successiva.&lt;br&gt;\nMentre per la Lombardia si tratt\u00f2 solo di una parentesi (presente in 88 edizioni sulle 89 fino ad oggi disputate), l'assenza si \u00e8 invece ripetuta per l'Emilia-Romagna (rappresentata in 87 edizioni su 89) nella stagione 2019-20.\nFra le altre 7 regioni esordienti alla prima (1929-30) delle 89 edizioni della Serie B fin qui disputate, la Toscana non ha avuto nessuna squadra rappresentata nella serie cadetta solamente in 5 stagioni (1954-55, 1956-57, 1959-60, 1975-76 e 1976-77).\nAlbo d'oro.\nSono 51 le squadre ad essersi aggiudicato almeno uno degli 89 Campionati di Serie B che sono stati disputati a partire dal 1929-30 fino alla stagione 2020-21.\nIl Derthona si \u00e8 aggiudicato due edizioni della Seconda Divisione a due anni di distanza nelle stagioni 1921-22 e 1923-24, venendo emulato poi dal Milan (1980-81 e 1982-83) dopo l'introduzione del girone unico. La Biellese vinse il titolo di campione italiano di Seconda Divisione nel 1922-23, ma non venne promossa in Massima Serie per riforma dei campionati. L'Alessandria si classific\u00f2 al 1\u00ba posto della Serie B-C Alta Italia 1945-1946. La Juventus, il Milan e la Roma sono le uniche squadre ad aver vinto tutte le edizioni del campionato cui hanno partecipato.\nRecord di allenatori.\nIn grassetto gli allenatori ancora in attivit\u00e0.\nPromozioni.\n\"Sono conteggiati solo gli allenatori in carica alla fine del Campionato.\"\n7 volte\n5 volte\n4 volte\n3 volte\nRecord di risultati.\nPartite con pi\u00f9 gol.\nDall'inizio della Serie B a girone unico nel 1929, la partita con pi\u00f9 gol (12) \u00e8 stata - del campionato 1950-51, terminata 12-0.\nQuattro sono state le partite con undici gol:\nSono 16, invece, le partite con dieci gol:"}
{"id": "2329155", "revid": "123391692", "url": "https://it.wikipedia.org/wiki?curid=2329155", "title": "Tabella arcobaleno", "text": "In crittografia una tabella arcobaleno (in inglese: \"rainbow table\") \u00e8 una tabella di associazione che offre un compromesso tempo-memoria usata per il recupero delle chiavi di cifratura in chiaro partendo da chiavi in formato hash generate da una funzione crittografica di hash. L'idea \u00e8 di usare una grossa quantit\u00e0 di memoria per contenere informazioni calcolate una volta per tutte invece di usare il tempo di CPU. Un'applicazione comune di una tabella arcobaleno \u00e8 quella di attaccare protezioni basate su password memorizzate col loro hash. Spesso prima di generare l'hash di una password quest'ultima viene \u00absalata\u00bb mediante l'aggiunta di un salt per rendere questo tipo di attacco pi\u00f9 difficile.\nMartin Hellman, informatico e crittografo, fond\u00f2 la sua teoria basandosi su una tecnica chiamata compromesso tempo-memoria. La considerazione che fece Hellman fu quella di creare un archivio di password dove memorizzare tutti i possibili hash. Non considerava per\u00f2 che ci sarebbe voluto troppo tempo e spazio (decine di terabyte) per rendere fattibile l'operazione.\nL'idea di Hellman fu ripresa da Philippe Oechslin, un esperto in sicurezza, che perfezion\u00f2 il concetto espresso da Hellman. La soluzione trovata da Oechslin fu di creare una tabella che possiede come righe le tabelle arcobaleno e come colonne gli hash. Ogni tabella \u00e8 composta da catene che vanno da un hash fino al successivo memorizzato nella tabella. In quest'ultima si applicano funzioni di riduzioni diverse per ogni colonna, ma medesime funzioni hash. Inoltre, per ogni tabella arcobaleno si memorizzano solo la password iniziale e quella finale.\nFunzione di hash e funzione di riduzione.\nLe funzioni che gestiscono le tabelle sono le seguenti:\nLe funzioni di hash sono costruite in modo che sia estremamente difficile risalire alla password originale quindi la funzione di riduzione non restituisce la password originale, ma ne genera un'altra. Una possibile sequenza di passaggi \u00e8 la seguente:\npassword originale -&gt; hash -&gt; altra password -&gt; altro hash -&gt; e cos\u00ec via\nper esempio:\nFunzionamento dell'algoritmo.\nLa sequenza di calcoli che l'algoritmo esegue fa guadagnare tempo nella ricerca. Infatti viene calcolata di volta in volta una sola catena, quella dell'hash e non appena si trova la password l'algoritmo termina.\nEfficienza.\nL'algoritmo pensato da Hellman venne in seguito riformulato introducendo un nuovo criterio di memorizzazione degli hash delle password in tabelle. Le tabelle arcobaleno prendono dunque questo nome per il fatto che vengono utilizzate funzioni di riduzioni diverse per ogni colonna di ogni tabella, un po' come i colori dell'arcobaleno, con argomenti diversi per ognuna di esse. Le principali migliorie apportate col nuovo metodo sono:\nPrestazioni.\nLa ricerca attraverso le tabelle arcobaleno risulta essere circa sette volte pi\u00f9 veloce dei precedenti metodi basati sul compromesso tempo-memoria in quanto durante l'esecuzione dell'algoritmo viene considerata di volta in volta una catena della tabella e quando la password viene trovata l'algoritmo termina. Una volta avviata la ricerca sulle tabelle, la probabilit\u00e0 di successo di rinvenire la password \u00e8 molto vicina al 100%. Bisogna sottolineare che la generazione delle tabelle arcobaleno richiede una grandissima potenza di calcolo. Normalmente \u00e8 possibile reperire le tabelle sul web.\nMetodi analoghi.\nLe tabelle arcobaleno non sono l'unico mezzo di ricerca per ricostruire le password. Tra i pi\u00f9 noti algoritmi di questo tipo ci sono:\nIl vantaggio di usare un dizionario rispetto a un normale attacco col metodo a forza bruta \u00e8 dato dal fatto che vengono evitate sequenze prive di senso, del tipo \u00abdhskfler\u00bb. Quindi un attacco a dizionario \u00e8 efficace solo nel caso la password sia presente nel file dizionario che viene utilizzato, mentre un attacco con metodo a forza bruta, anche se richiede tempi di gran lunga maggiori, ha una probabilit\u00e0 di riuscita del 100%.\nImpedimenti.\nLe tabelle arcobaleno consentono a qualsiasi persona di risalire alle parole chiave corrispondenti ad un dato hash. Tuttavia sono state trovate soluzioni molto efficaci nell'impedire a metodi potenti come le tabelle di ottenere i risultati sperati.\nUn procedimento adottato \u00e8 noto come \"salting\" e consiste nella aggiunta di una quantit\u00e0 di informazione addizionale alla password, informazione che pu\u00f2 essere generata casualmente prima dell'utilizzo di una funzione di hash non reversibile: in questo modo password uguali, ma che sono state codificate con salt diversi, hanno codifiche criptate diverse. I salt sono solitamente conservati in chiaro sul sistema che provvede all'hashing, anche se sono disponibili implementazioni che utilizzano una funzione di codifica reversibile o che non lo memorizzano affatto. Un attacco con le tabelle arcobaleno sarebbe impraticabile per valori sufficientemente grandi della quantit\u00e0 di informazione aggiunte tramite il sale, in quanto lo spazio richiesto aumenta linearmente con il numero di salt possibili: ad esempio per un sale di 16 bit, l'attaccante dovrebbe avere spazio sufficiente per memorizzare 216 = tabelle. L'addizionale tempo di ricerca (\"lookup\") su tali tabelle \u00e8 trascurabile rispetto alle risorse necessarie per compilarle e memorizzarle, tantopi\u00f9 che l'analisi potrebbe sfruttare le collisioni tra salt (casi in cui il sale utilizzato \u00e8 uguale) per velocizzare la ricerca.\nUn altro procedimento \u00e8 noto come \"key stretching\" ed \u00e8 un'estensione del \"salting\": consiste nell'utilizzare come algoritmo di hash un'iterazione di funzioni di hash, ciascuna delle quali utilizza sia l'output della precedente sia un sale costante. In questo modo non solo l'attaccante avr\u00e0 bisogno di maggior spazio per le tabelle, ma dovr\u00e0 impiegare anche pi\u00f9 tempo. Ad esempio, MD5-Crypt utilizza iterazioni della funzione di hash MD-5."}
{"id": "2329158", "revid": "122871", "url": "https://it.wikipedia.org/wiki?curid=2329158", "title": "Tabelle arcobaleno", "text": ""}
{"id": "2329161", "revid": "339392", "url": "https://it.wikipedia.org/wiki?curid=2329161", "title": "Look-up table", "text": ""}
{"id": "2329164", "revid": "1305772", "url": "https://it.wikipedia.org/wiki?curid=2329164", "title": "Ultimo - La sfida", "text": "Ultimo - La sfida \u00e8 una miniserie televisiva italiana, seguito della miniserie Ultimo di Stefano Reali, la regia stavolta \u00e8 di Michele Soavi ed \u00e8 stato trasmesso per la prima volta nel 1999 su Canale 5.\nTrama.\nLuglio 1999. In un ristorante, una notte, ha luogo una cena dove 10 camorristi si incontrano per parlare di un grosso carico di eroina che arriva tra 30 giorni: 5000 kg. Mentre parlano per\u00f2 non sanno che fuori \u00e8 appostato un furgone operativo attrezzato che li sta sorvegliando: \u00e8 \"Balena\", dove ci sono \"Ultimo\", \"Ombra\" e \"Solo\".\nMa, mentre stanno parlando, degli uomini in passamontagna arrivano e compiono una strage e \"Ultimo\" assiste al tutto senza poter far niente dato che la porta del furgone \"Balena\" era bloccata da un camion dell'immondizia fermatosi di fianco a loro.\nIntanto un pentito fa sapere al generale Trani, grande amico di \"Ultimo\", che i corleonesi stanno per preparare un piano per rapire e uccidere \"Ultimo\" per vendicarsi dell'arresto di Partanna avvenuto sei anni e mezzo prima. Inoltre Trani gli confida che per motivi di sicurezza il gruppo Crimor verr\u00e0 sciolto. \"Ultimo\" \u00e8 molto arrabbiato ma accetta. Ha una riunione col generale Trani, che gli confida di essere stato promosso di grado e di avere solo 30 giorni per arrestare gli assassini prima che lui, venendo trasferito, perda ogni potere di proteggerli. Ovviamente le indagini sono segrete.\nMichele Pagano, unico sopravvissuto alla strage dei camorristi per un caso fortuito, scopre la vera identit\u00e0 di \"Ultimo\" e lo contatta per essere protetto in cambio di dichiarazioni: la morte dei camorristi suoi compagni al ristorante \u00e8 stata ordita dal Clan dei Catalano che intendeva sottrarre loro un grossissimo affare. Don Rocco Catalano voleva il carico dei camorristi per diventare il nuovo boss di Cosa Nostra dopo il vuoto lasciato da Partanna e la latitanza dei suoi uomini.\nPagano sembra un'ottima pista per risolvere il caso prima che il gruppo Crimor venga sciolto e Catalano diventi il nuovo Capo dei Capi, ma le speranze di \"Ultimo\" e dei suoi crollano quando Pagano viene trovato ucciso nella sua macchina.\nDopo pedinamenti, perquisizioni segrete notturne, arresti e problemi, \"Ultimo\" e il suo gruppo arrestano i fratelli Catalano e il suo clan e sequestrano anche il carico di droga che era arrivato al porto di Fiumicino."}
{"id": "2329169", "revid": "7969", "url": "https://it.wikipedia.org/wiki?curid=2329169", "title": "Henry Van de Velde", "text": ""}
{"id": "2329174", "revid": "110157", "url": "https://it.wikipedia.org/wiki?curid=2329174", "title": "Evil Minded", "text": "Evil Minded \u00e8 il primo demo registrato dalla band Tedesca Edguy nel 1994."}
{"id": "2329175", "revid": "365417", "url": "https://it.wikipedia.org/wiki?curid=2329175", "title": "Servizio di Intelligence Nazionale della Corea del Sud", "text": "Il Servizio Nazionale di Intelligence () \u00e8 l'agenzia di \"intelligence\" della Corea del Sud. L'agenzia \u00e8 ufficialmente sorta nel 1961 come Agenzia Centrale di Intelligence Coreana (ACIC) (). Il compito iniziale dell'ACIC era di supervisionare e coordinare le attivit\u00e0 di \"intelligence\" interne e internazionali. L'ampio potere dell'agenzia consent\u00ec all'agenzia stessa di intervenire attivamente nella politica della Corea del Sud.\nL'agenzia prese il nome di Agenzia per la Pianificazione della Sicurezza Nazionale (APSN) () nel 1981, in seguito ad una serie di riforme istituite dalla Quinta Repubblica della Corea del Sud sotto il presidente Chun Doo-hwan.\nNel 1999 l'agenzia assunse il suo nome attuale.\nScopi.\nLa Korea Central Intelligence Agency \u00e8 stata fondata nel 1961. Sotto la dittatura di Park Chung-hee (1963-1979), la KCIA, strettamente legata alla CIA, sostenne fortemente la WACL (World Anticommunist League), basata principalmente a Taiwan ma con importanti uffici anche a Seul.\nLa KCIA controlla tutto il paese, con pi\u00f9 di quarantamila impiegati regolari e un milione di corrispondenti. Lavoratori in sciopero, manifestanti o firmatari di semplici petizioni affrontano lunghe pene detentive e torture; un esempio emblematico \u00e8 il tentativo di assassinio contro Kim Dae-jung, futuro presidente della Corea del Sud e premio Nobel per la pace, nell'agosto 1973. Tutta la societ\u00e0 \u00e8 sotto costante sorveglianza. Negli anni '70, una serie di scandali scoppi\u00f2 negli Stati Uniti: molti parlamentari, giornalisti, accademici e membri dell'amministrazione americana prendevano tangenti dalla KCIA per promuovere l'immagine del regime sudcoreano nell'opinione pubblica e per aumentare il sostegno delle autorit\u00e0 americane nei suoi confronti.\nNel 2012, il NIS ha condotto una campagna diffamatoria contro il candidato presidenziale Moon Jae-in per deviare gli elettori verso la candidata conservatrice Park Geun-Hye, portando alla condanna dell'ex capo del NIS Won Sei-Hoon a tre anni di prigione nel febbraio 2015 per il suo ruolo nella manipolazione4. Durante il processo, i procuratori hanno sottolineato il coinvolgimento diretto del NIS nella manipolazione dell'opinione pubblica sudcoreana attraverso le \"ONG\" conservatrici: \"Un agente di nome Park, che faceva parte della squadra di guerra psicologica del NIS, ha sostenuto e supervisionato le attivit\u00e0 delle organizzazioni conservatrici di destra e delle organizzazioni giovanili orientate a destra \".\nNell'aprile 2014, il NIS \u00e8 stato accusato di aver fabbricato documenti falsi per accusare un nordcoreano di spionaggio. Un mese dopo, il capo della NIS Nam Jae-joon si \u00e8 dimesso. Nel giugno 2018, tre ex funzionari della NIS che avevano servito sotto l'amministrazione Park Geun-hye sono stati condannati per corruzione. Avevano trasferito illegalmente pi\u00f9 di 3 milioni di dollari dal bilancio del NIS all'ufficio presidenziale di Park. Il denaro ottenuto illegalmente \u00e8 stato usato da Park e dai suoi soci per uso privato e per pagare tangenti. \nIl NIS adotta un approccio multiforme per mezzo di un sistema di sicurezza dell'intelligence del governo civile per proteggere la tecnologia avanzata in modo completo e organizzato a livello nazionale.Verifica dell'autenticit\u00e0 dei rifugiati nordcoreani e della loro idoneit\u00e0 alla protezione in base alle leggi.Ai sensi della legge nordcoreana per la protezione e il sostegno agli insediamenti, il NIS fornisce protezione temporanea ai rifugiati nordcoreani che hanno richiesto protezione al governo della ROK; verifica la legittimit\u00e0 dei rifugiati nordcoreani; e valuta l'idoneit\u00e0 alla protezione per impedire a persone non ammissibili, comprese quelle di nazionalit\u00e0 straniera, di chiedere protezione al governo della ROK con mezzi illeciti. I rifugiati nordcoreani che soggiornano in paesi stranieri possono ricevere il sostegno necessario dalle missioni diplomatiche all'estero della ROK.Il NIS fornisce ai rifugiati nordcoreani una protezione temporanea presso un \"Centro di protezione dei rifugiati nordcoreano\" protetto per circa 90 giorni quando entrano nella ROK, insieme ad un supporto per alleviare lo stress mentale o fisico; trattamento di malattie lievi che possono essere state sviluppate durante il processo di fuga dalla Corea del Nord; e l'istruzione di base per il loro insediamento precoce nella ROK.Il NIS partecipa alla Commissione nazionale antiterrorismo che delibera e determina la politica antiterrorismo.Si impegna anche nella consultazione sulla promulgazione e la revisione delle leggi e linee guida in materia di antiterrorismo, gestisce un'organizzazione esclusiva costituita come organizzazione congiunta delle agenzie correlate e supporta le agenzie correlate in materia di antiterrorismo.Il NIS gestisce l'intelligence sul terrorismo in modo coordinato, mantenendo un sistema attivo 24 ore su 24 per gestire gli incidenti correlati. Raccoglie, analizza, prepara e distribuisce alle agenzie correlate le informazioni di intelligence sulle minacce terroristiche contro le vite e le propriet\u00e0 dei coreani in patria e all'estero, nonch\u00e9 le societ\u00e0 coreane che hanno operazioni in paesi stranieri. La cooperazione internazionale, compreso lo scambio di informazioni con i servizi di intelligence stranieri, \u00e8 essenziale per prevenire e combattere il terrorismo, considerando il fatto che il terrorismo \u00e8 un crimine transnazionale che trascende i confini nazionali. Il NIS sta scambiando informazioni per combattere il terrorismo stabilendo un canale di cooperazione 24 ore su 24, 7 giorni su 7 con servizi di intelligence e investigativi stranieri tra cui CIA, FBI, FSB, NPA giapponese, PSB cinese e molti altri."}
{"id": "2329180", "revid": "216401", "url": "https://it.wikipedia.org/wiki?curid=2329180", "title": "Mino Bariviera", "text": ""}
{"id": "2329185", "revid": "767487", "url": "https://it.wikipedia.org/wiki?curid=2329185", "title": "Addio fratello crudele", "text": "Addio fratello crudele \u00e8 un film del 1971 diretto da Giuseppe Patroni Griffi, liberamente tratto dalla tragedia di John Ford \"Peccato che sia una sgualdrina\".\nTrama.\nNella Mantova rinascimentale, i fratelli Annabella e Giovanni coltivano segretamente un amore incestuoso.\nQuando Annabella resta incinta del fratello decide di sposare il meno sgradito fra i suoi molti pretendenti, il nobile Soranzo. Quando questi scopre per\u00f2 che la sua sposa, che tanto a lungo gli si era negata, non solo non \u00e8 vergine, ma addirittura incinta, invita la famiglia della sposa ad un banchetto per vendicarsi dell'onta subita e compiere un eccidio.\nSar\u00e0 per\u00f2 lo stesso Giovanni a spargere per primo il sangue, uccidendo l'amata sorella ed offrendone il cuore al rivale.\nEsistono diverse differenze fra il testo teatrale e questa versione filmata. Nel film Giovanni viene ucciso da Soranzo (che \u00e8 l'opposto di quanto accade nella versione teatrale). Inoltre, Annabella non viene bruciata sul rogo.\nCritica.\nIl film, che all'epoca fece scandalo, fu recensito anche da Alberto Moravia, che sottoline\u00f2 come, nella storia incestuosa, \"l'anormalit\u00e0 possa essere mostrata non gi\u00e0 come un limite, ma come un allargamento dei poteri umani\".\n\"Il Morandini\" lo definisce una trasposizione anemica del dramma elisabettiano d'origine, visivamente raffinato ma dagli interpreti inadeguati.\nPer il \"Dizionario Mereghetti\" \u00e8 un film \u00abdiscretamente kitsch\u00bb, caratterizzato da un '\u00abestetismo alla Zeffirelli\u00bb e da un \u00abinsolito \"grand guignol\"\u00bb.\nColonna sonora.\nLa musica della colonna sonora \u00e8 stata composta da Ennio Morricone e prodotta in CD dall'etichetta DigitSoundtrack nel 2006. La colonna sonora \u00e8 organizzata in 16 tracce della durata complessiva di 67:06."}
{"id": "2329186", "revid": "193968", "url": "https://it.wikipedia.org/wiki?curid=2329186", "title": "Lingua SOV", "text": ""}
{"id": "2329189", "revid": "22356", "url": "https://it.wikipedia.org/wiki?curid=2329189", "title": "Austriadactylus", "text": ""}
{"id": "2329192", "revid": "2149966", "url": "https://it.wikipedia.org/wiki?curid=2329192", "title": "Divina creatura", "text": "Divina creatura \u00e8 un film del 1975 diretto da Giuseppe Patroni Griffi, tratto dal romanzo \"La divina fanciulla\" (1920) di Luciano Zuccoli, con Laura Antonelli, Terence Stamp e Marcello Mastroianni.\nTrama.\nNell'alta societ\u00e0 della Roma degli anni venti, il duca Daniele di Bagnasco \u00e8 uno degli uomini pi\u00f9 in vista, brillante e affascinante conquistatore di cuori femminili.\nQuando si invaghisce della borghese Manuela Roderighi, condividendola e poi strappandola all'ingenuo fidanzato Martino Ghiondelli, quella che dovrebbe essere solo l'ennesima avventura di breve durata si trasforma in una bruciante passione, messa per\u00f2 a dura prova dalla scoperta che la donna frequenta abitualmente la famigerata casa d'appuntamenti della signora Fon\u00e9s e dai dubbi tormentosi sul fatto che lei ricambi davvero i suoi sentimenti.\nDaniele, furente, arriva a progettare di avvelenare l'amante, ma desiste all'ultimo momento, perch\u00e9 la profonda attrazione per la donna prevale sul senso del disonore. Quando poi scopre che l'uomo che l'ha violentata, appena quindicenne, e dopo una perversa relazione l'ha introdotta alla prostituzione di lusso, \u00e8 una persona da lui ben conosciuta, addirittura suo cugino, il marchese Michele Barra, decide di architettare una raffinata vendetta a danno del nobile parente: costringe Manuela ad avvicinare l'odiato persecutore del passato ed a fingere per lui un interesse, solo per frustrarlo ripetutamente e dimostrargli la forza dell'attuale legame di sincero amore con Bagnasco.\nIl piano non si svolge per\u00f2 come previsto dal suo autore, perch\u00e9 Barra, rivedendo l'amante/vittima di un tempo, ammette di essersi pentito di averla gettata via, tanti anni prima, e Manuela \u00e8 disposta a credergli ed iniziare una nuova relazione con lui. Bagnasco inconsapevolmente ha quindi aperto la strada al tradimento nei suoi confronti.\nQuando Daniele scopre che gli incontri tra Manuela e Barra non si limitano a quelli da lui accuratamente organizzati e che la relazione tra i due \u00e8 ormai di dominio pubblico, affronta l'amante, che per\u00f2 nega tutto ed accusa gli amici del duca di inventare e diffondere solo maldicenze. Ma lui ha gi\u00e0 visitato i luoghi degli incontri clandestini e potuto constatare che le voci corrispondono a realt\u00e0.\nManuela, stretta tra le attenzioni contrastanti dei due aristocratici, non riesce pi\u00f9 a sopportare la situazione e fugge a Parigi. Mentre Barra non ha difficolt\u00e0 a superare la perdita ed \u00e8 pronto a vestire la camicia nera per aderire al fascismo in ascesa, Bagnasco disperato, dopo aver tentato inutilmente di superare il dolore stordendosi con la cocaina e la morfina, finisce per spararsi un colpo alla testa.\nCritica.\nIl \"Dizionario Mereghetti\" definisce il film una \u00abrivisitazione calligrafica e ridondante del romanzo\u00bb, a cui per\u00f2 non mancano l'ironia e il tentativo di dare una valenza femminista alle vicende della protagonista, modificando il finale tragico del romanzo.\nPer il \"Dizionario Morandini\" \u00e8 \u00abcinema di grande sartoria [...] una stolida e tragicomica burattinata, sontuosamente arredata, che si prende terribilmente sul serio\u00bb.\nLa Antonelli \u00e8 giudicata \u00abinascoltabile\u00bb, incapace di dare spessore al suo personaggio.\nCast.\nNel film sono presenti come comparse alcuni veri aristocratici: il principe Gaetano Torlonia, la marchesa Berlingieri, il principe Lanza di Trabia, la principessa Rita Jussupov, la duchessa Paula Martinez y Cabrera.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2329194", "revid": "124697993", "url": "https://it.wikipedia.org/wiki?curid=2329194", "title": "Maurizio Iannelli", "text": "Biografia.\nPenultimo di sette figli, nasce a Roma nel 1952. Nel periodo 1978-1980 diventa uno degli esponenti della colonna romana delle Brigate Rosse. In quegli anni, Iannelli partecipa a varie azioni terroristiche, che gli valgono la condanna a due ergastoli nei processi noti come Moro Bis e Moro Ter. Arrestato il 22 novembre 1980 in via Tripoli a Roma, a seguito di un violento conflitto a fuoco mentre era con Pietro Vanzi, e trovato in possesso di un mitra con due caricatori, una pistola con il colpo in canna e numerose munizioni, si dichiara prigioniero politico. Viene condannato in via definitiva a due ergastoli.\nNel 1987, con Renato Curcio, Piero Bertolazzi e Mario Moretti, sottoscrive la celebre lettera al quotidiano \"il manifesto\" nella quale era teorizzata la conclusione della lotta armata e si proponeva lo \"sbocco politico e sociale al ciclo di lotte maturato negli anni settanta\".\nDopo aver conosciuto in carcere la transessuale Fernanda Farias De Albuquerque, scrive per lei e con lei il romanzo autobiografico \"Princesa\" (1994), fonte d'ispirazione dell'omonima canzone di Fabrizio De Andr\u00e9, contenuta nell'album \"Anime salve\".\nIn semilibert\u00e0 dal 2003, dal 1999 collabora con la Rai e altre emittenti televisive come autore e regista. Nel 2001 \u00e8 regista con Michela Guberti del film-documentario \"Un bel ferragosto\", sulla fine dell'amore di una giovane coppia romana (spogliarellista lei, disoccupato lui), premiato col premio speciale al Torino Film Festival e col primo premio al Filmmaker Doc 6 Film Festival. Nel 2003 \u00e8 autore con Claudio Canepari di \"Residence Bastoggi\", una docufiction in otto puntate realizzata per Rai Tre sulla storia di una baby gang romana che viveva in un quartiere periferico di Roma. Nel 2006 \u00e8 autore con Matilde D'Errico della docufiction \"Liberanti\" in dieci puntate, realizzata in carcere per Fox Crime e Cult. Nel 2008 \u00e8 regista di \"Reparto Trans\", docufiction in dieci puntate realizzata per Cult sulla storia di alcuni transessuali detenuti nel carcere romano di Rebibbia. Nello stesso anno \u00e8 autore anche di \"Citt\u00e0 Criminali\", docufiction sulla lotta fra legalit\u00e0 e illegalit\u00e0 in Italia, la cui puntata dedicata a Taranto \u00e8 premiata come miglior documentario al Roma Fiction Fest del 2008.\n\u00c8 autore e regista, con Matilde D'Errico, delle trasmissioni Amore criminale e Sopravvissute su Rai Tre. Ha collaborato anche a Geo&amp;Geo, Storie vere e Sfide.\n\u00c8 sposato con l'autrice e conduttrice Matilde D'Errico.\nPolemiche.\nIl 29 febbraio 2012, il senatore Domenico Gramazio ha presentato ai ministri della giustizia, dell'interno e dello sviluppo economico, un'interrogazione riferita a un articolo del quotidiano Libero nel quale si riportava una lista di nomi di appartenenti alle Brigate Rosse che avevano ritrovato collocazione nella vita pubblica. L'interrogazione chiedeva in particolare conto del fatto che Maurizio Iannelli, non essendosi mai pentito e dissociato dalla sua esperienza terroristica atta alla sovversione dello stato, avesse trovato impiego come collaboratore esterno presso la televisione pubblica Rai ricevendo denaro, tramite il canone, anche dalle vittime del terrorismo."}
{"id": "2329196", "revid": "1996533", "url": "https://it.wikipedia.org/wiki?curid=2329196", "title": "Antartide Orientale", "text": "L'Antartide Orientale o Antartide Maggiore (in inglese \"East Antarctica\" oppure \"Greater Antarctica\") \u00e8 una delle due regioni in cui viene diviso il continente antartico e comprende l'area affacciata sull'Oceano Indiano e delimitata dai Monti Transantartici. Fanno parte dell'Antartide orientale la Terra di Coats, la Terra della regina Maud, la Terra di Enderby, la Terra di Mac Robertson, la Terra di Wilkes e la Terra della regina Vittoria.\nIl nome \"Antartide orientale\" esiste da oltre 90 anni (Balch, 1902; Nordenski\u00f6ld, 1905), ma la sua diffusione si ebbe solo in seguito all'Anno geofisico internazionale (1957-58); successive esplorazioni confermarono che i Monti Transantartici rappresentano effettivamente una sorta di confine tra le due regioni, ed il nome venne cos\u00ec approvato dall'Advisory Committee on Antarctic Names (US-ACAN) nel 1962."}
{"id": "2329205", "revid": "1305772", "url": "https://it.wikipedia.org/wiki?curid=2329205", "title": "Nazionale di pallavolo femminile di Grenada", "text": "La nazionale di pallavolo femminile di Grenada \u00e8 una squadra nordamericana composta dalle migliori giocatrici di pallavolo di Grenada ed \u00e8 posta sotto l'egida della Federazione pallavolistica di Grenada.\nRisultati.\nLa nazionale di pallavolo femminile di Grenada non si \u00e8 mai qualificata alla fase finale di alcuna competizione."}
{"id": "2329207", "revid": "115549", "url": "https://it.wikipedia.org/wiki?curid=2329207", "title": "London Borough of Hammersmith and Fulham", "text": ""}
{"id": "2329211", "revid": "110157", "url": "https://it.wikipedia.org/wiki?curid=2329211", "title": "Centro de Investigaci\u00f3n y Seguridad Nacional", "text": "Il Centro de Investigaci\u00f3n y Seguridad Nacional (Centro per l'Investigazione e la Sicurezza Nazionale, CISEN) \u00e8 un'agenzia di \"intelligence\" messicana nata nel 1989 e gestita dall'Ufficio di Coordinamento della Presidenza. Le Forze Armate, la Marina e l'Aviazione mantengono per\u00f2 le rispettive agenzie di \"intelligence\" a loro dedicate."}
{"id": "2329212", "revid": "484362", "url": "https://it.wikipedia.org/wiki?curid=2329212", "title": "Pays de la Loire", "text": ""}
{"id": "2329214", "revid": "293633", "url": "https://it.wikipedia.org/wiki?curid=2329214", "title": "Dollaro della Rhodesia", "text": ""}
{"id": "2329217", "revid": "1573940", "url": "https://it.wikipedia.org/wiki?curid=2329217", "title": "Nazionale di pallavolo femminile delle Isole Vergini americane", "text": "La nazionale di pallavolo femminile delle Isole Vergini americane \u00e8 una squadra nordamericana composta dalle migliori giocatrici di pallavolo delle Isole Vergini americane ed \u00e8 posta sotto l'egida della Federazione pallavolistica delle Isole Vergini americane."}
{"id": "2329220", "revid": "2014155", "url": "https://it.wikipedia.org/wiki?curid=2329220", "title": "Adelaide di L\u00f6wenstein-Wertheim-Rosenberg", "text": "Biografia.\nInfanzia.\nLa principessa Adelaide Sofia Amelia di L\u00f6wenstein-Wertheim-Rosenberg nacque a Kleinheubach, nei pressi di Miltenberg in Baviera, il 3 aprile 1831, domenica di Pasqua. Era una delle figlie di Costantino, principe ereditario di L\u00f6wenstein-Wertheim-Rosenberg (1802\u20131838), e della principessa Agnese di Hohenlohe-Langenburg. Adelaide aveva quattro anni e mezzo quando sua madre mor\u00ec e sette quando perse anche suo padre. Adelaide e suo fratello Carlo furono allevati dai nonni paterni, Carlo Tommaso, principe di L\u00f6wenstein-Wertheim-Rosenberg (1783\u20131849), e sua moglie, la principessa Sofia di Windisch-Graetz. I suoi nonni materni erano Carlo Luigi, principe di Hohenlohe-Langenburg e la contessa Amalia Enrichetta di Solms-Baruth.\nLa principessa Adelaide apparteneva alla famiglia L\u00f6wenstein-Wertheim, un ramo originariamente morganatico del Casato di Wittelsbach, che alla fine fu elevato a status principesco e mediatizzata nel 1819.\nMatrimonio.\nIl 24 settembre del 1851 Adelaide spos\u00f2 il re in esilio Michele I del Portogallo, figlio del re Giovanni VI di Portogallo e dell'Infanta Carlotta Gioacchina di Spagna. La sposa aveva vent'anni e lo sposo quasi quarantanove.\nMichele aveva in principio servito da reggente in Portogallo per la sua nipote e promessa sposa Maria II, ma si era impadronito del trono il 23 giugno 1828. Era un accanito conservatore ed estimatore di Metternich. Aveva invalidato la Carta Costituzionale scritta da suo fratello, Pietro I del Brasile e cercato di governare secondo il concetto di monarchia assoluta. Ci\u00f2 port\u00f2 alle cosiddette Guerre Liberali (1828\u20131834), in realt\u00e0 una prolungata guerra civile tra costituzionalisti progressisti e assolutisti autoritari.\nLa guerra termin\u00f2 nel 1834 con la deposizione di Michele, che rinunci\u00f2 alle sue pretese sul trono del Portogallo in cambio di una pensione annuale, ma, poich\u00e9 egli rinneg\u00f2 i termini della sua deposizione, non incass\u00f2 mai la pensione. Fu costretto a un esilio permanente. Mentre rimase il membro maschio pi\u00f9 anziano della linea portoghese del Casato di Braganza, i suoi diritti di successione non furono mai ripristinati. Il 15 gennaio 1837 il suo appoggio all'Infante Carlo, Conte di Molina, il primo pretendente carlista al trono spagnolo, port\u00f2 alla soppressione dei propri diritti al detto trono.\nAnche se Adelaide si spos\u00f2 fra i reali, il fatto che suo marito fosse un personaggio controverso per l'intera penisola iberica, cos\u00ec come un simbolo della monarchia assoluta e conservatorismo apparentemente lasciava scarse prospettive per ognuno dei suoi discendenti.\nMorte.\nSuo marito, Michele, mor\u00ec il 14 novembre 1866 prima che i loro figli avessero raggiunto l'et\u00e0 adulta. Adelaide avrebbe trascorso i successivi decenni tentando di combinare matrimoni importanti per i suoi figli.\nCome risultato dei suoi tentativi riusciti in gran parte, i suoi nipoti includono (tra gli altri) Duarte Nuno, Duca di Braganza, Elisabetta Amalia, Principessa del Liechtenstein, Elisabetta, Regina dei Belgi, Maria Gabriella, Principessa della Corona di Baviera, Maria Adelaide, Granduchessa del Lussemburgo, Carlotta, Granduchessa del Lussemburgo, Antonietta, Principessa Ereditaria di Baviera, Saverio, Duca di Parma, Zita, Imperatrice d'Austria, Felice, Principe Consorte del Lussemburgo e Maria Adelaide, Infanta di Portogallo. Molti dei suoi discendenti hanno ereditato la sua longevit\u00e0.\nNel 1895, due anni dopo il matrimonio della sua ultima figlia, Adelaide, da devota cattolica, si ritir\u00f2 all'abbazia di Sainte-C\u00e9cile de Solesmes, nel nord-ovest della Francia. La comunit\u00e0 si trasfer\u00ec a Cowes e poi a Ryde sull'Isola di Wight, dove Adelaide mor\u00ec il 16 dicembre 1909 all'et\u00e0 di 76 anni. Nel 1967 sia il suo corpo che quello di suo marito sono stati spostati al mausoleo Braganza nel Monastero di S\u00e3o Vicente de Fora a Lisbona.\nDiscendenza.\nDal matrimonio tra Adelaide e Michele del Portogallo nacquero:"}
{"id": "2329226", "revid": "767487", "url": "https://it.wikipedia.org/wiki?curid=2329226", "title": "Chris Hogg", "text": ""}
{"id": "2329227", "revid": "8660", "url": "https://it.wikipedia.org/wiki?curid=2329227", "title": "Nazionale di pallavolo femminile delle Isole Vergini britanniche", "text": "La nazionale di pallavolo femminile delle Isole Vergini britanniche \u00e8 una squadra nordamericana composta dalle migliori giocatrici di pallavolo delle Isole Vergini britanniche ed \u00e8 posta sotto l'egida della Federazione pallavolistica delle Isole Vergini britanniche.\nRisultati.\nLa nazionale di pallavolo femminile delle Isole Vergini britanniche non ha mai partecipato ad alcuna competizione."}
{"id": "2329228", "revid": "2730", "url": "https://it.wikipedia.org/wiki?curid=2329228", "title": "Rosa Maria Villecco Calipari", "text": ""}
{"id": "2329229", "revid": "161374", "url": "https://it.wikipedia.org/wiki?curid=2329229", "title": "Strada Statale 90 Bis delle Puglie", "text": ""}
{"id": "2329233", "revid": "2730", "url": "https://it.wikipedia.org/wiki?curid=2329233", "title": "Ignazio Roberto Maria Marino", "text": ""}
{"id": "2329234", "revid": "161374", "url": "https://it.wikipedia.org/wiki?curid=2329234", "title": "Strada statale 90 Bis delle Puglie", "text": ""}
{"id": "2329243", "revid": "287204", "url": "https://it.wikipedia.org/wiki?curid=2329243", "title": "Hatti (India)", "text": " \nHatti \u00e8 una suddivisione dell'India, classificata come \"census town\", di 12.419 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 12' 17 N e 76\u00b0 40' 34 E.\nSociet\u00e0.\nEvoluzione demografica.\nAl censimento del 2001 la popolazione di Hatti assommava a 12.419 persone, delle quali 6.428 maschi e 5.991 femmine. I bambini di et\u00e0 inferiore o uguale ai sei anni assommavano a 1.779, dei quali 908 maschi e 871 femmine. Infine, coloro che erano in grado di saper almeno leggere e scrivere erano 7.072, dei quali 4.469 maschi e 2.603 femmine."}
{"id": "2329246", "revid": "486946", "url": "https://it.wikipedia.org/wiki?curid=2329246", "title": "London Borough of Harrow", "text": ""}
{"id": "2329248", "revid": "240354", "url": "https://it.wikipedia.org/wiki?curid=2329248", "title": "Contratto a pacchetto", "text": ""}
{"id": "2329250", "revid": "240354", "url": "https://it.wikipedia.org/wiki?curid=2329250", "title": "Contratto a consumo", "text": ""}
{"id": "2329252", "revid": "339392", "url": "https://it.wikipedia.org/wiki?curid=2329252", "title": "London Borough of Havering", "text": ""}
{"id": "2329254", "revid": "729019", "url": "https://it.wikipedia.org/wiki?curid=2329254", "title": "Prima compagnia libera di volontari della Catalogna", "text": "La Prima compagnia libera di volontari della Catalogna (spagnolo: \"Primera Compa\u00f1\u00eda Franca de Voluntarios de Catalu\u00f1a\"; catalano: \" Primera Companyia Franca de Voluntaris de Catalunya\") fu una compagnia militare appartenuta all'esercito spagnolo durante il suo periodo coloniale.\nOrigini.\nLa compagnia nacque a Barcellona nel 1767 col compito di servire il Vicereame della Nuova Spagna. Faceva parte di uno sforzo teso ad incrementare le difese dell'impero oltremare, che a sua volta era inserito nelle riforme borboniche di re Carlo III. Inizialmente formata reclutando gli uomini dal \"secondo reggimento di fanteria leggera di Catalogna\", la compagnia era composta da quattro ufficiali e da un centinaio di uomini comandati dal capitano Agust\u00edn Callis, un veterano delle guerre spagnole in Italia e in Portogallo.\nServizio a Sonora.\nI volontari catalani giunsero a Guaymas, Sonora, nel maggio del 1768, come parte di una spedizione di circa 1200 soldati spagnoli e nativi uniti per domare una rivolta degli indiani Pima e Seri. Dopo anni di campagna attiva, i volontari tornarono a Citt\u00e0 del Messico nell'aprile del 1771.\nIstituzione della Alta California.\nNel settembre del 1768 il tenente Pedro Fages ed un distaccamento di 25 volontari furono inviati a sud a San Blas (Nayarit) per unirsi alla spedizione di Gaspar de Portol\u00e0 che avrebbe fondato un punto d'appoggio spagnolo in Alta California. Dopo 110 giorni di mare, i volontari giunsero a San Diego Bay nell'aprile del 1769. Oltre met\u00e0 dei soldati e quasi tutta la ciurma era affetta da scorbuto.\nVentidue volontari morirono in attesa dell'arrivo del braccio della spedizione che sarebbe giunto via terra, guidato dal capitano Fernando Rivera y Moncada, arrivato un mese dopo. A corto di provvigioni, buona parte dei soldati faceva fatica a migliorare. Nonostante queste privazioni i volontari catalani parteciparono alla fondazione di San Diego e di Monterey ed alla spedizione nell'entroterra.\nNel giugno del 1770 il comando delle forze militari della California pass\u00f2 al relativamente inesperto Fages. Il suo atteggiamento prepotente con i soldati ed i missionari, ed il fatto che gest\u00ec male le scorte di viveri, gli valsero violenti critiche da parte di fra' Jun\u00edpero Serra, che ebbe successo nella richiesta avanzata presso il vicer\u00e9 Antonio Mar\u00eda de Bucareli y Urs\u00faa della sua rimozione. Fages ed i volontari lasciarono la California per riunirsi alla loro compagnia nel luglio del 1774.\nRiorganizzazione.\nA Sonora i volontari catalani operarono assieme ai Fusileros de Monta\u00f1a, altra compagnia indipendente proveniente dalla Catalogna associata al secondo reggimento. La riorganizzazione del 1772 un\u00ec i due comandi, riorganizzandoli in due compagnie da 80 uomini e 3 ufficiali ognuna: la prima compagnia libera di volontari della Catalogna, che comprendeva il distaccamento californiano di Fages e comandato dal capitano Callis, ed una seconda compagnia sotto al capitano Antonio Pol. Entrambi i gruppi avevano base a Guadalajara.\nDoveri della guarnigione in Messico centrale.\nEssendo un corpo di fanteria leggera, i volontari erano usati soprattutto nei terreni montagnosi del Messico centrale. Essendo situati a Guadalajara, distaccamenti di volontari furono frequentemente stanziati presso il Presidio of Mesa del Tonati nelle montagne di Nayarit, il Real del Monte nei pressi di Citt\u00e0 del Messico, o usati come guardacoste portuali a San Blas, quartier generale delle operazioni navali spagnole nel Pacifico. La maggior parte dei compiti erano di semplice routine, tranne rari casi in cui andavano sedate alcune rivolte.\nRitorno a Sonora.\nFages, con la reputazione ormai riconquistata, fu promosso a capitano e gli fu assegnato il comando della Seconda Compagnia all'inizio del 1776. Su richiesta di Teodoro de Croix, comandante generale della Comanderia Generale delle Province Interne, Fages ed il suo nuovo gruppo furono trasferiti a Sonora, giungendo ad Alamos nel febbraio del 1777.\nNell'aprile seguente i volontari della seconda compagnia furono dislocati presso il Presidio di El Pitic (odierna Hermosillo) in risposta alle nuove ostilit\u00e0 dei Seri, che subito si arresero.\nSu richiesta del tenente colonnello Juan Bautista de Anza, la compagnia fu trasferita al Presidio di Santa Cruz de Terrenate, recentemente spostato in quel posto dalla precedente posizione sul fiume San Pedro, a nord dell'odierna Tombstone, Arizona, per rinforzare le legioni assediate dagli Apache, arrivando durante l'autunno del 1778. Nonostante Fages, ora tenente colonnello, fosse stato in grado di ristabilire ordine e disciplina nel presidio, la guarnigione si dimostr\u00f2 incapace di sferrare un contrattacco.\nNel dicembre del 1780, con gli effettivi della seconda compagnia ormai ridotti della met\u00e0, Fages lasci\u00f2 Terrenate per Citt\u00e0 del Messico al fine di reclutare nuove forze. In sua assenza fu ordinato di abbandonare il presidio, e la guarnigione torn\u00f2 a Santa Cruz (Sonora), che si credeva essere maggiormente difendibile e rifornibile. Poco dopo furono di nuovo spostati a El Pitic, dove furono impiegati per affrontare una nuova ribellione dei Seri.\nNel settembre del 1781 Fages guid\u00f2 una spedizione che comprendeva 40 uomini della seconda compagnia presso lo Yuma Crossing per sedare una ribellione dei Quechan e dei loro alleati. Nonostante riuscirono a liberare i prigionieri spagnoli, recuperare la salma di padre Francisco Garc\u00e9s e recuperare i sacri vasi delle missioni distrutte di Mission Puerto de Pur\u00edsima Concepci\u00f3n e Mission San Pedro y San Pablo de Bicu\u00f1er, il gruppo di Fages non riusc\u00ec a sottomettere la trib\u00f9. Nei 2 anni seguenti furono organizzate altre due spedizioni, senza per\u00f2 riuscire a riconquistare la zona.\nDurante la terza spedizione dell'autunno del 1783, Fages fu nominato Governatore della California, ed i volontari tornarono senza di lui a Pitic. Negli anni seguenti i volontari della seconda compagnia si stanziarono a Sonora, provvedendo al presidio di Buenavista, Fronteras, Pitic e Tucson dove combatterono contro Apache e Seri fino al 1785, data in cui furono assegnati alla citt\u00e0 di Chihuahua. Da qui proseguirono le campagne condotte contro gli Apache.\nPacifico nordoccidentale e California.\nPedro de Alberni fu nominato capitano della prima compagnia alla morte di Callis, nel 1782. Nell'agosto del 1789, dopo anni di routine a Guadalajara, alla compagnia fu assegnato un compito nel Pacifico nordoccidentale, in risposta alla crisi di Nootka. Giunsero a Nootka nell'aprile del 1790, dove riaprirono il Forte San Miguel allora abbandonato, divenendo la prima unit\u00e0 militare regolare europea ad insediarsi in Columbia Britannica.\nL'obbiettivo dei volontari era quello di mettere al sicuro i possedimenti spagnoli della regione dalle incursioni dei britannici e, soprattutto, dei russi. Per questo motivo gli uomini di Alberni furono impiegati come marinai nella spedizione di Jacinto Caama\u00f1o, Salvador Fidalgo, Dionisio Alcal\u00e1 Galiano, Salvador Men\u00e9ndez e Manuel Quimper sulla costa pacifica, dallo stretto di Juan de Fuca all'Isola Kodiak.\nLa prima compagnia torn\u00f2 a Guadalajara nel 1792, nonostante alcuni dei volontari rimasero in un distaccamento a Nootka fino al 1794. Nel 1796, come risposta alla guerra della Prima coalizione ed alle voci sulle invasioni americane, Alberni, ora tenente colonnello, e la sua compagnia furono mandati a rinforzare la California. Distaccamenti di volontari rinforzarono i presidi di Monterey, San Diego e San Francisco.\nParte dei compiti di Alberni in California erano di stabilire un nuovo insediamento chiamato Villa de Branciforte, fatto nel 1797, con l'obbiettivo di dare un alloggio ai veterani dei volontari catalani ritiratosi dal servizio. Il progetto naufrag\u00f2 e fu abbandonato nel 1802.\nAlberni fu nominato governatore della California nel 1800 rimpiazzato, nel ruolo di capitano, da Jos\u00e9 Font. Font ed i suoi uomini furono attivi nella difesa della California dai vascelli stranieri, in particolare da quelli americani. Nonostante un incremento di questa attivit\u00e0, la prima compagnia (tranne per il distaccamento che rimase a San Diego per pochi altri anni) fu riportato a Guadalajara nel 1803 e non sostituito.\nScioglimento delle compagnie.\nIl tenente colonnello Alberni mor\u00ec a Monterey nel 1802. Si trattava dell'ultimo dei comandanti che salparono da Barcellona nel 1767. A quel tempo l'unit\u00e0 non era pi\u00f9 catalana, e raccoglieva uomini da ogni parte di Spagna o creoli messicani.\nNel 1810 i volontari furono mobilizzati contro la rivolta di Miguel Hidalgo y Costilla. La prima compagnia, anche di stanza a Guadalajara, fu riorganizzata ed assorbita in altre unit\u00e0. Allo scoppio della guerra d'indipendenza del Messico la seconda compagnia, situata ad El Perote e guidata dal capitano Juan Antonio de Viruega dal 1800, fu dislocata a Morelos per unirsi all'esercito di F\u00e9lix Mar\u00eda Calleja del Reyin una massiccia campagna contro gli insorti. Durante l'assedio di Cuautla del 1812 i volontari furono assegnati all'organizzazione di un'imboscata al Campo de Sacatepec. Nonostante quanto affermato in seguito da Calleja, la seconda compagnia non fu in grado di evitare la fuga di alcuni ribelli guidati da Jos\u00e9 Mar\u00eda Morelos y Pav\u00f3n, e soffr\u00ec numerose perdite.\nI volontari riuscirono a sopravvivere come compagnia, partecipando alle battaglie di Tuxpango, Tlac\u00f3tepe e Ajuchitl\u00e1n, per tutto il 1815, non come unit\u00e0 separata, bens\u00ec assorbita in altri battaglioni.\nUniforme.\nL'uniforme era formata da una giacca blu con colletto e polsini gialli, gil\u00e8 giallo, pantaloni blu alla zuava e tricorno nero con coccarda rossa del casato dei Borboni.\nVi erano due tamburi nella compagnia. Dopo il 1760 gli addetti al tamburo indossarono la livrea del re di Spagna (giacca blu con polsini e colletto rosso, e gil\u00e8 rosso). Giacca e gil\u00e8 erano rifiniti con lacci rossi ricamati con motivi ornamentali bianchi. Questo ornamento dei lacci aveva decorato le uniformi francesi prima della Rivoluzione francese del 1789. I re Borboni di Spagna erano un ramo della famiglia reale francese, ed adottarono un'uniforme simile.\nRappresentazioni nella cultura moderna.\nLo stemma del Defense Language Institute del Presidio di Monterey comprende l'immagine di un elmo in cuoio con piume che simboleggia i volontari catalani e ne commemora il ruolo nella fondazione del posto. Essendo questi elmi stati usati solo brevemente dalla fanteria spagnola all'inizio del XIX secolo, \u00e8 improbabile che fossero stati veramente indossati dai volontari catalani dell'America settentrionale.\nI volontari catalani sono mostrati nel film del 1955 intitolato Le sette citt\u00e0 d'oro, che racconta una storia romanzata della fondazione della California spagnola. Il tenente Fages \u00e8 impersonato dall'attore messicano Victor Junco. Nei titoli di coda il suo nome \u00e8 sbagliato, viene infatti riportato \"Faces\".\nUn fante che indossa l'uniforme dei volontari catalani appare brevemente nella scena di apertura del film del 1968 I cannoni di San Sebastian che, come \"Le sette citt\u00e0 d'oro\", vede nel cast la presenza di Anthony Quinn. Il film \u00e8 ambientato nel 1746, venti anni prima che i volontari arrivassero in Nuova Spagna."}
{"id": "2329255", "revid": "287204", "url": "https://it.wikipedia.org/wiki?curid=2329255", "title": "Hatti Gold Mines", "text": " \nHatti Gold Mines \u00e8 una citt\u00e0 dell'India di 14.716 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 10' 32 N e 76\u00b0 37' 47 E.\nSociet\u00e0.\nEvoluzione demografica.\nAl censimento del 2001 la popolazione di Hatti Gold Mines assommava a 14.716 persone, delle quali 7.528 maschi e 7.188 femmine. I bambini di et\u00e0 inferiore o uguale ai sei anni assommavano a 1.373, dei quali 687 maschi e 686 femmine. Infine, coloro che erano in grado di saper almeno leggere e scrivere erano 10.957, dei quali 6.209 maschi e 4.748 femmine."}
{"id": "2329258", "revid": "330183", "url": "https://it.wikipedia.org/wiki?curid=2329258", "title": "Maurizio Jannelli", "text": ""}
{"id": "2329260", "revid": "1543377", "url": "https://it.wikipedia.org/wiki?curid=2329260", "title": "The Greatest Man That Ever Lived (Variations on a Shaker Hymn)", "text": "The Greatest Man That Ever Lived (Variations on a Shaker Hymn) \u00e8 un brano pubblicato come singolo su iTunes dalla band alternative rock/emo Weezer dall'album omonimo, pi\u00f9 comunemente conosciuto come \"The Red Album\". \u00c8 stato pubblicato in forma digitale il 13 maggio 2008.\nIl brano comprende pianoforte, sirene di polizia, e Rivers Cuomo che canta in falsetto.\nIl bassista Scott Shriner \u00e8 particolarmente fiero della canzone dicendo, in una dichiarazione, che \"The Greatest Man That Ever Lived \u00e8 una canzone che comprende dieci diversi stili di musica su un tema comune\".\nLa canzone \u00e8 tuttora scaricabile per il gioco Rock Band.\nNel gennaio 2009, in un'intervista sulla NPR per il programma Fresch Air, Rivers ha affermato che \"The Greatest Man That Ever Lived \u00e8 la sua canzone preferita di sempre dei Weezer\".\nSempre in un'intervista, con KROQ, Rivers Cuomo ha parlato diffusamente del concetto alla base del brano. La canzone era originariamente intitolata \"La ballata di Oswaldo S\u00e1nchez,\" da lui ispirata al giocare in Coppa del Mondo, dopo la morte di suo padre. Egli ha ricordato l'influenza di ciascuna sezione. Le ultime sezioni 'Bach' &amp; 'Beethoven' sono considerate come il contrappunto vocale in stile barocco. I temi musicali della canzone sono i seguenti:"}
{"id": "2329261", "revid": "74801", "url": "https://it.wikipedia.org/wiki?curid=2329261", "title": "Armo (Reggio Calabria)", "text": "Armo \u00e8 una frazione del comune di Reggio Calabria, situata nell'entroterra collinare della zona sud della citt\u00e0, a ridosso del monte San Demetrio. Fa parte della XIV circoscrizione.\nBorgo di antica fondazione, porta sulle spalle una storia millenaria strettamente legata alla vicina Motta di Sant'Agata.\nAltrettanto forte il legame con le presenze basiliane del reggino, con la presenza in particolare di Sant'Arsenio da Armo e del suo discepolo Sant'Elia Speleota."}
{"id": "2329263", "revid": "115549", "url": "https://it.wikipedia.org/wiki?curid=2329263", "title": "London Borough of Hillingdon", "text": ""}
{"id": "2329264", "revid": "115549", "url": "https://it.wikipedia.org/wiki?curid=2329264", "title": "London Borough of Hounslow", "text": ""}
{"id": "2329265", "revid": "326822", "url": "https://it.wikipedia.org/wiki?curid=2329265", "title": "Baldios", "text": ""}
{"id": "2329267", "revid": "14691", "url": "https://it.wikipedia.org/wiki?curid=2329267", "title": "Altopiano del Capo", "text": ""}
{"id": "2329269", "revid": "15756", "url": "https://it.wikipedia.org/wiki?curid=2329269", "title": "Unione Calcio Cuoiopelli", "text": "L'Unione Calcio Cuoiopelli, meglio nota come Cuoiopelli, \u00e8 una societ\u00e0 calcistica italiana con sede a Santa Croce sull'Arno, in provincia di Pisa.\nFondata nel 1954 con il nome di \"Associazione Sportiva Cuoiopelli\", dal luglio 2003, in seguito all'ufficializzazione della fusione con il \"Cappiano Romaiano\" ha costituito il \"Cuoiopelli Cappiano Romaiano\". La squadra, con questa denominazione, ha militato per sei anni (dal 2003 al 2009) nei campionati professionistici. Dopo la retrocessione nei dilettanti la fusione con il Cappiano \u00e8 stata di fatto sciolta e a partire dalla stagione 2009-2010 la societ\u00e0 \u00e8 stata rifondata con il nome di Unione Calcio Cuoiopelli.\nIn oltre mezzo secolo di storia la Cuoiopelli ha partecipato a 4 campionati professionistici e a 22 campionati di Serie D. Attualmente \u00e8 (oltre al Tuttocuoio di Ponte a Egola) e il Pescatori di Ostia, l'unica societ\u00e0 calcistica italiana che con il proprio nome identifica la principale attivit\u00e0 industriale della propria citt\u00e0 di origine. Santa Croce sull'Arno infatti \u00e8 un centro di rilevanza per la concia delle pelli.\nStoria.\nLe origini.\nL'Associazione Sportiva Cuoiopelli viene fondata a met\u00e0 degli anni '50 sulle ceneri della Filc Santa Croce, che a sua volta aveva raccolto l'eredit\u00e0 dell'Unione Sportiva Santa Croce. La sigla \u201cFilc\u201d stava a significare Federazione Italiana Lavoratori Chimici, e di fatto faceva della squadra di calcio l'espressione del sindacato dei lavoratori conciari. All'inizio del 1954 si fecero sempre pi\u00f9 concrete le possibilit\u00e0 di un ingresso degli imprenditori all'interno della societ\u00e0, anche perch\u00e9 dopo i fasti degli anni '40 (biancorossi in serie C), la Santa Croce calcistica era ridotta ai minimi termini. Si form\u00f2 cos\u00ec una sorta di comitato per la costituzione di una nuova societ\u00e0 calcistica con in testa Afro Gabrielli e Ceciliano Riccioni. Furono questi due personaggi a prendere contatto con il presidente della Filc Canzio Macchi per la fondazione di quella che sarebbe stata l'A.S. Cuoiopelli, una societ\u00e0 che fin dal nome vuole rappresentare e promuovere Santa Croce sull'Arno per la sua principale attivit\u00e0 industriale, quella della concia delle pelli. Il nuovo sodalizio vide la luce nel settembre del 1954. L'accordo era semplice: i tesserati della Filc Santa Croce potevano entrare a far parte della Cuoiopelli. Dall'altra parte i nuovi dirigenti si sarebbero impegnati a rafforzare la squadra.\nGli anni '50: l'approdo nella IV serie.\nNei tre anni successivi alla sua fondazione la Cuoiopelli riusc\u00ec a compiere un grande exploit, raggiungendo nel 1957 la IV Serie interregionale, riconosciuta dalla FIGC come antenata dell'odierna Serie D. Nel 1954-55 infatti i biancorossi vinsero il campionato regionale di Prima Divisione, laureandosi poi campioni toscani della categoria battendo nello spareggio il San Marco Avenza. La stagione successiva in Promozione, all'epoca massimo torneo regionale, si classificarono secondi dietro al Montecatini. Tuttavia al termine dell'annata 1956-57 la Cuoiopelli riesce a compiere il tanto agognato balzo in IV Serie al termine di un appassionante testa a testa con la , culminato in uno spareggio al Porta Elisa di Lucca il 9 giugno 1957. Vinsero i biancorossi per 4-0 con reti dei giocatori simbolo di quel periodo: Bellandi, Ciabattini e Risorti (doppietta). Approdata in IV Serie, che presto cambier\u00e0 nome in serie D (nel 1959), la Cuoiopelli vi rimarr\u00e0 per undici stagioni consecutive lanciando, nel corso degli anni '60, numerosi talenti verso i campionati di serie A e B. Il grande balzo in IV serie \u00e8 certamente legato ad un nome, quello del tecnico Loris Borgioli, ex portiere nella massima serie. Tuttavia l'allenatore lascer\u00e0 il timone dei biancorossi proprio al termine del triennio 1954-57. Al suo posto arriva Aldo Puccinelli, grande bandiera della Lazio. Puccinelli rimane a Santa Croce sull'Arno per due anni e nella sua ultima stagione alla guida della Cuoiopelli sfiora la serie C con una squadra composta da buoni giocatori: il duo d'attacco Risorti-Ciabattini e poi Isolani, Malvolti, Vicari. Gli anni '50 si concludono con Ivo Buzzecoli in panchina, che grazie ad un ottimo finale di stagione riesce a salvare la Cuoiopelli dalla retrocessione dopo un avvio stentato. In quell'annata si mette in evidenza un giovane Enzo Riccomini, che poi da allenatore sapr\u00e0 raggiungere i massimi livelli del calcio italiano.\nGli anni '60: undici anni tra i semiprofessionisti.\nGli anni '60 si aprono con un rinnovato entusiasmo all'interno della societ\u00e0 e tra i tifosi. Alla presidenza giunge Silvano Squarcini, imprenditore del gi\u00e0 all'epoca fiorente indotto conciario. Squarcini ingaggia come direttore tecnico il \u201ccolonnello\u201d Milo Bildacci e come allenatore l'istriano Mario Zidarich, grande ex giocatore di Milan e Livorno in serie A. Questo trio rimarr\u00e0 alla guida della Cuoiopelli per due stagioni, favorendo una struttura societaria di ottimo livello. Tuttavia \u00e8 nel triennio successivo che il sodalizio biancorosso sviluppa pienamente il suo progetto: essere una fucina di talenti da lanciare verso le categorie maggiori. La svolta passa anche da un rimpasto societario, visto che Alberto Bracci, Ruffo Grossi e Orazio Quirici prendono in mano le redini della Cuoiopelli. Soprattutto quest'ultimo sar\u00e0 il vero e proprio \u201cmotore\u201d dei biancorossi. La componente tecnica \u00e8 garantita dall'arrivo in riva all'Arno di Carlo Visintin. Tecnico rivoluzionario e affascinante, tra i pi\u00f9 innovativi per una categoria come la serie D e che non a caso i tifosi ribattezzarono \u201cil mago di Gorizia\u201d. Visintin non solo seppe plasmare tanti giovani talenti ma riusc\u00ec anche ad introdurre un gioco che molto assomigliava a quello moderno (la difesa in linea su tutte). In quel periodo mossero i primi passi tra i \u201csemipro\u201d un giovane Renzo Ulivieri e poi Bonetti, Matteoni e Battistoni, questi ultimi tre ceduti poi rispettivamente a , e . L'era Visintin, che vide anche la presenza dell'ex portiere del Legnano e del Taranto Fabio Soldaini e di altri elementi di valore come Mastromei, Manzi e Petri, si concluse nel corso della stagione 1965/66, quando la Cuoiopelli lo esoner\u00f2 per far posto a Remo Lancioni. Inizia da qui il periodo difficile per i colori biancorossi. Nel 1967 solo l'allargamento degli organici della serie D salva i santacrocesi, allenati prima da Arduino Romoli e poi da un giovanissimo Renzo Ulivieri (al suo esordio in panchina) dal ritorno nei dilettanti, mentre nel 1968 la Cuoiopelli ritorna in Promozione dopo dieci anni. Gli anni '70 si aprono con la squadra biancorossa nel purgatorio della Promozione e con in pi\u00f9 la tegola di una penalizzazione di tre punti per un tentativo di illecito. \u00c8 il periodo della grande transizione societaria, che vide la fine della lunga epoca segnata dal trio Qurici-Bracci-Grossi e l'avvento di una nuova dirigenza, dove i nomi di spicco sono quelli di Mario Brotini, Loriano Caponi, Endro Lupi, Carlo Battini, Sergio Benvenuti e altri ancora.\nGli anni 70: la lunga risalita verso la serie D.\nNegli anni '70 la societ\u00e0 vive di alti e bassi e raggiunge il minimo storico nel 1974 quando retrocede addirittura in Prima Categoria. In questo periodo negativo le uniche note liete sono l'arrivo a Santa Croce sull'Arno dell'ex ala della Juventus Carlo Dell'Omodarme nel 1971 e l'ottimo campionato che i biancorossi disputarono nel 1971/72 con allenatore Sergio Antonelli e in squadra Adamo Puccini, santacrocese doc che in passato aveva raggiunto la serie A e che negli anni '80 sar\u00e0 tra i dirigenti pi\u00f9 importanti della Cuoiopelli. Dal 1975 la riscossa: il biennio contraddistinto dalla presenza di Beppe Fiaschi (ex giocatore della Lucchese) in panchina permette ai biancorossi di tornare in Promozione nel 1977 e vede l'affermazione di uno dei pi\u00f9 grandi bomber della storia biancorossa: Sauro Copelletti (66 reti in 5 campionati). Inizia da qui il fantastico ciclo di Alberto Lazzerini, un allenatore che rimarr\u00e0 legato ad uno dei periodi pi\u00f9 belli della storia biancorossa. Lazzerini arriva a Santa Croce dalla Volterrana e per l'annata 1977/78 la societ\u00e0 gli mette a disposizione una squadra costruita per raggiungere un solo obiettivo: vincere il campionato e riportare i biancorossi in serie D dopo dieci anni di assenza. Torna Luciano Rinaldi, ceduto quattro anni prima alla Volterrana e poi passato al Quarrata, mentre vengono confermati giocatori importanti come Giannoni, Copelletti, Ciancialo e Deidda. Santa Croce nel frattempo torna a seguire la sua squadra di calcio con un entusiasmo davvero straripante. L'avversario da tenere d'occhio \u00e8 il Cecina, che infatti terr\u00e0 testa ai biancorossi per tutta la stagione. Nel girone di ritorno la vittoria nel super derby con il Fucecchio (rigore di Rinaldi) spiana la strada al successo finale, che vede la Cuoiopelli primeggiare sul Cecina per un solo punto. Approdata di nuovo in serie D societ\u00e0 e squadra si consolidano ulteriormente e rimarranno in questa categoria per sette stagioni consecutive prima dello storico approdo tra i professionisti nel 1986. L'era di Lazzerini in panchina vede l'affermarsi di altri elementi di spicco come Giancarlo Favarin, Massimo Benedetti e Luciano Spalletti. Gli anni '70, quindi, si concludono in modo diametralmente opposto a come erano iniziati. Dallo sconforto per il ritorno in Promozione dopo tanti anni (1968) ad una Cuoiopelli ormai consolidata in un campionato nazionale come la serie D.\nGli anni '80: la crescita del settore giovanile e l'approdo tra i professionisti.\nGli anni '80 saranno un periodo di grandi soddisfazioni per la Cuoiopelli. Il decennio, nella stagione 1980-1981, si apre con Alberto Lazzerini ancora in panchina. Sar\u00e0 tuttavia l'ultimo anno per il tecnico di Rosignano sulla panchina biancorossa prima di un clamoroso quanto fortunato ritorno nel 1985. Nelle successive due stagioni la Cuoiopelli vedr\u00e0 avvicendarsi in panchina tre allenatori, i quali, in modo diverso, sapranno regalare soddisfazioni ai tifosi. Prima Sergio Orlandi e poi Paolo Battaglioli, conducono la \u201cCuoio\u201d a sfiorate la C2 arrivando seconda dietro ad un Pontedera da record. L'anno dopo (1982-1983) i biancorossi, con Danilo Nencetti in panchina, sono autori di una fantastica cavalcata in Coppa Italia Dilettanti (dove molti meriti vanno ascritti all'allenatore in seconda Battaglioli). In finale la Cuoiopelli viene battuta dalla Lodigiani, a Montecatini Terme, su autogol. Al termine della stagione 1983-1984 una nuova svolta. Su pressione di Adamo Puccini la Cuoiopelli decide di investire pesantemente nel vivaio. Viene stretto un accordo pluriennale con il Torino di Luciano Moggi e dell'avvocato Nizzola e cos\u00ec la \u201cCuoio\u201d diventa la societ\u00e0 di riferimento del club granata per tutta la Toscana. Il settore giovanile biancorosso diventa cos\u00ec uno dei pi\u00f9 importanti della regione e sapr\u00e0 sfornare talenti assoluti come Carlo Caramelli (Catanzaro, Ternana), Cristiano Scalabrelli (Fiorentina, Napoli, Lucchese), Massimiliano Allegri (Pisa, Pescara, Cagliari), Maurizio Poli (Reggina, Cagliari), David Balleri (Parma, Sampdoria, Lecce, Livorno) e Cristiano Lucarelli (Lecce, Torino, Livorno, Parma) , di fatto ultimo grande prodotto del vivaio della \u201cCuoio\u201d, ceduto nel 1993 al Perugia per una cifra milionaria. Anche in societ\u00e0 si assiste ad un parziale rinnovamento con l'ingresso di alcuni nuovi dirigenti tra cui Maurizio Stefanelli. Sul campo le cose vanno male per due stagioni, in particolare nell'annata 1984/85 la Cuoiopelli parte con grandi ambizioni ma presto il campionato si riveler\u00e0 avaro di soddisfazioni e il tecnico Alessandro Bianchi (che poi far\u00e0 fortuna come responsabile del settore giovanile della Lucchese) paga per tutti. L'anno successivo per\u00f2 la dirigenza decide che la C2 non pu\u00f2 pi\u00f9 sfuggire alla Cuoiopelli. Mario Brotini, direttore generale della societ\u00e0 ormai da molti anni, punta sul ritorno di Alberto Lazzerini in panchina, mentre lo scambio Caramelli-Da Mommio prima suscita qualche perplessit\u00e0 ma poi risulter\u00e0 vincente. Torna un cavallo di razza come Favarin, mentre Mirko Tinucci assicura estro e fantasia alla manovra biancorossa. Solo il Migliarina La Spezia, allenata proprio dall'ex allenatore Bianchi, tiene il passo della Cuoio ma la vittoria nello scontro diretto al \u201cPicco\u201d (rete decisiva di Donati) spiana la strada allo storico approdo nei professionisti. Si apre cos\u00ec il secondo trionfale ciclo di Lazzerini in panchina, che proseguir\u00e0 anche in C2. Dopo un anno di transizione, infatti, nel 1987-1988 la Cuoiopelli sar\u00e0 autrice di un grande campionato arrivando terza in campionato e sfiorando la C1, categoria a cui invece saranno ammesse Carrarese e Montevarchi. Lazzerini lascer\u00e0 definitivamente Santa Croce nel 1989. Sar\u00e0 il canto del cigno di un grande ciclo con un campionato di sofferenza ma culminato con la salvezza. Gli anni '80 si concluderanno con il ritorno nei dilettanti al termine della stagione 1989-1990, dove sulla panchina biancorossa si avvicendano Idilio Cei e Lucio Mujesan.\nGli anni '90: un decennio dal doppio volto.\nGli anni '90 hanno un doppio volto per la Cuoiopelli. Molto bene fino alla prima met\u00e0 e da incubo nella seconda, con lo scivolone in Promozione e l'ispezione della Guardia di Finanza e i sigilli alla storica sede di corso Mazzini.\nDopo la retrocessione dalla C2, la dirigenza decide di puntare su tecnici molto giovani per il campionato Interregionale. Fino al 1992 sulla panchina della Cuoiopelli siede cos\u00ec Francesco D'Arrigo, che da poco ha appeso le scarpette al chiodo. Con lui due stagioni molto positive e poi l'avvicendamento con Marco Taffi e l'esplosione di Cristiano Lucarelli, prelevato dal Picchi Livorno a 17 anni per 25 milioni e ceduto a fine stagione al Perugia per una cifra dieci volte superiore. Un ex giocatore biancorosso guida la \u201cCuoio\u201d nel 1993-1994: \u00e8 Mirko Tinucci, che conduce la squadra ad una sofferta ma meritata salvezza. Alla fine di questa annata, fallita la possibilit\u00e0 di una fusione con il Ponsacco, la societ\u00e0 decide di autoretrocedersi in Eccellenza per la scarsit\u00e0 di dirigenti e la conseguente pochezza di risorse. Nel 1994, dopo ben 17 anni, la Cuoiopelli torna a partecipare ad un campionato regionale. Un ritorno al passato traumatico, prima dal punto di vista sportivo e poi da quello societario. Sul campo gli anni che vanno dal 1994 al 1998 vedono i biancorossi vivacchiare in Eccellenza. Poi dopo pi\u00f9 di 40 anni di storia. Alla fine della stagione 1998-1999 i biancorossi toccano il fondo con la retrocessione in Promozione, \u00e8 il punto pi\u00f9 basso dal 1974. Come all'epoca per\u00f2 ad una disfatta segu\u00ec una pronta risalita. Si superano i problemi finanziari e Flavio Baldi, giovane assicuratore santacrocese, \u00e8 l'uomo nuovo che tenta di riportare i biancorossi in alto.\nIl nuovo millennio: la fusione con il Cappiano.\nIl nuovo millennio vede la Cuoiopelli tornare in Eccellenza in seguito al secondo posto nel campionato di Promozione e dopo questo trionfo la societ\u00e0 non intende fermarsi. Per la stagione 2001-2002 viene allestita una formazione in grado di lottare per il salto in serie D con Maurizio Hemmy in panchina. Le cose per\u00f2 vanno male e solo dopo l'avvicendamento alla guida tecnica, con l'arrivo di Andrea Del Monte, i biancorossi riescono a salvare la categoria. Nell'estate 2002 cominciano a farsi largo le prime voci di una fusione con il Cappiano ma la dirigenza va avanti per la sua strada all'insegna del ridimensionamento con Antonio Cernicchiaro direttore sportivo e Roberto Fagiolini allenatore.\nTuttavia nell'estate del 2003 la fusione si concretizza nonostante l': la Cuoiopelli e il Cappiano, che ha appena vinto meritatamente il torneo di serie D, cos\u00ec decidono di unire le loro forze. La Cuoiopelli Cappiano Romaiano nasce cos\u00ec ufficialmente nel luglio del 2003 per affrontare il campionato di Serie C2, con presidenti Paolo Catastini e Carlo Battini, con quest'ultimo che ritorna nel mondo del calcio dopo oltre vent'anni. La loro non sar\u00e0, almeno nei primi anni, una convivenza facile. Tuttavia sul campo le soddisfazioni non mancano. I primi tre anni con in panchina prima Oliviero Di Stefano e poi Alessandro Pane (due stagioni) vedono i biancorossoazzurri (questi i nuovi colori societari) sfiorare i play-off. L'ingresso in societ\u00e0, nell'estate 2006, del costruttore di origine campana Michele Videtta, rafforza la compagine sociale della Cuoiopelli Cappiano, che per la stagione 2006-2007 allestisce una squadra in grado di puntare alle zone alte della classifica. Arriva l'ex viola Giacomo Banchelli e poi Stefani, il portiere Pardini e il difensore Macelloni. In panchina torna Di Stefano ma \u00e8 un ritorno amaro. A novembre la situazione sembra gi\u00e0 compromessa e in panchina arriva Agostino Iacobelli. Il tecnico campano rimarr\u00e0 due stagioni e mezzo nel comprensorio del Cuoio conquistando tre salvezze con squadre molto giovani. Alle vicende sportive si accompagna una vicenda societaria turbolenta, dove le diverse anime presenti all'interno della dirigenza faticano a trovare un equilibrio. La tensione, da latente, diventa evidente durante la stagione 2008/09.\nLa svolta nel dicembre 2008, quando per la prima volta dalla fusione (2003) la Cuoiopelli Cappiano R. ha un presidente unico: \u00e8 Carlo Battini.\nLa fine della fusione e il ritorno alle origini.\nLa stagione 2008-2009, la sesta consecutiva tra i professionisti, si conclude con il ritorno nei dilettanti. La retrocessione ha effetti devastanti per la societ\u00e0, anche se non per motivi economici. Si passa infatti rapidamente da concrete possibilit\u00e0 di ripescaggio in Seconda Divisione alla messa in liquidazione. Il mancato accordo tra il presidente Carlo Battini e il vicepresidente Michele Videtta e il cambio di denominazione sociale da Cuoiopelli Cappiano a \"Cuoiovaldarno R. Fc\", stanno all'origine di una decisione clamorosa, che di fatto mette fine anche alla fusione. Gi\u00e0 nel mese di luglio infatti alcuni dissidenti rifondano la societ\u00e0 con il nome di \"Unione Calcio Cuoiopelli\", iscrivendo la squadra al campionato di Prima Categoria per la stagione 2009-2010. Presidente viene nominato Arcangelo Ceglia, che cos\u00ec diventa il 15\u00ba presidente nella storia della Cuoiopelli.\nLa societ\u00e0 partecipa al campionato di Promozione Toscana 2010-2011 girone A, giungendo al nono posto in classifica. Nella Promozione Toscana 2011-2012 i biancorossi vengono inseriti nel girone C."}
{"id": "2329270", "revid": "14691", "url": "https://it.wikipedia.org/wiki?curid=2329270", "title": "Altopiano di Free State", "text": ""}
{"id": "2329271", "revid": "14691", "url": "https://it.wikipedia.org/wiki?curid=2329271", "title": "Altopiano del Lesotho", "text": ""}
{"id": "2329273", "revid": "14691", "url": "https://it.wikipedia.org/wiki?curid=2329273", "title": "Altopiano del Limpopo", "text": ""}
{"id": "2329276", "revid": "6923", "url": "https://it.wikipedia.org/wiki?curid=2329276", "title": "Aleksandr Zav'jalov", "text": "Biografia.\nCarriera sciistica.\nDebutt\u00f2 in campo internazionale alla IX Universiade invernale di \u0160pindler\u016fv Ml\u00fdn 1978, vincendo l'oro nella 30\u00a0km e nella staffetta. Ai XIII Giochi olimpici invernali di ottenne il bronzo nella 50\u00a0km dietro al finlandese Juha Mieto e al vincitore Nikolaj Zimjatov, suo connazionale; fu settimo nella 15\u00a0km ma non fece parte del quartetto che vinse la staffetta davanti a Norvegia e Finlandia.\nNel 1980-1981 vinse la Coppa del Mondo ancora in fase sperimentale; si ripet\u00e9 nel 1982-1983, quando la competizione era ormai divenuta ufficiale. Nella Coppa ufficiale ottenne la prima vittoria, nonch\u00e9 primo podio, il 10 febbraio 1983 nella 15\u00a0km di Sarajevo.\nAi Mondiali di Oslo del 1982 conquist\u00f2 l'argento nella 15\u00a0km, dietro al norvegese Oddvar Br\u00e5, e l'oro nella staffetta composta anche da Vladimir Nikitin, Oleksandr Batjuk e Jurij Burlakov. Zav'jalov, in ultima frazione, gareggi\u00f2 proprio contro Br\u00e5 e la gara fin\u00ec a pari merito: entrambe le nazionali marcarono il tempo di 1:56:27,6 e l'oro fu assegnato pari merito.\nI successivi XIV Giochi olimpici invernali di lo videro vincitore di due argenti: nella 30\u00a0km, ancora dietro a Zimjatov, e nella staffetta vinta dalla Svezia del protagonista assoluto del fondo a quei Giochi, Gunde Svan.\nCarriera dirigenziale.\nDopo il ritiro dalle competizioni \u00e8 stato presidente della Federazione sciistica della Russia."}
{"id": "2329280", "revid": "326822", "url": "https://it.wikipedia.org/wiki?curid=2329280", "title": "Baldios, il guerriero dello spazio", "text": ""}
{"id": "2329286", "revid": "287204", "url": "https://it.wikipedia.org/wiki?curid=2329286", "title": "Limpopo (disambigua)", "text": "Il Limpopo \u00e8 uno dei principali fiumi dell'Africa meridionale. Prendono il nome da questo fiume:"}
{"id": "2329307", "revid": "26630", "url": "https://it.wikipedia.org/wiki?curid=2329307", "title": "Giancarlo Brugnolotti", "text": "Biografia.\nNacque a Cremona da Libero e da Amelia. Segu\u00ec la famiglia nel Comasco e poi a Milano a motivo delle sedi di lavoro del padre, e nella metropoli lombarda stabil\u00ec la propria residenza. Quando il padre trov\u00f2 occupazione a Lumezzane nella fabbrica di rubinetterie Bonomi, lo segu\u00ec e vi trov\u00f2 anch'egli impiego.\nDopo lo scoppio della Seconda guerra mondiale, si arruol\u00f2 volontario nell'esercito, venne inviato nell'Africa del nord e, nell'estate - autunno 1942, fu ad El Alamein. Si ammal\u00f2 e fu rimpatriato; venne quindi assegnato al reggimento carristi Lancieri di Novara, dove si trov\u00f2 anche l'8 settembre 1943. Dopo il travaglio spirituale comune a tanti suoi coetanei, scelse la Resistenza ed entr\u00f2 a far parte della costituenda 122\u00aa Brigata Garibaldi, formata in Val Trompia a fine estate 1944 da Leonardo Speziale \"Arturo\" e Giuseppe Gheda \"Bruno\", e comandata dal 4 ottobre al 24 dicembre, giorno della sua cattura, da Giuseppe Verginella \"Alberto\".\nDopo i duri colpi subiti dalla Brigata tra l'autunno e l'inverno 1944, Brugnolotti lasci\u00f2 la Val Trompia e scese a Milano, dove venne arruolato da Giovanni Pesce \"Visone\" nella 3\u00aa Brigata GAP Lombardia di cui era comandante. Il 21 aprile 1945, armato di sten e bombe a mano, con un compagno oper\u00f2 un assalto in pieno giorno al gruppo rionale fascista di via Cadamosto, poco fuori Porta Venezia. Compiuta l'operazione, mentre in bicicletta stava allontanandosi, salt\u00f2 la catena del mezzo e si trov\u00f2 sotto il fuoco degli inseguitori. Mentre il compagno riusc\u00ec a fuggire, egli si gett\u00f2 a terra fingendosi morto, poi riprese a sparare i pochi colpi residui, ma venne catturato.\nTrascinato nell'edificio, fu interrogato e torturato per qualche ora, poi, dinanzi al suo silenzio, fu riportato all'esterno, addossato al fianco della chiesa di Santa Francesca Romana e fucilato.\nI suoi resti riposano ora al cimitero di Cremona, nel campo monumentale a sinistra dell'ingresso avente al centro la piramide memoriale dei caduti francesi del 1859.\nCroce al valor militare alla Memoria.\nA Giancarlo Brugnolotti con DPR in data 2 ottobre 1978 \u00e8 stata concessa la \"Croce al Valore Militare alla Memoria\" con la seguente motivazione: \"Nel corso di una azione di sabotaggio contro un agguerrito nemico veniva catturato. Durante la prigionia, pur sottoposto a lunghi interrogatori e a crudeli sevizie, nulla lasciava trapelare che potesse nuocere alla causa della libert\u00e0 ed ai suoi compagni di lotta. Il 21.4.1945 affrontava con ammirevole comportamento il plotone di esecuzione al grido di 'Viva l'Italia libera'. \""}
{"id": "2329308", "revid": "1543377", "url": "https://it.wikipedia.org/wiki?curid=2329308", "title": "Giovanni Vincenzo Verzellino", "text": "\u00c8 considerato uno dei pi\u00f9 illustri storici della citt\u00e0 di Savona . La sua opera, \"Delle memorie particolari e specialmente degli uomini illustri della citt\u00e0 di Savona\", rest\u00f2 inedita fino al 1885, quando venne pubblicata, a cura di Andrea Astengo, a Savona, dall'editore Bertolotto &amp; Isotta. Una sua inedita biografia fu presentata da Carlo Migliardi, nel Vol.XVI (1934) degli \"Atti della Societ\u00e0 Savonese di Storia Patria\"."}
{"id": "2329310", "revid": "1444886", "url": "https://it.wikipedia.org/wiki?curid=2329310", "title": "Colmar (azienda)", "text": "La Colmar, originariamente Manifattura Mario Colombo, \u00e8 una societ\u00e0 italiana che produce abbigliamento sportivo.\nStoria.\nLa Colmar viene fondata a Monza nel 1923 da Mario Colombo. Pare che il nome (composto dalle prime tre lettere del cognome, seguite dalle prime tre lettere del nome del suo fondatore) sia stato scelto tramite una votazione fatta tra gli amici in una pasticceria di Monza.\nNei primi decenni l'azienda produce cappelli e ghette in feltro di lana, per poi dedicarsi alla produzione di abiti da lavoro.\nNell'immediato dopoguerra, con la ripresa e lo sviluppo dello sport, inizia la specializzazione nell'abbigliamento sportivo, con particolare attenzione a quello da sci. I fratelli Giancarlo e Angelo, figli del fondatore, intuiscono l'opportunit\u00e0 di sviluppo di questo nuovo settore.\nLavorando in stretta collaborazione con la Federazione Italiana Sport Invernali, Colmar acquista presto notoriet\u00e0 come produttrice di indumenti altamente tecnici e qualificati. In occasione delle Olimpiadi del 1952, la societ\u00e0 ha per la prima volta l'incarico di vestire la squadra italiana di sci e, insieme a Zeno Col\u00f2, realizza la prima giacca a vento aerodinamica (chiamata \"guaina Col\u00f2\"). Nei successivi quattro decenni Colmar ha vestito le squadre nazionali di sci alpino, sci nordico e di altre discipline come il bob e lo slittino.\nNegli anni settanta, quelli della valanga azzurra, Colmar realizza diverse tenute da gara che hanno fatto la storia dello sci e che hanno vestito i fuoriclasse italiani alle Olimpiadi di Sapporo, di Innsbruck e ai Mondiali di St. Moritz.\nOggi Colmar ha diversificato la sua produzione e, oltre all'abbigliamento tecnico, realizza anche capi alla moda.\nNel 2009 nasce la linea Colmar Originals, destinata ad un pubblico giovane.\nIl 9 gennaio 2010 Giancarlo Colombo muore all'et\u00e0 di 83 anni, seguito a due mesi e mezzo di distanza dal fratello Angelo. Quello stesso anno l'amministrazione comunale di Monza assegn\u00f2 il Giovannino d'oro a Giancarlo Colombo.\nNel 2011 Colmar sigla un accordo con la FISW (Federazione Italia Scinautico e Wakeboard), diventandone per tre anni fornitore ufficiale."}
{"id": "2329313", "revid": "339392", "url": "https://it.wikipedia.org/wiki?curid=2329313", "title": "London Borough of Lewisham", "text": ""}
{"id": "2329318", "revid": "339392", "url": "https://it.wikipedia.org/wiki?curid=2329318", "title": "Ruth Powers", "text": ""}
{"id": "2329322", "revid": "709565", "url": "https://it.wikipedia.org/wiki?curid=2329322", "title": "London Borough of Merton", "text": ""}
{"id": "2329326", "revid": "339392", "url": "https://it.wikipedia.org/wiki?curid=2329326", "title": "London Borough of Newham", "text": ""}
{"id": "2329327", "revid": "2373", "url": "https://it.wikipedia.org/wiki?curid=2329327", "title": "Borgognone", "text": ""}
{"id": "2329328", "revid": "248632", "url": "https://it.wikipedia.org/wiki?curid=2329328", "title": "Isbergo", "text": ""}
{"id": "2329337", "revid": "339392", "url": "https://it.wikipedia.org/wiki?curid=2329337", "title": "London Borough of Redbridge", "text": ""}
{"id": "2329339", "revid": "1632387", "url": "https://it.wikipedia.org/wiki?curid=2329339", "title": "Gerenzano", "text": "Gerenzano (\"Gerenz\u00e0n\" in dialetto locale, : ) \u00e8 un comune italiano di abitanti della provincia di Varese in Lombardia. \u00c8 situato a circa 25\u00a0km a sud-est del capoluogo al confine con le province di Milano e Como.\nGeografia fisica.\nIl comune di Gerenzano si trova nell'alta pianura lombarda lungo la strada che porta da Milano a Varese, a pochi chilometri da Saronno.\nStoria.\nDa \"Giranzanum\", nome romano di Gerenzano, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Baretium\" (Varese). Gerenzano segu\u00ec durante il Medioevo le vicende del contado del Seprio. La presenza di una chiesa \u00e8 gi\u00e0 attestata in un documento datato 2 aprile 712. La presenza di una chiesa dedicata a San Pietro \u00e8 poi indicata in un atto di permuta stipulato nel marzo del 932, confermato alla fine del Duecento nel \"Liber notitiae sanctorum Mediolani\".\nA quell'epoca a Gerenzano vi erano sei chiese e forse anche una settima dedicata a Sant'Ambrogio; una di queste, che sar\u00e0 poi demolita e non pi\u00f9 ricostruita, aveva una doppia dedicazione, a San Martino, il vescovo di Tours, e a San Brizio, il suo successore, mentre le altre erano dedicate a San Vittore, a San Paolo, a San Nazaro e a San Zenone; alla chiesa dedicata ai Santi Pietro e Paolo, attuale parrocchia centrale del paese, rimane il titolo di \"prepositurale\".\nAttraverso due pergamene, una del 1174 e l'altra del 1178, \u00e8 possibile verificare che Gerenzano fu un feudo della potente abbazia benedettina di S.Pietro in Ciel d'Oro di Pavia insieme a Uboldo e altri comuni limitrofi. Gerenzano era citata come curtis per cui lascia pensare che fosse un centro agricolo gi\u00e0 nel Basso impero.\nIn verit\u00e0 esiste anche un'altra pergamena datata 713 e firmata dal re longobardo Liutprando che dichiarava la donazione di Gerenzano alla stessa abbazia, ma si tratta di un falso dell'XII secolo, uno dei cosiddetti \"falsi liutprandini\" ma conferma che in quel periodo il documento volesse confermare uno stato di fatto.\nL'importanza della curtis di Gerenzano \u00e8 data dalla pergamena del 1178 in cui si conferma che il tutore della sede benedettina fosse il monaco Giovanni de Villarasca che l'anno prima era stato abate di S.Pietro in Ciel d'Oro e, in quanto sostenitore della fazione filo-imperiale, dopo la pace di Venezia del 1177 venne degradato a semplice monaco ed esiliato a Gerenzano ma doveva comunque mantenere un certo prestigio.\nNei decenni successivi giunsero altre visite pastorali, che peraltro non segnalarono notevoli variazioni, se non nel 1687, quando in occasione della visita dell'arcivescovo cardinale Federico Visconti, si ha notizia dell'esistenza di un'altra chiesa, dedicata a San Giacomo Apostolo. Edificata fuori dall'abitato, nei pressi della strada che collega Milano con Varese, secondo un dattiloscritto del 14 ottobre 1945, giacente presso la \"Soprintendenza per i Beni Storici Artistici ed Ambientali\" di Milano, sarebbe stata costruita nel 1512, su un edificio precedente del XIV secolo. Dedicata all'Apostolo Giacomo, la chiesa tuttavia presenta, attraverso i suoi affreschi, una spiccata intonazione mariana; essa rappresenta un esempio di piccola chiesa di stile gotico ad aula unica, come tante ne sorsero in Lombardia dal XIV secolo in avanti, utilizzate come cappelle gentilizie.\nCaratteristici il campanile, di stile romanico e quindi preesistente all'attuale chiesa, e la casa a due piani, una volta sede del cappellano e oggi abitazione privata, che \u00e8 addossata all'edificio sacro.\nMonumenti e luoghi d'interesse.\nAree naturali.\nIl fontanile di San Giacomo.\nA sud del paese si trova il fontanile di San Giacomo. Questo fenomeno naturale \u00e8 particolarmente prezioso per il territorio comunale: l'acqua che sgorga dalla forte pressione della falda acquifera \u00e8 infatti qualitativamente molto valida, ricca di calcare (200/300\u00a0mg al litro) che apporta notevoli vantaggi ai terreni circostanti rendendoli particolarmente fertili e proteggendoli dagli sbalzi di temperatura, mantenendola tra i 9 e i 12\u00a0\u00b0C durante tutto l'anno. \nIl fenomeno delle risorgive ha permesso lo sviluppo di un ambiente popolato da querce, pini cordati e robinie, detto il \"Bosco della Girola\" che si estende tra il territorio di Uboldo, Gerenzano e Saronno e presenta caratteristiche proprie dei boschi padani.\nIl fontanile di San Giacomo \u00e8 molto antico e lo testimonia un atto di locazione del 27 luglio 1386 dove un certo Andreolo Crivelli riceveva in affitto un terreno che fa riferimento alla Roggia della Girola. L'esistenza della roggia testimonia, quindi, la presenza del ruscello che era generato dal fontanile. La data coincide con quella dei grandi lavori monacali che nella zona erano destinati a creare le marcite e i fontanili.\nLa sorgente creava un corso d'acqua che collegava Gerenzano ad Uboldo e nello specifico la Chiesa di San Giacomo di Gerenzano a San Cosma di Uboldo.\nAttualmente il fontanile fa parte di un parco locale di interesse sovra-comunale. Durante gli anni '80 e '90, per\u00f2, fu oggetto di un contenzioso fra le amministrazioni comunali, che cercavano di rimodulare il piano regolatore della zona per permetterne l'edificabilit\u00e0 industriale, ed un comitato cittadino molto attivo, il \"Comitato Fontanella\", che ne rivendicava il valore culturale e paesaggistico per salvaguardarlo. Fra gli altri, il professor Angelo Zoni fu uno dei pi\u00f9 attivi promotori del comitato oltre che uno dei pochi studiosi in grado di definire un progetto di tutela che tenesse conto delle caratteristiche botaniche, storiche e culturali della zona del fontanile.\nIl Parco degli Aironi.\nA Gerenzano si trova anche un parco recintato di 45 ettari, ricavato da una ex discarica e dedicato allo svago e all'incontro con la natura. \u00c8 popolato da conigli, volpi, ricci, cervi, daini e mufloni e da circa 14.500 essenze arboree piantate per ricreare un bosco naturale.\nIl Parco degli Aironi \u00e8 accessibile dalla Statale Varesina immettendosi in via Risorgimento in direzione Rescaldina; il parcheggio pu\u00f2 ospitare 150 vetture e ospita un villino attrezzato per ristoro, uffici e servizi igienici dotati di docce per coloro che utilizzano il parco per l'attivit\u00e0 fisica, favorita da un percorso vita. Il complesso \u00e8 dotato anche di una terrazza dalla quale si pu\u00f2 osservare il panorama, mentre un osservatorio attiguo al lago permette l'osservazione dei volatili. All'interno del parco sono presenti un'estesa area giochi per bambini e diversi campi da tennis, usufruibili tramite prenotazione contattando la direzione del parco stesso.\nCentri sportivi.\nPalasport.\nIn via Inglesina \u00e8 presente anche un palasport, attualmente in gestione alla A.S.D. Salus Gerenzano, dove la polisportiva svolge alcune delle sue attivit\u00e0 (pallavolo, gioco-sport, ...); all'interno del palasport sono presenti anche un servizio bar e un campo da beach volley.\nCentro sportivo.\nAccanto al palasport \u00e8 ubicato il centro sportivo comunale, dove la A.S.D Gerenzanese Calcio svolge le sue attivit\u00e0. Sono presenti un campo in erba naturale, dotato anche di tribuna coperta su uno dei lati pi\u00f9 lunghi del campo, e uno in terra battuta, oltre a diversi campi da calcetto e un servizio bar, che si occupa anche della loro gestione e prenotazione .\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 801 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl comune di Gerenzano \u00e8 servito dalla linea ferroviaria FN Saronno-Varese-Laveno Mombello tramite la stazione di Gerenzano-Turate, situata tra i comuni di Gerenzano e Turate (CO). Il comune \u00e8 attraversato dalla SP233 Varesina. Sulla Via Varesina sono presenti quattro fermate della linea FNM Autotrasporti.\nCultura.\nA Gerenzano, nel 1977, nacque una delle prime radio cattoliche della provincia di Varese: Radio Tabor FM 89,000\u00a0MHz e 101,400\u00a0MHz. La stazione, sita in una casa coloniale in Via San Giacomo 40, produceva molti programmi d'informazione locale. Cess\u00f2 l'esistenza nel 1979, cedendo gli impianti alle nascenti Radio Punto di San Vittore Olona ( e , poi ) e Radio Club Origgio (94,000\u00a0MHz e 101,400\u00a0MHz, poi 101,500\u00a0MHz). Successivamente, a Gerenzano oper\u00f2 anche Radio Arcobaleno, FM 100,500\u00a0MHz, stazione, tuttavia, dalla vita alquanto effimera.\nNel 2018, dopo oltre 30 anni dalla prima edizione, ritorna anche a Gerenzano il Palio delle contrade, i sei rioni, con i rispettivi colori rappresentativi sono: Burghett (giallo), Funtan (bianco), Gi\u00f2 Da Val (verde), Madunina (azzurro), San Giacum (arancio) e Tup\u00ecni (rosso). La prima edizione del Palio si \u00e8 tenuta dal 8 al 16 Settembre 2018 e ha visto la vittoria del rione Burghett davanti a Tup\u00ecni e Funtan. L'edizione 2019 ha visto la riconferma del rione Burghett, che ha preceduto Funtan e Madunina, rispettivamente al secondo e al terzo posto.\nA Gerenzano \u00e8 presente una biblioteca, ubicata in Via Manzoni assieme all'auditorium comunale. Nel comune sono inoltre presenti due scuole dell'infanzia (intitolate rispettivamente ad Aldo Moro e Carlo Berra), due scuole primarie (intitolate a Papa Giovanni XXIII e G.P. Clerici) e una scuola secondaria di primo grado, intitolata allo scienziato italiano Enrico Fermi.\nEconomia.\nUn tempo dedita all'agricoltura e in particolare all'estrazione della ghiaia, la popolazione di Gerenzano ha dato vita, negli ultimi decenni, a importanti iniziative artigianali nei settori tessile, della carpenteria, dei tessuti e dell'arredamento. Al confine con Saronno sorge un grande centro commerciale denominato \"Bossi\". Attualmente la zona commerciale adiacente a Saronno si \u00e8 ulteriormente estesa, con la costruzione di diversi supermercati e ristoranti che ha permesso la riqualificazione dell'intera area.\nAmministrazione.\nIl Comune di Gerenzano fu abolito due volte: la prima in et\u00e0 napoleonica quando fu annesso a Turate e poi, dopo protesta, a Cislago, e la seconda in et\u00e0 fascista quando fu annesso a Saronno (1928-1950)."}
{"id": "2329360", "revid": "116944", "url": "https://it.wikipedia.org/wiki?curid=2329360", "title": "Scudo ovato", "text": ""}
{"id": "2329362", "revid": "7969", "url": "https://it.wikipedia.org/wiki?curid=2329362", "title": "Identikit (film 1974)", "text": ""}
{"id": "2329371", "revid": "713714", "url": "https://it.wikipedia.org/wiki?curid=2329371", "title": "Cascata delle Ninfe", "text": "La cascata delle Ninfe fa parte di una serie di cascate del torrente Scerto, tra cui anche la cascata delle Tre Cannelle, che si collocano all'interno del Parco Nazionale d'Abruzzo, Lazio e Molise, nella Riserva naturale integrale della Camosciara, tra i territori comunali di Civitella Alfedena e Pescasseroli (AQ). \nLa cascata risulta profondamente incassata tra le rocce a causa delle acque del torrente Scerto, che hanno un leggero grado di acidit\u00e0, e che scorrono su un letto di rocce dolomitiche."}
{"id": "2329378", "revid": "767487", "url": "https://it.wikipedia.org/wiki?curid=2329378", "title": "Prima del gelo", "text": "Prima del gelo (titolo originale \"Innan frosten\") \u00e8 un romanzo giallo dello scrittore svedese Henning Mankell pubblicato in Svezia nel 2002.\n\u00c8 la nona storia della saga del commissario di polizia Kurt Wallander ed \u00e8 ambientata, come la maggior parte delle altre, a Ystad, Svezia.\nLa prima edizione italiana del romanzo \u00e8 stata pubblicata nell'anno 2003 da Mondadori, a differenza di tutte le altre opere inerenti al commissario Wallander, pubblicate invece da Marsilio.\nTrama.\n\u00c8 il primo romanzo con protagonista Linda, la figlia di Wallander che, in prossimit\u00e0 del suo ingresso in servizio effettivo nella polizia, si trova coinvolta nella scomparsa di una sua amica, il cui padre \u00e8 scomparso da anni.\nL'ulteriore scomparsa di una tranquilla studiosa di antichi sentieri induce Wallander a dar credito ai sospetti ed alle preoccupazioni della figlia in merito alla scomparsa dell'amica che, per\u00f2, come misteriosamente era scomparsa, altrettanto misteriosamente ricompare.\nUna serie di inquietanti episodi ai danni di alcune chiese e la ricerca di un misterioso personaggio fino in Danimarca, indirizzano le indagini sulle tracce di una fantomatica setta religiosa di orientamento integralista le cui finalit\u00e0 si rifanno alla purificazione tramite il fuoco.\nEpisodi drammatici e corse affannose fanno da sottofondo ad una storia che vede, da una parte il padre alle prese con il suo lavoro non facile e le sue apprensioni per la figlia e, dall'altra, quest'ultima che comincia a misurarsi con la professione di poliziotto."}
{"id": "2329382", "revid": "1568601", "url": "https://it.wikipedia.org/wiki?curid=2329382", "title": "Taapaca", "text": "Il Taapaca \u00e8 uno complesso vulcanico nella Regione di Arica e Parinacota in Cile. So trova nei pressi della pittoresca cittadina di Putre. La montagna fu un sito cerimoniale per gli Inca. Parte del massiccio fa parte del Parco nazionale Lauca."}
{"id": "2329383", "revid": "890623", "url": "https://it.wikipedia.org/wiki?curid=2329383", "title": "London Borough of Southwark", "text": ""}
{"id": "2329387", "revid": "767487", "url": "https://it.wikipedia.org/wiki?curid=2329387", "title": "Goliath (film 2008)", "text": "Goliath \u00e8 un film del 2008 diretto da David Zellner. La produzione \u00e8 a cura dei fratelli Zellner, specializzati in cortometraggi. Goliath \u00e8 infatti il loro primo lungometraggio realizzato a basso budget.\nTrama.\nGuy \u00e8 il tipico americano medio con un lavoro frustrante e un doloroso divorzio alle spalle.\nTutti i fallimenti accumulati nel corso della sua vita vengono riversati nell'amore per il suo gatto Goliath, unico essere che lo tiene ancora legato alla realt\u00e0 ma Goliath \u00e8 scomparso. Dopo aver tappezzato la citt\u00e0 con manifesti raffiguranti la foto del suo amato animale, comincia la sua ricerca che lo porter\u00e0 addirittura a chiedere l'aiuto di un investigatore privato. Da quel momento le cose per Guy andranno di male in peggio. Infatti il protagonista si scontrer\u00e0 con la realt\u00e0 della sua misera vita e con vari problemi giudiziari e umilianti scontri con i colleghi di lavoro.\nFestival.\nLa pellicola partecipa a parecchi festival del cinema:"}
{"id": "2329391", "revid": "767487", "url": "https://it.wikipedia.org/wiki?curid=2329391", "title": "The Joykiller (album)", "text": "The Joykiller \u00e8 il primo album di studio del gruppo punk statunitense The Joykiller, band fondata dagli ex-TSOL Ron Emory e Jack Grisham, pubblicato nel 1995 dalla Epitaph Records."}
{"id": "2329396", "revid": "1958864", "url": "https://it.wikipedia.org/wiki?curid=2329396", "title": "Mare amoroso", "text": "Mare amoroso \u00e8 un poemetto anonimo toscano in endecasillabi sciolti.\nIl poemetto \u00e8 costituito da 330 versi in metrica libera, che pu\u00f2 essere considerato un piccolo manuale enciclopedico dei luoghi comuni della tradizione letteraria. Il significato del titolo \u00e8 duplice; 1.intende segnalare la grandezza ne l'onnipotenza dell'amore 2. indica la perfezione della donna amata spiegata in tutta la sua vastit\u00e0.\nNel poema si costruisce un discorso amoroso che si sviluppa attraverso una catena di comparazioni animali, immagini\nmitologiche, personaggi romanzeschi e altro; comparazioni con le quali l'autore si dichiara alla merc\u00e9 della propria donna descrivendone le bellezze. L'incipit recita \"\"Amor mi bello, or che sar\u00e0 di me\", l'explicit \"per\u00f2 si guardi chi s'ha a guardare\"\".\nScritto intorno al 1270-1280, l'origine \u00e8 forse di area fiorentina o forse lucchese. Per stile si situa a met\u00e0 strada tra Brunetto Latini e Chiaro Davanzati. Per taluni, come Giusto Grion, l'autore \u00e8 Brunetto Latini.\nIl poema \u00e8 riprodotto nel codice scritto a penna n. 2908 custodito presso la Biblioteca Riccardiana di Firenze."}
{"id": "2329397", "revid": "1699816", "url": "https://it.wikipedia.org/wiki?curid=2329397", "title": "Personaggi de I cinque samurai", "text": "In questa voce sono raccolti i personaggi dell'anime \"I cinque samurai\" della Sunrise.\nI 5 Samurai.\nRyo del fuoco.\n \u00e8 il leader dei Samurai e principale personaggio dell'opera. \u00c8 una persona impavida, che non si tira mai indietro negli scontri ed \u00e8 sempre pronto a rischiare la vita per i suoi amici e per i pi\u00f9 deboli. Tuttavia, Ryo ha il grande difetto di agire spesso in maniera tutt'altro che razionale, buttandosi in combattimento senza capire le conseguenze (infatti \u00e8 chiamato \"testa calda\" dai compagni). La famiglia di Ryo discende da un clan di ninja/Shinobi, ma pochissimo si sa circa la loro storia. La madre di Ryo \u00e8 morta quando era ancora un bambino. Suo padre \u00e8 un fotografo professionista.\nRyo indossa l'armatura del Fuoco. Le sue armi sono due spade katane, e il suo colpo speciale consiste nell'unirle e sprigionare una prorompente vampata di fuoco contro i suoi nemici. Ryo, inoltre, \u00e8 l'unico samurai in grado di indossare l'armatura dell'imperatore Brilliant (chiamata anche \"Armatura Bianca\", \"Armatura della Coesione\" o \"Armatura dell'imperatore splendente\" negli OAV), provvista di poteri devastanti, generata dall'unione delle cinque armature. Una volta indossata, Ryo dispone anche delle Spade del Fervore, con le quali scaturisce un potere del fuoco simile alla sua armatura originaria, ma decisamente pi\u00f9 forte e distruttivo. Inizialmente i Samurai non sanno dell'esistenza delle Spade del Fervore, e Ryo lancia il Potere del Fuoco con le sue katane, che alla lunga per\u00f2 non sopportano il maggiore potere dell'armatura bianca e si spezzano. Ryo in seguito le aggiusta portandole all'interno di un vulcano.\n\"Attributo\": \n\"Colpi con l'Armatura del Fuoco:\"\n\"Colpi con l'Armatura Bianca\":\n\"Armatura\"\n\"Armi\"\n\u00c8 dotata di due katane gemelle chiamate , che Ryo usa in combattimento. Quando Ryo indossa l'armatura bianca vengono sostituite dalle che, a differenza delle altre, non vengono unite quando Ryo usa il Potere del Fuoco.\nSami della luce.\n \u00e8 il samurai pi\u00f9 cauto e riflessivo tra tutti e ha la facolt\u00e0 di prevedere un attacco da parte dei nemici. Certe volte, \u00e8 proprio la sua eccessiva riflessione che lo porta ad agire in ritardo e cadere in trappola. \u00c8 il secondo samurai che viene risvegliato ed \u00e8 probabilmente anche il secondo che combatte di pi\u00f9, visto che fiancheggia in molte occasioni Ryo contro le truppe del male. Sami \u00e8 l'esatto opposto di Kratos, il demone dell'oscurit\u00e0, e per questo i due si scontrano in pi\u00f9 eventi. L'armatura di Sami \u00e8 quella della Luce e la sua arma \u00e8 una spada a due mani, ove concentra l'energia della luce nella lama e la scaglia contro l'avversario. Sami \u00e8 un amante del kend\u014d (sport che pratica anche) e di formula 1 e ha due sorelle: Yayoi, la pi\u00f9 grande, una studentessa di medicina, e una pi\u00f9 piccola, Sami Ni-Chan.\n\"Attributo\": \n\"Colpi\"\n\"Armatura\"\nL'armatura di Sami, di color verde smeraldo, trae il proprio potere dalla luce.\n\"Armi\"\nSimo del mare.\n rappresenta la parte pi\u00f9 pacifica del quintetto e fa di tutto per evitare di combattere. Ci\u00f2 non significa che sia un vigliacco, perch\u00e9 \u00e8 in grado di ricorrere al combattimento se \u00e8 necessario. Come Sami, anche lui pensa molto prima di muoversi, cercando di tenere a bada i componenti pi\u00f9 frettolosi (Ryo e Shido). Simo indossa l'armatura dell'acqua ed \u00e8 armato di un lungo tridente Yari. Il suo punto di forza \u00e8 il combattimento nelle acque, ove \u00e8 quasi imbattibile, ma sulla terra ferma le sue abilit\u00e0 si riducono di molto. Egli vive con sua madre debole di cuore, che \u00e8 rimasta vedova quando Simo era piccolo, e sua sorella, Sayoko.\n\"Attributo\": \n\"Colpi\"\n\"Armatura\"\nL'armatura del mare \u00e8 di colore azzurro e trae il suo potere dall'acqua. Simo la scopr\u00ec grazie a un manoscritto, che rivelava l'esistenza di un'armatura nascosta nel fondo di un torrente dove gli uomini della sua famiglia si sfidavano in gare di nuoto per dimostrare la loro forza.\n\"Armi\"\nShido della terra.\n \u00e8 il samurai pi\u00f9 forte fisicamente ma anche il pi\u00f9 ingenuo ed impulsivo. Si presta facilmente al combattimento e si butta negli scontri senza indugi. A causa di ci\u00f2 finisce molto spesso nei guai. Tuttavia, Shido \u00e8 un tipo molto simpatico e si esibisce spesso in gag divertenti. Gli piace molto mangiare e quando \u00e8 affamato diventa infantile e capriccioso. Shido ha origini cinesi (a differenza degli altri samurai che sono tutti giapponesi) e vive in una famiglia numerosa: ha tre fratelli pi\u00f9 piccoli, Rinfi, Yun e Mei Ryu e una sorella, Chun Fa. La sua armatura rappresenta la terra ed \u00e8 armato di un Naginata convertibile in un Sansetsukon. Il suo potere viene scaturito sbattendo l'arma per terra, generando una violenta scossa che distrugge tutto ci\u00f2 che si trova nei dintorni.\n\"Attributo\": \n\"Colpi\"\n\"Armatura\"\nL'armatura di Shido, di colore arancione, trae il proprio potere dalla terra. \u00c8 la pi\u00f9 forte tra le armature.\nShido la trov\u00f2 quando risvegli\u00f2 per la prima volta il suo attributo, la giustizia: i suoi fratelli, quando aveva 13 anni, avevano combinato un disastro durante una vacanza dai nonni e per difenderli Shido si assunse tutte le colpe.\n\"Armi\"\nKimo del cielo.\n \u00e8 il pi\u00f9 saggio tra i suoi compagni. Anche se Ryo \u00e8 il leader, Kimo \u00e8 senza dubbio la mente dei cinque samurai. Agisce sempre in maniera ragionata ma allo stesso tempo con determinazione, qualit\u00e0 che i suoi amici non hanno. Le sue passioni sono giocare al computer e a scacchi. I suoi genitori sono divorziati e Kimo vive con il padre, un astronomo che lavora all'universit\u00e0 di Osaka. La sua armatura rappresenta il cielo e pu\u00f2 generare una bolla che lo protegge dagli attacchi nemici. La sua arma \u00e8 lo Yumi, un arco agganciabile alla faretra in grado di scagliare una quantit\u00e0 illimitata di frecce. Il potere di Kimo consiste nel concentrare un grande potenziale di energia nella sua freccia per poi scagliarla contro i nemici.\n\"Attributo\": \n\"Colpi\"\n\"Armatura\"\nL'armatura di Kimo, di colore blu intenso, trae il proprio potere dal cielo, dove \u00e8 stata creata da Ariel.\nIn caso di necessit\u00e0 questa armatura pu\u00f2 formare attorno a s\u00e9 una bolla protettiva che galleggia nell'aria, oltre a respingere gli eventuali attacchi.\nL'armatura del cielo viene trasmessa di generazione in generazione nella famiglia di Kimo, ma in passato \u00e8 stata perduta, cos\u00ec la storia dell'armatura, almeno come la conosce il padre di Kimo, non \u00e8 altro che una leggenda. Comunque Kimo l'ha ricevuta durante una vacanza quando frequentava il secondo anno di medie.\n\"Armi\"\nI Demoni del male.\nDemon.\nDemon \u00e8 il demone che ricopre il ruolo di leader e proprio per questo \u00e8 molto invidiato dai suoi colleghi. Anni fa, era a capo di una trib\u00f9 di guerrieri ed era dedito al saccheggio e all'oppressione di altri popoli. Per Arago non fu un problema assoldarlo nelle sue file vista la sua bramosia di vittoria e divenne ben presto un demone. \u00c8 il primo dei quattro che si scontra con i samurai, uscendone per\u00f2 sconfitto. Perci\u00f2 vuole combattere a tutti i costi contro di loro e specialmente con Ryo che lo ha umiliato. Cos\u00ec facendo disobbedisce spesso agli ordini del suo imperatore, causando la sua perdita di fiducia e la rabbia degli altri demoni. Inizialmente crudele e spietato, Demon inizia a redimersi dopo l'incontro con Ariel, il quale lo allontana dal mondo del male facendogli scoprire la vera virt\u00f9 della sua armatura, quella della lealt\u00e0. Dopo la morte di Ariel, Demon prende il suo posto, continuando a seguire i suoi insegnamenti e ad aiutare i samurai nelle situazioni pi\u00f9 brutte, anche a costo della vita. La sua armatura possiede il potere del male e la sua arma \u00e8 un Kusarigama, falcetto attaccato a una lunga catena, chiamato . Quando sprigiona il suo potere con l'attacco , la sua arma si moltiplica in numerose catene che immobilizzano gli avversari.\nKrana.\n\u00c8 il secondo demone inviato per combattere contro i samurai e si scontra per la prima volta con Ryo che, con l'aiuto di Sami, riuscir\u00e0 a metterlo in fuga. In passato era un pescatore che venne rapito da un gruppo di pirati, diventando un loro schiavo e lavorando come mozzo. Con il passare del tempo, divenne anche lui un pirata e riusc\u00ec a capovolgere la situazione diventando lui il capo, diventando sempre pi\u00f9 cattivo. Capendo che la sua posizione infastidiva gli altri pirati che volevano ucciderlo, Krana accett\u00f2 di diventare un soldato di Arago, ricevendo poteri straordinari. Krana possiede l'armatura del veleno, provvista di sei katane chiamate imbevute di un veleno molto potente. Krana \u00e8 dotato di diversi attacchi, per esempio impugnando due spade crea altre quattro braccia illusorie facendo credere all'avversario di avere sei braccia con altrettante spade, un altro attacco, chiamato consiste nel lanciare tutte e sei le sue spade per riuscire a colpire il nemico almeno una volta, infine unendo le sue armi il demone forma una specie di frusta di energia velenosa che scaglia contro il suo avversario.\nKratos.\nIl demone dell'oscurit\u00e0, il pi\u00f9 fedele al suo imperatore Arago e il pi\u00f9 crudele tra i quattro. Kratos \u00e8 quello che ha maggior astio con Demon, infatti i due si insultano spesso. Un tempo, egli era un impavido samurai al servizio di un signore feudale. Dopo aver subito una dura sconfitta da parte di guerrieri che saccheggiarono il suo villaggio, Kratos scapp\u00f2, infrangendo il Seppuku, codice d'onore dei samurai che consiste nel suicidarsi dopo aver perso una battaglia per non sentirsi umiliato per tutta la vita. Kratos torn\u00f2 dal suo signore e questi per punirlo lo sfregi\u00f2 (ci\u00f2 spiega il motivo della cicatrice che presenta in volto) e lo esili\u00f2 sui monti. Non digerendo questa punizione, il futuro demone form\u00f2 un drappello e si rivolt\u00f2 contro il suo padrone ma fall\u00ec amaramente e venne condannato a morte. Arago lo salv\u00f2 promettendogli in cambio poteri soprannaturali e Kratos accett\u00f2. L'armatura in suo possesso \u00e8 dell'oscurit\u00e0 ed \u00e8 armato di una spada lunga chiamata e di un artiglio posto sulla sua mano sinistra. Kratos pu\u00f2, con l'attacco , sprigionato dalla sua spada che emana potenti fasci di oscurit\u00e0 che annientano tutto ci\u00f2 che si trova davanti. Il demone \u00e8 anche in grado di controllare il tempo atmosferico a suo piacimento.\nRasta.\nRasta \u00e8 il demone pi\u00f9 astuto e probabilmente anche il pi\u00f9 temibile. Le sue peculiarit\u00e0 sono quelle di tendere trappole e di ingannare gli avversari (infatti \u00e8 il demone dell'illusione). Il suo bersaglio preferito \u00e8 Shido, essendo il sempliciotto dei cinque samurai e pi\u00f9 facile da trarre in inganno. Anni addietro, era l'assistente di un mago che si trasfer\u00ec nel palazzo di un signore feudale per servirlo. Un giorno riusc\u00ec a salvare il suo padrone mettendo in fuga dei congiurati che volevano ucciderlo, ma rimase ferito a un occhio e per questo porta sempre una benda su di esso. Un giorno il signore si ammal\u00f2 e Rasta lo uccise vigliaccamente per salire al potere. Il governo di Rasta port\u00f2 caos e malcontento popolare. Cos\u00ec, egli pens\u00f2 che un giorno avrebbe anche lui rischiato di essere ammazzato e dopo l'offerta di Arago di diventare un demone, Rasta accett\u00f2 ed entr\u00f2 nelle sue file. La sua armatura possiede un'arma formata da sei Naginata combinate chiamata e un Nunchaku. Il suo potere consiste nell'allungare le \"zampe\" della sua arma, in modo che inseguano l'avversario con la tecnica oppure imprigionarlo, creando delle ragnatele, con la tecnica . Oltre a questo, Rasta crea tranelli di vario tipo che mettono in serie difficolt\u00e0 i cinque samurai."}
{"id": "2329399", "revid": "713168", "url": "https://it.wikipedia.org/wiki?curid=2329399", "title": "Aprutium", "text": " Aprutium \u00e8 l'antico nome di quella zona del teramano da cui deriva il termine attuale per indicare la regione Abruzzo, circa dall'VIII secolo a.C. al V secolo a.C., prima della dominazione romana. Secondo l'ipotesi pi\u00f9 accreditata, il termine deriverebbe da \"Praetutium\", la terra dei Praetutii, o Pretuzi, che fu chiamata poi dai Romani Petrutia o Praetutia, nei pressi dell'attuale Teramo (\"Interamnia Urbs o Interamnia Praetutiorum\").\nStoria.\nEpoca preromana: dal secolo VIII al secolo V a.C..\nNella regione di Teramo, un insediamento del I millennio a.C. e delle costruzioni d'epoca italica del III-II secolo a.C. sono stati oggetto di scavi. Le tracce pi\u00f9 antiche si riferiscono alla periferia della citt\u00e0, nel quartiere Madonna della Cona, dove fu rinvenuta, tra l'altro, una sepoltura con pugnale e alabarda.\nAllo sviluppo dell'antico insediamento sembra abbiano contribuito gli Etruschi e anche i Fenici che avrebbero fondato un emporio commerciale.\nIn quest'epoca erano gi\u00e0 sorte \"Truentum\" (poi \"Castrum Truentinum\" e oggi Martinsicuro, centro liburnio e poi piceno e romano, Palma Picena (Tortoreto) e \"Castrum Novum\" (Giulianova) ed erano gi\u00e0 state edificate le Necropoli di Atri, Civitella del Tronto e Montorio al Vomano.\nI Pretuzi e l'agro pretuziano.\nSecondo lo scrittore romano Sesto Giulio Frontino l'antica \"Petrut\" o \"Pretut\" crebbe in dimensioni e importanza fino a divenire la capitale del Praetutium e \"conciliabulum\" dei Pretuzi.\nLo storico Niccola Palma nella \"Storia ecclesiastica e civile della Regione pi\u00f9 settentrionale del Regno di Napoli\" (1832), ipotizza le varie origini del popolo pretuziano, immaginando che le popolazioni migranti provengano dagli Etiopi o dai Persiani, successivamente cita i Troiani e i Greci, per poi arrivare alla derivazione osca della popolazione picena. Citando ovviamente la prima fonte di Frontino, il Palma arriva alla conclusione che il nome romano di Teramo: \"Interamnia\" \"Praetuttiorum\" (cio\u00e8 \"citt\u00e0 tra due fiumi\"), fosse stata una derivazione di indubbia inflessione latina da parte dei nuovi conquistatori. Citando Plinio il Vecchio: \"Quinta regio Piceni est, quondam uberrimae mutitudinis. CCCLX Picentium in fidem p. R. venere. orti sunt a Sabinis voto vere sacro. tenuere ab Aterno amne, ubi nunc ager Hadrianus et Hadria colonia a mari VI. flumen Vomanum, ager Praetutianus Palmensisque, item Castrum Novum, flumen Batinum, Truentum cum amne, quod solum Liburnorum in Italia relicum est, flumina Albula, Tessuinum, Helvinum, quo finitur Praetutiana regio et Picentium incipit\" (\"Naturalis Historia\", III, 110), le coste dell'Adriatico teramano furono conquistate dai Liburni, soprattutto l'antica Truentum (Tortoreto alta), successivamente l'agro Pretuziano and\u00f2 in mano ai Siculi, poi dagli Umbri, e dai Galli. Il Palma attribuisce con sicurezza la presenza dei Siculi nell'agro pretuziano per via di una contrada chiamata Sicilia, e per via della stessa Valle Siciliana alle pendici di Castelli.\nEpoca romana: dal secolo V a.C. al secolo V d.C..\nNel periodo romano, in un primo tempo il Pretuzio \u00e8 acquisito alla Trib\u00f9 Velina.\nIl territorio dell'attuale provincia era diviso, da sud a nord, in Ager Hatrianus, Ager Praetutianus, Ager Palmense.\nQuinta Regio: il Piceno.\nAlla citt\u00e0 di Teramo, venne dato il nome latino di Interamnia Praetuttiorum, secondo alcuni \"semplice traduzione\" del toponimo \"Petrut\".\nIn epoca Augustea, Interamnia fu ricompresa nella Quinta regione: il Piceno (la VI regione era l'Umbria e la IV era il Sannio).\nLa citt\u00e0 conobbe in quei secoli un periodo molto florido, come testimoniano le rovine dell'Anfiteatro, del Teatro e delle Terme, ecc.\nInteramnia fu:\nMedioevo.\nLe prime forme di evangelizzazione nell'Aprutium avvennero grazie a Sant'Emidio di Ascoli Piceno. Tuttavia il Pretuzio non aveva ancora un vescovo ufficiale, a differenza delle neocostituite diocesi dei Marsi, di Forcona (L'Aquila) e di Penne. Il pontefice Gregorio Magno in una lettera del 299 d.C. lamentava l'assenza di un pastore nell'\"Aprutium\" (da notare la storpiatura dell'antico toponimo, che piano piano diventer\u00e0 l'attuale \"Abruzzo\"). Una leggenda vuole che il cristianesimo a Teramo venne avviato dalla presenza di San Pietro apostolo, in viaggio per Roma. Si hanno notizie pi\u00f9 sicure riferibili all'epoca dell'apostolato di Sant'Emidio d'Ascoli, che viaggi\u00f2 sicuramente nel Pretuzio, andando per Penne sino a Chieti, cos\u00ec come \u00e8 documentata la presenza di San Feliciano da Foligno, che si spinse nel cuore dell'Abruzzo, tra L'Aquila (allora Amiternum) e Sulmona.\nNel V secolo la prima sede vescovile teramana fu a Truentum, alla vigilia dell'invasione dei Goti, con l'amministrazione retta da un uomo che era sia cardinale sia barone delle terre (document. 483 d.C.). Documentato un tal vescovo Vitale, per poco tempo ebbe la signoria di Truento, a causa del turbolento clima politico, per cui non riusc\u00ec a organizzare un'amministrazione salda e duratura. Cosicch\u00e9 dopo pochi anni di mandato, la diocesi si spost\u00f2 a Interamnia, che presto venne ricostruita dopo le distruzioni arrecate dagli invasori. Ci\u00f2 avvenne grazie al papa Gregorio Magno che tra il 599 e il 601 mand\u00f2 una serie di lettere ai signori di Teramo, citando un tal Conte Anio, all'epoca del dominio longobardo, affinch\u00e9 si costituisse una diocesi nell'agro pretuziano. Anche qui ormai il termine latino \u00e8 caduto, per lasciar posto alla nuova dicitura \"Castro Aprutiensis\".\nL'imperatore Adriano durante il suo mandato riordin\u00f2 l'amministrazione imperiale in 17 province, suddividendole in 3 classi: il Piceno rientr\u00f2 nella \"prima classe\", amministrata da un console, mentre dal punto di vista religioso, la diocesi costituitasi, and\u00f2 a comporre la \"Diocesi Italica, o milanese, perch\u00e9 aveva sede a Mediolanum.Scongiurata l'invasione di Attila nel centro-sud italico grazie a San Leone Magno pontefice, nel 455 d.C. anche il Pretuzio sub\u00ec l'orda dei Vandali che saccheggi\u00f2 e distrusse. Il nuovo sovrano Teodorico, dopo la presenza di Odoacre che nel 476 fece cadere l'Impero Romano d'Occidente, mantenne le leggi del Codice Teodosiano riguardo l'amministrazione delle province, da questo momento chiamate \"Comitati\".\nDalle testimonianze di Palma, Teramo risultava gi\u00e0 nel VI secolo circa ricostruita pi\u00f9 volte, per non parlare della ricostruzione totale dopo il saccheggio di Roberto di Loritello del 1156. Gli strati di ricostruzione arrivavano in certi casi anche fino a 48 palmi di profondit\u00e0, come nei casi del fondaco di Piazza Cittadella (1817) e della torre del convento dei Cappuccini. Secondo il Muzii furono i Goti a radere al suolo Teramo, anche se per il Palma fece confusione tra Visigoti e Ostrogoti, confermando che i Goti entrarono a Teramo nel 545 dopo il sacco di Ascoli.\nNell'anno 410 va registrata una prima distruzione di Teramo effettuata da parte dei Visigoti di Alarico I. Molto incerte tuttavia le notizie relative a questi anni: si presume che la presenza dei Goti nel territorio di Interamnia si sia protratta fino a circa il 552-554. Dopo la fine della guerra gotica, nel 553, si pass\u00f2 sotto il dominio dei Bizantini. Teramo fu ricompresa nel Marchesato di Fermo, soggetto all'Esarcato greco di Ravenna. La citt\u00e0 era governata da un Conte che dipendeva dal Marchesato di Fermo.\nIl territorio del \"Praetutium\" romano corrisponde pi\u00f9 o meno a quello all'epoca di Niccola Palma, ossia all'attuale provincia di Teramo, e lo stesso fu durante la trasformazione in gastaldia longobarda, e poi in territorio dei Patrizi teramani, che lottarono per secoli contro il ducato di Atri. L'antico toponimo storpiato in \"Aprutium\" per Teramo, alla fine and\u00f2 a includere tutto l'ex territorio italico dell'agro, con l'eccezione della terra d'Ascoli a nord della Vibrata, mentre a sud del Vomano, il territorio vestino di Penne sub\u00ec altra sorte. Con il governo di Federico II di Svevia nel 1233 il nome \"Aprutium\" and\u00f2 a estendersi a tutte e tre le province create dagli ex gastaldati longobardi, ossia l'Abruzzo Citeriore di Chieti, l'Abruzzo Ulteriore di Teramo e Penne, e l'Abruzzo Ulteriore di Sulmona, dato che L'Aquila nacque solo nel 1254.Le grandi contrade di Teramo erano San Giovanni a Scorzone, San Niccol\u00f2 a Tordino, Sant'Atto, Sant'Angelo a Marano, San Lorenzo a Salino, e Contrada Santi Sette Fratelli, per il convento, al confine con Giulianova.\nNell'ambito religioso, il termine Aprutium entr\u00f2 subito nei documenti pi\u00f9 antichi, come quelli del 1076 e del 1105, che citano la Cattedrale di Santa Maria \"Aprutiensis\". Per differenziare il territorio del contado \"aprutiense\" nei documenti, dal toponimo della citt\u00e0 madre, cos\u00ec come dalla sede diocesana, spesso venne aggiunta l'apposizione \"Civita\", soprattutto dal VI secolo, quando s'insediarono i Longobardi.\nL'annessione dell'agro Pretuziano nel Giustizierato d'Abruzzo.\nNell'ambito della guerra normanna del 1156, quando il conte Roberto II di Loritello si ribell\u00f2 al re Ruggero di Sicilia, Teramo venne saccheggiata, incendiata, e demolita in gran parte delle mura e delle case. Non rimase in piedi quasi nessun edificio, se non le rovine romane, la chiesa di Santa Croce, la Casa Urbani, e la Torre Bruciata dell'antica cattedrale di Santa Maria Aprutiense.\nGuido II vescovo di Teramo, e Guglielmo I si adoperarono molto per la ricostruzione e il ripopolamento della citt\u00e0, e il progetto urbanistico riguard\u00f2 quello di ricostruire due grandi quartieri a Occidente, limitandosi a ricostruire le case distrutte dei due quartieri di San Leonardo e Santa Maria. Si svilupparono cos\u00ec i quartieri di San Giorgio e Santo Spirito, lungo la direttrice del Corso di Porta Romana. Il lavoro di Guido II fu portato avanti nel 1170 da dal sedicesimo vescovo Dionisio, che instaur\u00f2 un programma pi\u00f9 vasto di ricostruzione, incentivando soprattutto il settore economico per i commerci; non mancarono dunque, come si desume dalla \"Cronica di Carpineto\", numerose ambasciate a Palermo. Morto nel 1202, a Dionisio succedette Attone I, che govern\u00f2 la Chiesa di Teramo per molti anni, durante tutto il mandato di Guglielmo II, e il XII secolo, morendo nel 1187.\nNel 1185 Federico Barbarossa scese in Italia per muovere guerra al pontefice Alessandro III, e si trov\u00f2 a passare per il Tronto. Non nacquero dispute con Rainaldo Conte di Teramo, dato che in una bolla ufficiale si vede confermati i feudi di Montorio, Garrufo, Isola, Silvi, Faraone, Collepagano (ossia Roseto). Nel 1189 tuttavia, alla morte di Guglielmo II, il Conte Rainaldo si un\u00ec a Errico di Svevia in varie scorrerie per il Regno, fino all'assedio di Napoli nel 1190. I rapporti di Rainaldo con gli Svevi si incrinarono quando sal\u00ec al trono brevemente Tancredi: Corrado e Diopoldo, governatori della Fortezza d'Arce, creando disordini insieme a Bertoldo di Cuniquellen, dovettero far intervenire l'imperatore in pi\u00f9 punti tra Penne e l'Aprutium. Bertoldo and\u00f2 a Campli nel 1193, trovando resistenza, e in merito ad accordi con il vescovo Rainaldo pretese la signoria su quelle terre.Con l'ascesa al trono di Guglielmo III, l'imperatore Errico, prima della morte, infeud\u00f2 alcuni castelli del teramano al Conte Maurizio, e a parenti dell'arcidiacono di Ascoli Magister Berardo: Sant'Omero, Acquaviva e Faraone; mentre nel 1195 con approvazione del vescovo Rainaldo concedeva Cantalupo, Lenta, Colle Pagano.\nDurante il regno di Federico II di Svevia, Teramo e il contado entrarono nelle sue mire nel 1221 con alcuni disordini amministrativi, a cui si dovette porre rimedio. Dopo l'esemplare distruzione di Celano nel 1223 a causa della ribellione di Tommaso Berardi, Conte dei Marsi, Federico inizi\u00f2 una campagna di smontaggio del vecchio ordine amministrativo delle varie signorie. Tra il 1226 e il '27 Federico mand\u00f2 degli emissari nel contado d'Aprutio e a Campli, intendendo redigere un censimento fiscale dei feudi da incamerare nella Corona di Napoli. A Teramo non mancarono alcuni disordini, poich\u00e9 la maggioranza dei signori era di partito guelfo, e cos\u00ec Federico reag\u00ec privando un tal Monaldo della sua contea, e delle purghe simili si compirono nel resto dell'Abruzzo, da Lanciano a Ortona e Sulmona.La grande riforma di Federico nella regione fu di unire nel 1233 il Comitato d'Apruzzo (ossia il contado teramano), al resto dei territori dello smembrato Ducato di Spoleto, che in origine componevano la parte nord-orientale del Sannio: vale a dire le attuali province di Chieti, Pescara e L'Aquila. Il \"Giustizierato d'Abruzzo\" ebbe come capitale Sulmona, e comprendeva le terre di Penne, Chieti, Pescara, Lanciano, Castel di Sangro, della valle Peligna, di Celano con Pescina (allora Avezzano era poco pi\u00f9 che un casale), ed infine l'agro di Amiternum, sede della diocesi, che dal 1257 si sarebbe spostata nella neonata Aquila. Il toponimo di Abruzzo, che si estese a tutta l'attuale regione, deriverebbe secondo il Pollidori, dal fatto che il giustiziere, di Sulmona, avesse preso residenza per tanto tempo a Teramo, influenzando dunque la redazione degli atti notarili d'archivio. A questo fatto si aggiunge ovviamente la considerazione della scelta semplice del sovrano stesso Federico, che alle ex province di Forconia, Valva, Valeria, Pennese, Teatina e via dicendo, opt\u00f2 circa il nome della nuova regione, per l'antico toponimo dell'ager Praetuttiorum.\nDunque il primo Connestabile del giustizierato fu Roberto, che a Teramo cerc\u00f2 di riaprire il mercato pubblico, colpito dalle leggi di Federico, e fu succeduto da Ettore, che con l'aiuto del teramano Ricco e Marco Bianco di Campli, provvide a riaprire il grande mercato della piazza, che per anni sar\u00e0 il cuore pulsante e commerciale della citt\u00e0 (1235), con traffici e mercanti provenienti sia dal mare, sia da Ascoli. La certificazione del mandato di Ettore fu stipulata nella Casa patrizia di ser Matteo Melatino il 19 gennaio 1236. Gli succedette Boemondo Pissone due anni dopo. Nel 1221 fu fatto vescovo Attone II, nel 1232 gli succedette Silvestro, privilegi\u00f2 di contrade la chiesa di San Flaviano a Castro, stipul\u00f2 accordi con Matteo Melatino, concedendogli terreni e feudi. Tal Matteo dei Melatino fu uno dei primi signori del casato ad acquisire numerosi privilegi a Teramo. Nel 1225 fu ricompensato con delle terre da Federico II, e nel 1232 si spart\u00ec con il fratello Giovanni altri feudi a nord di Teramo, come Santa Maria ad Porcellianum.\nCon l'ascesa al trono di Manfredi di Svevia, nel 1251 egli e Corrado IV intrapresero una campagna di conquista dell'Italia. Il Cardinale di San Giorgio Pietro Capocci presiedeva il governo in Abruzzo come legato della Marca, cerc\u00f2 di sottrarre la regione cedendo ampie porzioni territoriali dal Tronto a Pescara a un suo collega di Ascoli, il vescovo Teodino. Nel documento firmato, venivano dichiarate decadute le leggi federiciane, e riammesse quelle dei Normanni. Gli ascolani giunsero con l'esercito a Teramo, intimando la resa. Tuttavia i teramani si opposero e la citt\u00e0 fu saccheggiata un'altra volta, senza per\u00f2 subire tremende distruzioni. All'epoca era vescovo di Teramo Matteo III, che scrisse a papa Innocenzo IV affinch\u00e9 si risolvesse la situazione e fossero ripristinate le leggi di Federico sul giustizierato. Nel 1253 la regione torn\u00f2 definitivamente sotto l'obbedienza del Re, anche perch\u00e9 Corrado IV imped\u00ec qualsiasi legame tra citt\u00e0 e papato, affinch\u00e9 potesse tener sotto controllo tutte le sue propriet\u00e0. Dall'altra parte Ascoli Piceno video sfumato il sogno di conquista di Teramo, che le era stata venduta.Ribellioni ci furono ad Atri e Penne, sotto il governo di Rainaldo figlio di Monaldo Conte Aprutino, che si era scontrato contro Federico II riguardo l'amministrazione del contado. Rainaldo parteggiava per la causa papale di Innocenzo IV, e per questo venne arrestato da Corrado e fatto impiccare.\nQuando Carlo I d'Angi\u00f2 ebbe in mano la Corona di Napoli in seguito alla battaglia di Tagliacozzo del 1268, la Contea d'Aprutio pass\u00f2 al suo cadetto Roberto. Corradino di Svevia, sconfitto nella battaglia, aveva tenuto la sua attenzione su Teramo sino al 1258; si hanno documenti sui rapporti di vassallaggio tra Teramo e altri castelli: Miano e Colle Mandone, nel 1251 circa Teramo compr\u00f2 Castrogno; all'epoca la Citt\u00e0 era governata per conto di Corradino dal Marchese di Hoemburgh. Nel 1266 Carlo I rivendic\u00f2 i territori della Contea d'Aprutio, che erano stati occupati dagli usurpatori Teodino, e poi da Rainaldo III, che si appell\u00f2 a papa Clemente IV inutilmente.\nArcheologia.\nInteramnia Praetuttiorum.\nSempre seguendo il Palma, l'orografia urbana di Interamnia abbracciava i quartieri medievali di San Leonardo e Santa Maria a Bitetto, e tutto il piano fuori Porta Reale, come confermano gli scavi della domus nel Largo Madonna delle Grazie. Seguendo anche le descrizioni di Muzio de Muzii, le mura racchiudevano:\nDiversi sono stati, sin dall'epoca di Muzio de Muzii (1595) i ritrovamenti archeologici, fino agli scavi degli anni '90 del Novecento. All'epoca del Muzii fu ritrovato un pavimento mosaicato a fioroni, ossia il Mosaico di Bacco in via dei Mille, mentre dalla fornace costruita sopra la domus di Porta Reale, vennero effettuati ritrovamenti nell'area Madonna delle Grazie, che all'epoca era il Campo della Fiera. Altri ritrovamenti ci furono nel 1544 a Casa de Tuzii, una colonna venne rinvenuta a Casa Durante-Mezzuccelli (1586), mentre nel 1534 nel chiostro di San Francesco d'Assisi venivano trovate tavolette. Altri importanti ritrovamenti vennero fatti nei fondaci di Casa Urbani, e in quelli delle vecchie carceri sul Corso Cerulli, dove venne edificato poi il Palazzo Savini, vale a dire la domus col Mosaico del Leone.Le famiglie romane documentate a Teramo i Livinea, i Cassia, Herennia, i Sulpicia, i Mussidia, che si distinsero militarmente al fianco di Marco Antonio, Ottaviano e Vespasiano.\nNegli anni finali della Repubblica, Lucio Cornelio Silla s'interess\u00f2 a edificare alcune colonie nel teramano e a fortificare la cinta di Castro. Numerosi liberti, citati in una lapide ritrovata presso la chiesa di San Pietro ad Janum (anticamente Antesianum), colonizzano ilo territorio teramano e si insediano in citt\u00e0, favorendo completamente il processo di romanizzazione politica e culturale della citt\u00e0. Teramo divenne \"municipium\", ma ci sono confusioni tra questo termine e quello di \"colonia\" romana. Una lapide rinvenuta nella chiesa di San Pietro in Torricella, e poi inserita nella Casa Delfico parla di Teramo usando ambedue i termini. Tuttavia per \"colonie\" s'intendono quelle aree vergini dove i liberti romani costruirono le loro abitazioni.Dall'inizio dell'Ottocento numerosi sono stati i ritrovamenti in queste aree collinari e campestri, ma testimonianze ancor maggiori si hanno dagli stessi toponimi delle localit\u00e0: Villa Nepezzano, fondata da un tal Nepote, la chiesa di Santa Maria di Propezzano, che secondo il Palma fu fondata sopra un tempio, e dunque la dicitura \"Propezzano\" sarebbe una storpiatura di \"Praetuttiarum\"; poi Villa Licignano (da un certo Licino), Cesenano (fondata da coloni di Cesena), Gagliano in Villa di Campli, Ariano (Rocca Santa Maria), fondata dalla stirpe degli Arrij, Magliano, fondata dai Manli, Sant'Atto, anticamente \"Attia\", fondata dalla gens Attia, di cui si attestano un tal T. Atto e un Attiano. Poi ancora Canzano, che vuol dire toponimo creato per apocope di \"Campo Azziano\", Garrufo di Campli, forse fondata da un tal Rufo, e via dicendo.\nNell'epoca imperiale venne realizzata la Via Cecilia che collegava l'agro teramano a Roma, di cui rimangono ampi resti. Lungo questa via inoltre, in localit\u00e0 Madonna della Cona, \u00e8 stata scoperta la necropoli di Ponte Messato, composta da sepolcri ascrivibili a varie fasi della presenza umana in loco, dalle popolazioni neolitiche, fino agli Italici, ai Pretuzi, e ai Romani.Nell'epoca imperiale, Ottaviano Augusto ricompens\u00f2 alcuni suoi generali con delle terre nell'agro pretuziano, tra Truentum e Castro; successivamente Augusto riorganizz\u00f2 l'amministrazione territoriale della Penisola italiana, e dell'intero Impero romano, inserendo il territorio di Interamnia nella Regio V Picenum, dividendola dalla IV del Sannio mediante il fiume Aterno-Pescara.\nCon la conquista romana, nel territorio teramano si diffusero ampiamente i culti di Bacco e Venere. Ne sono testimonianza un'ara ritrovata presso la chiesa di San Giorgio in Castello, al momento della sua demolizione, mentre resti di una porta di marmo presso la chiesa di Santa Maria a Mare a Giulianova. Perfino una statua della Vergine, rinvenuta nelle parti di Castro vecchia (Giulianova), sarebbe un rimodellamento di una rozza statua italica della dea Venere. Secondo il Muzii, da ritrovamenti di mosaici, la Cattedrale di San Berardo sarebbe stata eretta sopra il tempio di Giunone. Altre divinit\u00e0, documentate da Giovanni Bernardino Delfico, erano Saturno, Cerere e Vesta, e soprattutto l'antica etrusca Feronia, di cui venne ritrovato un tempio nella campagna teramana. Una statua, detta \"della Pudicizia\", venne ritrovata dal Delfico presso la chiesa di San Giuseppe, ipotizzando che ivi prima risiedesse un tempio.\nL'antico abitato di Teramo (\"Urbs Interamnia\"), come \u00e8 stato rilevato dagli studi di Muzio de' Mutii, Niccola Palma e Francesco Savini, era molto pi\u00f9 piccola dell'attuale centro composto da quattro rioni medievali. L'abitato storico doveva occupare l'area del quartiere Santa Maria a Bitetto e del quartiere San Leonardo, dove infatti insistono reperti ancora in piedi, quali l'anfiteatro romano di Teramo, il teatro romano di Teramo, dei mosaici sotterranei pavimentali rinvenuti in domus situate sotto Palazzo Savini (domus del Leone), la domus di Largo Torre Bruciata del I secolo, sopra cui vi venne fondata la primitiva cattedrale di Teramo, la domus di Largo Madonna delle Grazie fuori Porta Reale. In seguito all'incendio della citt\u00e0 da parte di Roberto II di Loritello nel 1156, Teramo dovette essere ricostruita, e proprio in questo caso si and\u00f2 delineando il nuovo aspetto del centro, diviso stavolta in quattro quartieri, di cui uno popolatosi assai tardi, dal XVIII secolo in poi (il quarto San Giorgio o Terranova).\nIl gi\u00e0 citato San Giorgio, poi Santa Maria a Bitetto, il pi\u00f9 piccolo,confinante con il rione Santo Spirito che si sviluppa lungo il Corso di Porta Romana, e il San Leonardo o Sant'Antonio, che comprende tutta la parte orientale del centro storico, da Corso Cerulli-De Michetti a Porta Reale, con l'area di Largo Torre Bruciata e di Porta Carrese, sino a raggiungere Piazza del Mercato, con la facciata del Duomo di San Berardo. Il corso San Giorgio, che delimita la parte occidentale, iniziando da Piazza Martiri della Libert\u00e0, anticamente dedicata a Vittorio Emanuele II, con i due edifici porticati del corso, la seconda facciata del Duomo e il palazzo arcivescovile, si concludeva in Piazza Garibaldi mediante Porta Due di Coppe. Anche in questo caso la piena fusione dei quattro quartieri, che avevano gi\u00e0 una precisa conformazione, un capitano di giustizia e un gonfalone proprio nel XXI-XIV secolo, e le cui famiglie dal XVI al XVIII secolo costituirono con i loro rappresentanti il Parlamento municipale dei 48 Patrizi, avvenne nel Settecento, quando la popolazione torn\u00f2 a salire, in seguito alle crisi e alle carestie del Seicento.\nMonumenti\nSituata sotto il Palazzo Savini, con accesso in via Antica Cattedrale venendo dal Corso V. Cerulli, \u00e8 stata scoperta per la prima volta nel 1891 da Francesco Savini, rinvenne resti della domus d'et\u00e0 repubblicana che si affacciava su una strada secondaria, ortogonale all'arteria principale, che attraversava il centro cittadino. I resti permettono di leggere chiaramente alcuni ambienti: l'atrio con pavimento in mosaico di piccole tessere bianche su cui sono distribuite scaglie di marmi policromi, al centro di questa stanza la vasca per la raccolta d'acqua, con pavimento in mattoncini disposti a spina di pesce; segue la stanza di rappresentanza (tablinium) che fiancheggiata da due piccoli corridoio: uno rivestito con tessere in marmo bianco e l'altro in coccio pesto.Il Mosaico del Leone si trova nel tablinium, uno dei pi\u00f9 significativi in Abruzzo dell'epoca ellenistica. Proprio dall'immagine contenuta nella parte centrale (emblema) la prestigiosa residenza prende il nome di \"domus del Leone\". L'emblema montato su una cassetta quadrata in travertino e realizzato con tessere minutissime di fiori e frutti, popolata da uccelli e retta agli angoli da quattro maschere teatrali. Il pavimento musivo \u00e8 costituito da un tappeto con 40 cassettoni prospettici dai molteplici colori campiti al centro da rosoni, fiori e corone di alloro. Il soggetto dell'emblema trova confronti nelle case pompeiane (come la Casa del Fauno), sicch\u00e9 \u00e8 ragionevole pensare che essi derivino da un originale pittorico comune. L'emblema del leone nonch\u00e9 l'esecuzione raffinata dello stesso pavimento nel tablinium, fanno ritenere a buon diritto che il proprietario della domus dovesse appartenere a un livello sociale molto alto e ricoprire una posizione di spicco (forse tale C. Sarnatius, legato di Lucullo in Asia tra il 74-68 a.C.)\nNel III secolo d.C. il cortile venne ridotto con la costruzione di un muro divisorio, si creano due ambienti distinti: l'ambiente pi\u00f9 piccolo venne ripavimentato con un composto musivo a tessere bianche, riquadrato da una fascia perimetrale di tessere nere, ogni angolo della stanza \u00e8 infatti caratterizzato da un motivo decorativo composto da tessere nere a formare un collo e una bocca di \"Kanthanos\", una decorazione a baccellature, sui cui lati vi sono due elementi fitomorfi, identificabili con foglie i cespo d'acanto o con rami di palma. Dal Kanthanos fuoriescono degli elementi vegetali con motivi a spirali, un cespo con 5 foglie lanceolate per lato e un lungo stelo con foglie al cui apice sembra stare un bocciolo, a met\u00e0 della stanza si trova un motivo a ventaglio con lo stelo di foglie e tre piccole infiorescenze.La domus tra IV-VI secolo video ricoperto ancora una volta il pavimento con lastre di calcare bianco e marmo giallo, rettangolari e quadrate. Ai lati della stanza si trova una fascia decorativa in marmi colorati a motivi geometrici: sulla soglie di collegamento col secondo ambiente viene collocato con un mosaico bianco-nero di reimpiego con il motivo a svastica (simbolo apotropaico); una terza stanza alla destra dell'ambiente centrale viene arricchita con un pavimento a base cementizia con frammenti marmorei policromi. Al centro sono sistemate lastre quadrate colorate bianco e nero.\nSi trova nel piazzale antistante il santuario di Santa Maria delle Grazie, lo scavo bench\u00e9 noto da secoli, citato gi\u00e0 da Niccola Palma nel 1832, \u00e8 stato effettuato nel 1980. Si tratta di numerosi ambienti risalenti al I secolo a.C., utilizzati sino al IV sec d.C. Gli ambienti con murature in opera incerta di ciottoli di fiume tagliati conservano pavimentazioni in coccio pesto con decorazioni a mosaico geometriche, di tessere lapidee bianche che formano motivi reticolati o a doppio meandro, con le tessere nere. All'estremit\u00e0 orientale due ambienti presentano una decorazione musiva pi\u00f9 articolata, con fascia perimetrale a meandro, racchiudente un clipeo suddiviso in rombi e agli angoli quattro delfini e quattro bastoni alati con due serpenti attorcigliati. In epoca augustea le costruzioni preesistenti dell'epoca repubblicana, sono state comprese in una sola domus con peristilio centrale, mentre nel III sec d.C. si install\u00f2 ivi un impianto industriale, forse lavanderia per la tintura dei panni, utilizzata sino all'epoca longobarda.\nSi trova in Piazza Sant'Anna, nel vicolo di via Antica Cattedrale. I lavori iniziati negli anni '70 hanno permesso di recuperare le fondamenta dell'antica Cattedrale di Santa Maria Aprutiensis, fondata proprio sopra la domus romana nel VI secolo, e distrutta dall'incendio del 1156 (l'abside poi \u00e8 stata utilizzata per la cappellina di Sant'Anna dei Pompetti, ancora esistente). La domus risale al I secolo a.C., le strutture che si trovano a una profondit\u00e0 di circa 90 cm rispetto al piano superiore di calpestio. La domus presenta un ampio peristilio di forma rettangolare con murature in opera incerta e colonne in mattoni, rivestite di stucco colorato in rosso nel fusto e di bianco nelle basi. L'impluvium per la raccolta dell'acqua piovana, pavimentata in opus spicatum, \u00e8 decentrata rispetto al peristilio sui cui si affacciano tre ambienti affiancati, di cui quello centrale di dimensioni maggiori. Una soglia di pietra divide l'ambiente centrale dal peristilio: presso la soglia sono stai trovati sia gli incassi dei cardini che i serramenti metallici della porta conservati nel Museo civico archeologico. Il pavimento dell'ambiente in mosaico bianco con fascia perimetrale nera; i muri in opera incerta conservano gli intonaci decorati con leggere campiture geometriche su fondo bianco, al cui centro sono motivi vegetali stilizzati.L'ambiente meridionale il cui muro \u00e8 stato successivamente riutilizzato per la cattedrale, reca una soglia in pietra che immettere nel peristilio: la pavimentazione \u00e8 in coccio pesto con l'inserimento di tessere bianche. Gli intonaci conservano il fondo bianco con leggere campiture geometriche in giallo e ocra. L'ultimo ambiente a settentrione ha l'ingresso verso l'esterno, e il pavimento in coccio pesto con tessere bianche a forma di rombi tangenti agli apici: gli intonaci sono dipinti a fondo rosso, con campiture geometriche e decorazioni vegetali. La domus ha restituito vari materiali che permettono la datazione certa al I secolo, venne chiusa nel II secolo, come testimoniano i serramenti, e riutilizzata poi come cattedrale. La vicina Torre Bruciata era un elemento di avvistamento romano, riutilizzato poi dai teramani come campanile della cattedrale. Reca ancora all'esterno gli evidenti segni di bruciature per l'incendio del 1156.\nNello strato inferiore a queste strutture, sono stati rinvenuti resti di pavimentazione in coccio pesto con diverso orientamento, pertinenti alla fase repubblicana. Nello scavo sono stati rinvenuti anche intonaci dipinti che consentono di ricostruire parzialmente il sistema decorativo parietale."}
{"id": "2329405", "revid": "2033069", "url": "https://it.wikipedia.org/wiki?curid=2329405", "title": "Jonas L.A.", "text": "Jonas L.A., prima nota come Jonas, \u00e8 una serie televisiva trasmessa da Disney Channel, i cui protagonisti sono i Jonas Brothers, una band molto famosa composta da tre fratelli statunitensi.\nI cantanti avevano annunciato, dopo essere stati i protagonisti di \"Camp Rock,\" che avrebbero interpretato loro stessi in una serie televisiva. Nell'idea originale, sarebbero dovute essere spie che suonavano in una band come copertura e si era pensato al titolo \"J.O.N.A.S.\", un acronimo che stava per \"Junior Operatives Networking As Spies\".\nLa serie \u00e8 andata in onda per la prima volta negli Stati Uniti dal 2 maggio 2009 e in Italia dal 18 settembre 2009 \u00e8 approdata a pagamento su Disney Channel in prima visione. Il 3 maggio 2010 la serie \u00e8 andata anche in onda in chiaro su Italia 1. La seconda stagione va in onda dal 20 giugno 2010 negli USA e in Italia dal 7 ottobre 2010 su Disney Channel e in chiaro su Italia 1 dal 6 giugno 2011; il suo titolo originale \u00e8 cambiato in \"Jonas L.A\", in quanto le vicende si svolgono a Los Angeles.\nQuesta \u00e8 stata la prima serie di Disney Channel a non aver avuto un pubblico dal vivo, seguita da Harley in mezzo.\nTrama.\nIn un'ex-caserma dei pompieri vive la famiglia Jonas, composta da Tom, Sandy e niente meno che i tre fratelli rockstar Joe, Nick e Kevin, assieme al loro fratellino, Frankie. I tre ragazzi frequentano un liceo dove tutti sono abituati alla loro presenza, meno che Macy Misa (la migliore amica di Stella), la fan numero 1 dei Jonas Brothers. In questa scuola, i ragazzi avranno modo di fare nuove esperienze, per poi andare in tour al termine dell'anno scolastico. Una volta terminate le tappe, il trio si trasferir\u00e0 a Los Angeles, in California, per il periodo estivo. Ed \u00e8 proprio nella \"terra del cinema\" che i tre fratelli avranno modo di fare nuove, grandi conoscenze, e di far luce nei propri sentimenti...\nCanzoni.\nNella prima stagione di \"Jonas\" i Jonas Brothers cantano 11 canzoni scritte da loro stessi.\nNella seconda stagione di \"Jonas L.A.\" i Jonas Brothers cantano 13 canzoni scritte da loro stessi."}
{"id": "2329407", "revid": "400694", "url": "https://it.wikipedia.org/wiki?curid=2329407", "title": "El Capit\u00e0n", "text": ""}
{"id": "2329411", "revid": "339392", "url": "https://it.wikipedia.org/wiki?curid=2329411", "title": "London Borough of Waltham Forest", "text": ""}
{"id": "2329415", "revid": "125321864", "url": "https://it.wikipedia.org/wiki?curid=2329415", "title": "Percy Jackson e gli dei dell'Olimpo", "text": "Percy Jackson e gli dei dell'Olimpo (\"Percy Jackson &amp; The Olympians\") \u00e8 una saga letteraria di genere fantasy composta da cinque libri scritti da Rick Riordan.\nDal primo libro, ', \u00e8 stato tratto un film che \u00e8 stato proiettato nelle sale il 12 marzo 2010. Il 12 settembre 2013 \u00e8 stato invece rilasciato il sequel ', tratto dal secondo libro della serie.\nIl 14 maggio 2020 Rick Riordan ha annunciato la realizzazione di una serie televisiva su Percy Jackson destinata al servizio streaming Disney+, in cui la prima stagione tratter\u00e0 il primo libro \"Il ladro di fulmini\", ufficializzata il 25 gennaio 2022.\nCaratteristiche dell'opera.\nLa saga di \"Percy Jackson e gli dei dell'Olimpo\" \u00e8 un romanzo di formazione di genere fantasy.\nLa saga \u00e8 ambientata negli USA ai giorni nostri. Il protagonista \u00e8 un ragazzo di nome Perseus Jackson, da tutti chiamato Percy, che all'et\u00e0 di 12 anni scopre di essere un semidio, figlio della mortale Sally Jackson e di una divinit\u00e0 dell'antica Grecia, Poseidone, dio del mare.\nNell'universo descritto dai libri, le divinit\u00e0 della mitologia greca esistono realmente e risiedono nell'Olimpo, non pi\u00f9 rappresentato come un monte sacro, ma situato nel punto pi\u00f9 alto dell'Empire State Building, a New York, il seicentesimo piano, noto e accessibile solo a dei e semidei. Gli dei, infatti, seguono il \"cuore della civilt\u00e0 occidentale\" che attualmente si identifica proprio negli Stati Uniti e tutti i principali siti dell'antica Grecia si sono spostati con loro. I comuni mortali non si accorgono di tutto ci\u00f2 a causa di una forza magica, la \"Foschia\", che annebbia le loro menti e non permette loro di vedere tutto ci\u00f2 che riguarda il mondo mitologico, rielaborato in modo da essere percepito come \"normale\".\nNei libri le vicende sono narrate in prima persona da Percy, il quale racconta le spedizioni e le imprese di carattere mitologico a cui ha partecipato dai 12 ai 16 anni. Percy scoprir\u00e0 che esistono, oltre agli dei, moltissime altre creature immaginarie, come i satiri, le ninfe, le driadi, i centauri e i mostri. Questi ultimi non possono morire, ma possono essere disintegrati e confinati nel Tartaro, per rinascere poi a distanza di giorni, anni o secoli, ma solo grazie ad armi di bronzo celeste o di oro imperiale.\nAmbientazione.\nTutti i luoghi in cui \u00e8 ambientata la saga sono reali e si trovano negli Stati Uniti d'America.\nAltri luoghi di rilievo sono:\nPersonaggi principali.\nRick Riordan si \u00e8 basato sulla Biblioteca di Pseudo Apollodoro per la costruzione dei suoi personaggi e della trama.\nLibri.\n\"Percy Jackson e gli dei dell'Olimpo\".\n\"Il ladro di fulmini\".\nPercy Jackson \u00e8 un ragazzino di 12 anni che vive a New York e frequenta un collegio per ragazzi difficili insieme all'amico Grover. L'unico insegnante che lo incoraggia \u00e8 il professor Brunner, insegnante di latino. Durante una gita, la professoressa di matematica lo isola dalla classe, si trasforma in una furia e tenta di ucciderlo. Percy scopre cos\u00ec di essere mezzosangue, figlio di una donna umana e di un dio greco. Il suo destino \u00e8 dunque quello di vivere al Campo Mezzosangue per allenarsi a diventare un vero eroe. Prima di arrivare al campo, Percy affronta per la prima volta un mostro, il Minotauro, che rapisce sua madre sally ; Percy riesce a sconfiggerlo ottenendo parte del suo corno. Inizialmente stanziato nella casa di Ermes (messaggero degli dei) come indeterminato, Percy viene riconosciuto dal padre che si scopre essere Poseidone, il dio del mare. \nNel frattempo sull'Olimpo si prepara una guerra: qualcuno ha infatti rubato la Folgore di Zeus e quest'ultimo ha accusato Poseidone; gli dei non possono rubare i simboli del potere fra di loro, ma un mezzosangue pu\u00f2 farlo. Infatti, appena scopre che Poseidone ha violato il patto, Zeus accusa Percy del furto. Se la Folgore non sar\u00e0 restituita al proprietario entro il solstizio d'estate, si scatener\u00e0 la Terza Guerra Mondiale. Percy, insieme all'amica Annabeth Chase e al satiro Grover Underwood, parte per un'impresa per entrare nel Regno dei Morti poich\u00e9 il ragazzo \u00e8 convinto che sia stato proprio Ade ad aver rubato la Folgore, in quanto una possibile guerra arricchirebbe molto il suo regno.\nTornato nel mondo dei vivi, grazie a un dono magico ricevuto da una ninfa inviata da suo padre, Percy capisce che il dio che ha voltato le spalle all'Olimpo \u00e8 Ares, il dio della guerra, ma comprende anche che non ha agito da solo, e che \u00e8 stato guidato nelle sue azioni da Crono, malvagio Titano confinato nel Tartaro. Percy vince lo scontro con Ares e riporta la folgore sull'Olimpo proprio il giorno del Solstizio d'estate, salvando il mondo. Tornato al campo, viene tradito da Luke, che tenta di avvelenarlo, ma viene salvato grazie all'intervento del centauro Chirone.\n\"Il mare dei mostri\".\nPercy Jackson, dopo un anno relativamente tranquillo passato in una nuova scuola, si trova costretto a fuggire da nuovi mostri che vogliono ucciderlo: sono i Lestrigoni, ovvero dei giganti mangiatori di uomini. Aiutato dalla semidea Annabeth Chase e dal nuovo amico Tyson, un senzatetto che la scuola di Percy ha adottato, riesce comunque a ritornare al Campo Mezzosangue. Qui scopre che la barriera magica che isola il campo dalle invasioni dei mostri si \u00e8 indebolita a causa di un avvelenamento al pino di Talia che si trova sul crine. Il pino, che \u00e8 il risultato della trasformazione della morente Talia Grace, semidea figlia di Zeus il cui compito era quello di proteggere il campo, viene avvelenato con una misteriosa sostanza per la quale non esiste cura, se non il Vello d'Oro, smarrito molti secoli prima. Incolpato ingiustamente dell'avvelenamento, il direttore delle attivit\u00e0 del Campo, il centauro Chirone, viene cacciato. Per sostituire il centauro, il dio Dioniso (secondo direttore del Campo) sceglie Tantalo, che si dimostrer\u00e0 un pessimo insegnante a cui non interessa niente della salvezza dei semidei. Tantalo reintrodurr\u00e0 una vecchia tradizione del Campo Mezzosangue, abolita diversi anni prima a causa del pericolo corso dai partecipanti: la corsa delle bighe.\nDurante la prima corsa gli eroi vengono attaccati dagli uccelli di Stinfalo, ma grazie a un'idea di Percy e Annabeth lo stormo viene decimato e scacciato. Viene comunque incoronata vincitrice della corsa Clarisse La Rue, figlia di Ares, mentre i due eroi e Tyson vengono puniti da Tantalo, accusati di aver attratto gli uccelli demoniaci a causa della loro pessima guida delle bighe. Alla fine della serata, Percy espone il proprio piano per salvare il pino e il Campo Mezzosangue, rivelando le coordinate dell'entrata per il Mare dei Mostri (dove si dovrebbe trovare il Vello d'Oro) datogli precedentemente dalle Graie.\nViene allora affidata la missione del recupero del Vello a Clarisse, ma Percy, accompagnato da Annabeth e Tyson, parte per la stessa missione senza autorizzazione del Campo, per poter salvare anche il suo amico Grover, disperso ormai da mesi. Prima di lasciare il Campo, Percy incontra il dio Ermes, il quale gli consegna due doni: un thermos che contiene i venti, che, se ben usati, favorirebbero gli eroi durante il viaggio, e delle vitamine speciali, che dovranno usare solo in caso di vero bisogno. Alla fine del libro si scopre che il Vello d'Oro ha funzionato anche troppo bene, perch\u00e9 non solo ha salvato l'albero di Talia, ma ha riportato la ragazza in vita nella sua forma umana.\n\"La maledizione del Titano\".\nIl romanzo si apre con un intervento di Annabeth, Talia e Percy in aiuto di Grover, il quale ha trovato due potenti semidei, Nico e Bianca Di Angelo, che deve condurre al Campo Mezzosangue. I ragazzi si battono per\u00f2 con una manticora, che lavora per Crono e che rapisce Annabeth durante il tentativo della ragazza di salvare Percy dalla bestia. Con l'aiuto della dea Artemide e delle sue Cacciatrici, scortano i due nuovi semidei al Campo. Dopo qualche giorno si viene a sapere che Artemide \u00e8 stata rapita e imprigionata, obbligata a sostenere il peso di un'enorme massa scura. Parte allora una spedizione dal Campo allo scopo di trovare Annabeth e Artemide, senza la quale al Concilio degli dei non verranno prese decisioni concrete contro i mostri. Alla missione partecipano Grover, Zoe Nightshade (luogotenente delle cacciatrici di Artemide), Bianca di Angelo (diventata Cacciatrice), Talia e Percy (infiltratosi nella missione di nascosto). Bianca rimarr\u00e0 uccisa da Talo nella discarica degli dei. I personaggi per\u00f2 riusciranno comunque a raggiungere la base di Luke, il monte Tamalpais a San Francisco, ovvero il nuovo Monte Otri. L\u00e0 restituiranno il peso della massa scura, che non \u00e8 altro che la volta celeste, ad Atlante, alleato di Crono. Luke intanto perde il duello con Talia e fugge con la sua nave di mostri, la \"Principessa Andromeda\". Talia decide di unirsi alle Cacciatrici di Artemide, per non invecchiare pi\u00f9 e lasciare che sia Percy il semidio della Grande Profezia. Alla fine del libro Nico di Angelo si sente tradito da Percy a causa della morte della sorella Bianca e si infuria con lui rivelando i suoi poteri. Dopo la manifestazione di essi, gli altri semidei capiscono che Nico \u00e8 figlio di Ade, dopodich\u00e9 egli fugge dal Campo. Con un nuovo nemico (Nico) e con la profezia che potrebbe riguardare sia lui che il figlio del dio dei morti, Percy si prepara alla guerra. In questo romanzo c'\u00e8 la prima apparizione di Rachel Elizabeth Dare.\n\"La battaglia del labirinto\".\nPercy, durante una gita di orientamento nella scuola dove insegna il fidanzato di sua madre, viene attaccato da due empuse mentre si trova insieme a Rachel Elizabeth Dare, la ragazza che nel libro precedente l'aveva salvato alla diga di Hoover da alcuni zombie; l'intervento fortuito di Annabeth lo salva dal pericolo. Arrivati al Campo conoscono Quintus, un insegnante di scherma che ha un segugio infernale addomesticato (la Signora O'Leary), e durante un'esercitazione programmata da Quintus per allenarli, trovano un ingresso al labirinto costruito da Dedalo proprio dentro il campo. Scoprono che Luke vuole usarlo per invadere il Campo, cos\u00ec Annabeth, Percy, Tyson e Grover intraprendono una spedizione nel labirinto e salvano Nico di Angelo che ritorna dalla loro parte. Quindi scoprono che Quintus \u00e8 in realt\u00e0 Dedalo. In quel momento per\u00f2 arrivano dei seguaci di Luke, mandati dal proprio comandante per ucciderli. Percy e i suoi compagni scappano e seguendo un tunnel del labirinto vedono Crono impossessarsi del corpo di Luke. Prima di tornare al Campo trovano nel labirinto il Dio Pan, che decide di morire essendo i suoi domini (le selve) ormai distrutti. La battaglia che segue quando l'avanguardia di Luke dal labirinto esce nel Campo \u00e8 molto combattuta, ma viene vinta grazie all'aiuto di Briareo, un gigante centimano, seppur con numerosi caduti. Infine Dedalo decide di morire per evitare che l'esercito di Crono possa riattaccare il Campo attraverso il labirinto, il quale \u00e8 infatti legato alla sua forza vitale. Il libro si conclude con Nico che contatta Percy alla festa di compleanno di quest'ultimo, alla quale partecipa anche Poseidone.\n\"Lo scontro finale\".\nPercy e Charles Beckendorf (figlio di Efesto) vengono incaricati di distruggere la nave di Luke, la \"Principessa Andromeda\". Crono per\u00f2, sapendo del piano grazie a una spia nel Campo Mezzosangue, cattura i due ragazzi, che riescono comunque a liberarsi. Ciononostante durante la fuga Beckendorf muore, sacrificandosi per Percy e distruggendo la nave e tutti i mostri all'interno. Dopo essere tornato al Campo, il figlio di Poseidone viene finalmente a conoscenza della profezia dell'Oracolo di Delfi sui Tre Pezzi Grossi:\nPercy viene poi a conoscenza del passato di Luke e viene accompagnato da Nico negli Inferi per bagnarsi nel fiume Stige e diventare cos\u00ec invincibile per poter battere Crono (anche lui invincibile poich\u00e9 tuffatosi nel fiume). Achille lo intima di non farlo, ma la sua decisione \u00e8 irrevocabile. Nel frattempo gli dei sono occupati a sconfiggere Tifone, liberato nel libro precedente dal Monte Sant'Elena. Percy, per\u00f2, non \u00e8 del tutto invincibile: il suo \"tallone d'Achille\" e una piccola porzione di pelle sulla schiena, la quale, se colpita, farebbe morire il ragazzo. Appena risalito dagli Inferi, gli eserciti nemici avanzano e Percy raduna pi\u00f9 Mezzosangue e Cacciatrici possibili per combattere la guerra a Manhattan e difendere il Monte Olimpo; Grover raduna molti spiriti della natura. Durante la guerra Percy viene quasi ucciso, ma Annabeth lo salva proteggendolo col proprio corpo e ricevendo una pugnalata al posto dell'amico. Percy si prende cura della ragazza e le rivela il suo punto debole. L'ultima battaglia si svolge sul Monte Olimpo dove si scoprir\u00e0 essere Luke il vero eroe della profezia, poich\u00e9, dopo essere riuscito a prendere (per un breve periodo) di nuovo il possesso del suo corpo, si pugnala nel suo punto debole uccidendo se stesso e Crono. Dopo la guerra si contano molti morti fra cui anche la semidea Silena Beauregard (figlia di Afrodite), ex-spia di Crono. La vittoria tuttavia \u00e8 del Campo Mezzosangue. Rachel Elizabeth Dare diventa il nuovo Oracolo del Campo, rivelando una nuova potente profezia.\nIl libro si conclude con Percy e Annabeth che, dopo essersi messi insieme, lasciano spensierati il Campo Mezzosangue.\nLibri supplementari.\nSono stati pubblicati altri libri, contenenti racconti inediti e altre avventure:\n\"Il libro segreto\".\n\"Il libro segreto\", uscito a febbraio 2009 negli Stati Uniti, \u00e8 ambientato nell'arco di tempo tra \"La battaglia del labirinto\" e \"Lo scontro finale\". \"Contiene tre mini-storie con illustrazioni e disegni:\"\n\"Mezzosangue e Mostri\".\n\"Demigods and Monsters\", uscito l'11 febbraio 2009 negli USA, contiene, nelle sue 196 pagine, un glossario sui mostri incontrati, diversi commenti e informazioni sui luoghi e sui personaggi della serie. Il libro non si trova ancora in Italia perch\u00e9 non \u00e8 stato tradotto.\n\"La guida definitiva\".\n\"The Ultimate Guide\", uscito il 19 gennaio 2010, \u00e8 il terzo libro-compagno della serie e ha una copertina magnetica. Le sue 156 pagine sono costituite perlopi\u00f9 da mappe, ma c'\u00e8 ancora una volta un dizionario dei mostri incontrati con a fianco alcune immagini, oltre a varie attivit\u00e0. Vi \u00e8 anche il racconto di un tour degli Inferi compiuto da Nico di Angelo. Il libro non si trova ancora in Italia perch\u00e9 non \u00e8 stato tradotto.\nFilm.\n\"Percy Jackson e gli dei dell'Olimpo - Il ladro di fulmini \"(\"Percy Jackson &amp; the Olympians: The Lightning Thief\") (2010).\nLa casa cinematografica Fox ha acquisito i diritti per un adattamento delle avventure di Percy Jackson; il film tratto dal primo libro, \"Percy Jackson e gli dei dell'Olimpo - Il ladro di fulmini\", diretto da Chris Columbus e interpretato da Logan Lerman (Percy Jackson), Kevin McKidd (Poseidone), Brandon T. Jackson (Grover), Rosario Dawson (Persefone), Alexandra Daddario (Annabeth Chase), Uma Thurman (Medusa), Pierce Brosnan (Chirone) Sean Bean (Zeus).\n\"Percy Jackson e gli dei dell'Olimpo - Il mare dei mostri \"(\"Percy Jackson: Sea of Monsters\") (2013).\nLe riprese del secondo film sono terminate nel 2012. Il film \u00e8 uscito nelle sale americane il 7 agosto 2013. Il film \u00e8 stato giudicato negativamente da critica e pubblico, incassando meno del primo film.\nVideogioco.\nIn contemporanea con il film \u00e8 stato prodotto dall'Activision un videogioco per Nintendo DS\u2122 intitolato \"Percy Jackson &amp; gli dei dell'Olimpo: il ladro di fulmini\", valutato da Michael Splechta con un punteggio di 8 su 10.\nMusical.\nIl primo romanzo della serie \u00e8 stato adattato da Rob Rokicki nel musical \"The Lightning Thief\", debuttato a New York nel 2017.\nSerie TV.\nNel 12 dicembre 2019, l'autore Rick Riordan rivel\u00f2 su Twitter che aveva iniziato gli incontri con la Disney su un possibile adattamento, ma dichiar\u00f2 che era \"troppo presto per sapere cosa sarebbe accaduto\", ma disse che avrebbe continuato a lavorarci. Nel marzo 2020, Riordan sta ancora avendo incontri con la Disney, e dichiar\u00f2 che gli incontri stanno impiegando cos\u00ec tanto tempo perch\u00e9 lui vuole assicurarsi che la serie venga fatta bene, dichiarando che altrimenti non dovrebbe essere fatta. Il 14 maggio 2020, Riordan annunci\u00f2 che la piattaforma Disney+ ha deciso di rendere Percy Jackson una serie live-action, partendo con come prima stagione.\nIl 25 gennaio 2022 viene ufficializzata la produzione della serie attraverso i social di Disney+.\nEroi dell'Olimpo.\nRick Riordan ha scritto una seconda serie, sempre basata sul Campo Mezzosangue, sulla mitologia greca e romana, il cui primo libro, \"L'Eroe Perduto\" (\"The Lost Hero\"), \u00e8 stato pubblicato negli Stati Uniti il 12 ottobre 2010 e in Italia il 7 maggio 2013. Il secondo libro, \"Il Figlio di Nettuno\" (\"The Son of Neptune\"), \u00e8 stato pubblicato negli Stati Uniti il 4 ottobre 2011 e in Italia il 12 novembre 2013. Il terzo libro, \"Il Marchio di Atena \"(\"The Mark of Athena)\", \u00e8 stato pubblicato negli Stati Uniti il 2 ottobre 2012 e in Italia il 22 aprile 2014. Il quarto libro, (\"The House of Hades\"), \u00e8 stato pubblicato negli Stati Uniti l'8 ottobre 2013 e in Italia il 18 novembre 2014. Il quinto ed ultimo libro, \"Il Sangue dell'olimpo\" (\"The Blood of Olympus\"), \u00e8 stato pubblicato negli Stati Uniti il 7 ottobre del 2014 e in Italia il 14 aprile 2015."}
{"id": "2329418", "revid": "38120", "url": "https://it.wikipedia.org/wiki?curid=2329418", "title": "Chick Hicks", "text": ""}
{"id": "2329419", "revid": "71433", "url": "https://it.wikipedia.org/wiki?curid=2329419", "title": "Percy Jackson", "text": ""}
{"id": "2329420", "revid": "118212722", "url": "https://it.wikipedia.org/wiki?curid=2329420", "title": "Giorgio Zancanaro (baritono)", "text": "Biografia.\nDopo aver lavorato in giovent\u00f9 in polizia, dalla met\u00e0 degli anni sessanta inizia a dedicarsi seriamente al canto, studiando con Maria Pelanda. Nel 1969 vince il concorso per voci verdiane di Busseto, che gli apre le porte del debutto, l'anno successivo a Mantova, nel ruolo di Riccardo ne \"I puritani\".\nNegli anni seguenti si esibisce nei principali teatri italiani, in opere come \"I masnadieri\", \"Luisa Miller\", \"La traviata\", emergendo come uno dei maggiori baritoni verdiani della sua generazione. Sviluppa inoltre un'attivit\u00e0 internazionale che lo porta ad esibirsi nei principali teatri, quali Londra, Parigi, Vienna, Barcellona.\nNel 1982 fa l'importante debutto alla Scala nel ruolo di Ford in \"Falstaff\", cui seguiranno negli anni successivi \"Guglielmo Tell\" (inaugurazione 1988)\n\"Attila\" e \"I vespri siciliani\" (inaugurazione 1989), sotto la direzione di Riccardo Muti. Nello stesso anno debutta al Metropolitan Opera di New York come Renato in \"Un ballo in maschera\". Sempre nel 1982 canta al Festival di Orange in \"Don Carlo\" e nel 1985 al Festival di Bregenz ne \"I puritani\".\nFrequenta un repertorio che spazia dal belcanto del \"Guglielmo Tell\" al verismo di \"Andrea Ch\u00e9nier\", distinguendosi in particolare in quello verdiano: oltre ai titoli gi\u00e0 citati, \"Rigoletto\", \"La forza del destino\", \"Il trovatore\". Tra gli altri ruoli figurano Escamillo in \"Carmen\", Ashton in \"Lucia di Lammermoor\", Scarpia in \"Tosca\".\n\u00c8 attivo fino ai primi anni 2000."}
{"id": "2329424", "revid": "38120", "url": "https://it.wikipedia.org/wiki?curid=2329424", "title": "Coccodrillo Tick Tock", "text": ""}
{"id": "2329429", "revid": "6923", "url": "https://it.wikipedia.org/wiki?curid=2329429", "title": "Sporozoa", "text": "Gli sporozoi (Sporozoa) sono un raggruppamento tassonomico che \u00e8 comprensivo di specie parassite, eucarioti, caratterizzate da cellule adulte che non sono in grado di muoversi autonomamente; le forme immature (tra cui i gameti) possiedono una maggiore mobilit\u00e0; questi inoltre presentano cicli vitali e metabolici piuttosto complessi, che possono svolgersi:\nStadi cellulari degli sporozoi.\nLe cellule immature sono chiamate sporozoiti, di norma sono distinguibili in:\nLo Zigote cos\u00ec formatosi subir\u00e0 il processo di meiosi, generando nuovi sporozoiti.\nLe cellule mature sono classificate, in generale, come Trofozoiti. In particolare \u00e8 in questo stadio che gli Sporozoi espletano la loro natura parassitica, alle volte patogena.\nInterazione con forme di vita superiori e con l'uomo.\nLe specie pi\u00f9 studiate e conosciute appartenenti al gruppo degli Sporozoi sono per lo pi\u00f9 parassitiche, ed eventualmente, patogene.\nTra i pi\u00f9 noti spiccano:"}
{"id": "2329431", "revid": "1745361", "url": "https://it.wikipedia.org/wiki?curid=2329431", "title": "Giulio Tononi", "text": "Biografia.\nFiglio di Giorgio Tononi, gi\u00e0 sindaco di Trento, fratello di Massimo, gi\u00e0 sottosegretario del Governo Prodi II, e di Marcello, dopo essersi laureato e specializzato in psichiatria presso la Scuola Superiore Sant'Anna di Pisa, ha ottenuto il dottorato di ricerca presso la stessa universit\u00e0 con una ricerca sulla regolazione del sonno. Negli anni '90 ha svolto ricerche presso il \"Neurosciences Institute\" a New York e San Diego. \u00c8 professore di psichiatria all'Universit\u00e0 del Wisconsin, dove dirige il \"Center for Sleep and Consciousness\".\n\u00c8 una delle massime autorit\u00e0 mondiali riconosciute nello studio della genetica e dell'eziologia del sonno.\nHa proposto, in collaborazione con Chiara Cirelli, la \"teoria del \"downscaling\" sinaptico\", un'ipotesi in grado di spiegare la funzione del sonno ad onde lente attraverso l'osservazione delle modificazioni cellulari che avvengono nel cervello durante questa fase del sonno.\nHa inoltre pubblicato diverse ricerche e formulato alcune ipotesi sulla natura della coscienza.\nSu questo tema ha pubblicato diversi saggi, tra cui \"Un universo di coscienza:come la materia diventa immaginazione\", in collaborazione con il Premio Nobel per la medicina Gerald Edelman.\nTeoria dell'informazione integrata.\nGiulio Tononi ha sviluppato una teoria della coscienza (IIT, Integrated Information Theory) che si propone di quantificarne matematicamente la portata per mezzo di una grandezza che ha chiamato \"informazione integrata\" indicata con la lettera greca \"phi\".\nLa teoria dell'informazione integrata si presta ad analizzare le dispute controverse sugli sviluppi dell'intelligenza artificiale."}
{"id": "2329434", "revid": "278830", "url": "https://it.wikipedia.org/wiki?curid=2329434", "title": "Orffyreus", "text": ""}
{"id": "2329438", "revid": "123934668", "url": "https://it.wikipedia.org/wiki?curid=2329438", "title": "Conca abruzzese", "text": "La conca abruzzese \u00e8 un tradizionale contenitore domestico di liquidi, soprattutto di acqua fresca. Nonostante sia comunemente associata all'Abruzzo, essa \u00e8 diffusa, con il nome di \"tina\", anche nel basso Lazio (provincia di Frosinone) e in Molise.\nDescrizione.\nRealizzata in rame, con due manici ad ansa in ferro battuto, la \"conca abruzzese\" ha il fondo concavo e l'imboccatura larga; ha un accentuato restringimento che le dona la caratteristica forma e che serve a stabilizzarla al meglio, rendendo pi\u00f9 difficile lo sversamento accidentale del liquido, sia quando \u00e8 portata, sia quando \u00e8 in posizione statica. \nEra usata soprattutto dalle donne, nel passato, per portare a casa l'acqua dalla fontana, tenendola in equilibrio sulla testa con l'ausilio di un panno avvolto a forma di ciambella, detto cercine, poggiato sulla parte superiore del cranio a fare da base per il fondo della conca stessa. Veniva utilizzata anche per contenere altri liquidi, ma l'utilizzo prevalente era per rendere disponibile acqua fresca e potabile all'intero nucleo familiare. Per agevolare la fruibilit\u00e0 del contenuto, la conca era corredata da un mestolo, localmente chiamato \"maniere\" o \"maniero\" - dotato di beccuccio per versare - che usualmente era appeso al bordo. Se il mestolo aveva due beccucci era chiamato \"sorello\".\nLa conca, che era diffusa anche nel Basso Lazio, \u00e8 presente in dipinti dei pittori inizio Novecento detti i XXV della Campagna romana. Si trova anche riprodotta in dipinti antichi che rappresentano \"La samaritana al pozzo\".\nLe fontane pubbliche erano dotate di due sbarre di ferro, per agevolare il posizionamento della conca sotto il getto d'acqua. Il bordo in pietra delle fontane pubbliche era all'altezza della vita, per permettere di issare pi\u00f9 agevolmente la conca sulla testa."}
{"id": "2329448", "revid": "1573940", "url": "https://it.wikipedia.org/wiki?curid=2329448", "title": "Canthyloscelidae", "text": "Canthyloscelidae , \u00e8 una piccola famiglia di Insetti dell'ordine dei Ditteri (Nematocera: Psychodomorpha).\nDescrizione.\nGli adulti sono moscerini con corpo scuro, robusto e lungo 3-9 mm. Morfologicamente sono affini agli Scatopsidae, da cui differiscono macroscopicamente per la conformazione delle ali e della loro nervatura, dei palpi mascellari e degli ocelli. Con gli Scatopsidae condividono la presenza degli ocelli, il capo generalmente oloptico, la semplificata nervatura alare, con subcosta ridotta, riduzione in lunghezza del ramo anteriore (R1), la semplificazione delle nervature anali (assenti o, al massimo, ridotte alla presenza della sola prima anale).\nIl capo \u00e8 provvisto di 2-3 ocelli, di cui il mediano \u00e8 assente o ridotto; gli occhi sono connati dorsalmente e leggermente separati sotto l'inserzione delle antenne. Le antenne sono brevi, composte da 12-16 articoli, di cui il distale \u00e8 visibilmente pi\u00f9 lungo degli altri. L'apparato boccale \u00e8 di tipo succhiante non perforante, ridotto, con palpi mascellari composti da quattro segmenti.\nIl torace \u00e8 robusto, convesso dorsalmente, con zampe relativamente brevi, pi\u00f9 o meno dobuste, e ali pi\u00f9 lunghe e strette di quelle degli Scatopsidae e con lobo anale appena accennato. L'addome si presenta relativamente sottile, leggermente appiattito in senso dorso-ventrale, allargato posteriormente.\nLa nervatura alare si differenzia, da quella degli Scatopsidae, per la maggiore evidenza delle vene posteriori e per la frequente pigmentazione di quelle anteriori. La costa si estende oltre la confluenza di R5, arrivando quasi all'apice dell'ala. La subcosta \u00e8 ridotta e strettamente ravvicinata alla base della radio e presenta l'estremit\u00e0 distale libera, senza confluire sulla costa.\nLa radio si suddivide in tre branche, rispettivamente R1, R2+3 e R4+5. R1 confluisce sulla costa in corrispondenza della met\u00e0 del margine costale. Nella maggior parte delle specie, il settore radiale R2 si suddivide in due rami, R2+3 e R4+5. Il primo ramo \u00e8 breve e trasverso e confluisce sul margine costale presso la terminazione di R1 o sulla terminazione stessa, mentre R4+5 si prolunga longitudinalmente confluendo sulla costa in corrispondenza dell'estremit\u00e0 distale del margine anteriore, prima dell'apice dell'ala. In \"Synneuron\", il settore radiale, si fonde per un breve tratto con R1 per poi separarsi nuovamente senza dividersi.\nLa media si compone di due rami. Il tratto basale della media \u00e8 assente perch\u00e9 fuso con la radio, perci\u00f2 la base M1+2 trae origine dal settore radiale. La biforcazione M1+2 \u00e8 completa (\"Exiliscelis\" e \"Hyperoscelis\") o incompleta per assenza della base di M2 (\"Canthyloscelis\" e \"Synneuron\").\nLa cubito si divide nelle due branche del ramo anteriore, CuA1 e CuA2. Le vene anali sono del tutto assenti (\"Synneuron\") o ridotte alla sola prima anale (A1); in quest'ultimo caso \u00e8 completamente formata e raggiunge il margine dell'ala (\"Canthyloscelis\", \"Hyperoscelis\") oppure \u00e8 limitata ad una traccia alla base (\"Exiliscelis\").\nLa conformazione nelle nervature trasversali \u00e8 condizionata dalla struttura della media: in tutta la famiglia manca la radio-mediale, in quanto fusa con il settore radiale e la base della media, mentre \u00e8 sempre presente la medio-cubitale (m-cu). Fra le ipotesi si ritiene che la base della media sia fusa con la medio-cubitale prima e con il settore radiale poi.\nHabitat e biologia.\nLa biologia dei Canthyloscelidae \u00e8 poco conosciuta. Sono associati ad ambienti forestali, con larve saprofaghe che si nutrono a spese del legno in decomposizione e permeato da miceli fungini. Si rinvengono perci\u00f2 nel legno umido e marcescente delle ceppaie e dei tronchi caduti. Gli adulti si rinvengono nello stesso ambiente, in prossimit\u00e0 dei siti natali.\nDi particolare importanza \u00e8 la nicchia ecologica occupata da questa famiglia. Tutte le specie sono associate a foreste primarie perci\u00f2 la loro esistenza \u00e8 minacciata dalla degradazione degli ambienti forestali, in particolare in Europa.\nSistematica.\nLa famiglia appena 15 specie, ripartite fra quattro generi:\nA questi si aggiunge il genere fossile \"Prohyperoscelis\", comprendente una sola specie datata al Giurassico.\nI Canthyloscelidae erano in principio inclusi nell'ambito della famiglia degli Scatopsidae. In seguito, diversi Autori hanno separato alcuni generi dagli Scatopsidae ma, fino agli anni sessanta, alla letteratura \u00e8 associata una notevole confusione in merito alla nomenclatura e alla corretta collocazione sistematica dei \"taxa\". In sintesi, la distinzione formale di due famiglie (Synneuridae e Canthyloscelidae) dagli Scatopsidae \"sensu stricto\" pu\u00f2 essere fatta risalire a (1964) e (1977), ma si deve a quest'ultimo il lavoro accurato di revisione delle due famiglie: defin\u00ec la ripartizione dei generi fra due famiglie, usando tuttavia due nomi incongruenti (\"Synneurontidae\" e \"Canthyloscelididae\"). defin\u00ec dettagliatamente i criteri di nomenclatura, le chiavi di determinazione e l'esatta collocazione delle specie allora conosciute.\nNel 1997, spost\u00f2 i Synneuridae all'interno dei Canthyloscelidae e defin\u00ec la suddivisione in due sottofamiglie (Canthyloscelinae e Synneurinae), ancora oggi adottata nello schema tassonomico di Fauna Europaea. Nel 2000, revision\u00f2 la famiglia riducendo i Synneurinae al rango di sinonimo di Canthyloscelinae.\nDistribuzione.\nL'areale della famiglia si estende, su entrambi gli emisferi verso le alte latitudini. Mancano del tutto nelle regioni tropicali, subtropicali e temperato-calde, ivi compresa l'Italia.\nI generi \"Hyperoscelis\", \"Exiliscelis\" e \"Sinneuron\" sono oloartici. \"Hyperoscelis\" e \"Synneuron\" hanno distribuzione paleartica, con l'eccezione di \"S. decipens\", presente in un vasto areale che comprende gran parte del Canada, l'Alaska e le regioni occidentali degli USA fino al Colorado. \"Exiliscelis californiensis\" \u00e8 esclusivamente neartica, presente solo nelle foreste della California e dell'Oregon. Le specie europee, presenti anche nel paleartico asiatico, hanno un areale ristretto alle medie e alte latitudini, comprendendo, in generale, l'Europa centrale, la Scandinavia, la Finlandia, la Russia e alcune regioni dell'Est europeo.\nIl genere \"Canthyloscelidae\" ha invece una tipica distribuzione gondwaniana: cinque specie sono infatti endemiche della Nuova Zelanda, mentre le restanti quattro (\"C. apicata\", \"C. pectinata\", \"C. pectipennis\", \"C. valdiviana\") sono neotropicali, presenti in Cile e in Argentina. La distribuzione di questo genere evidenzia l'antica origine della famiglia, risalente alla prima fase del Mesozoico, come del resto testimonia l'unico reperto fossile ritrovato, risalente al Giurassico."}
{"id": "2329453", "revid": "785863", "url": "https://it.wikipedia.org/wiki?curid=2329453", "title": "Alameda Slim", "text": ""}
{"id": "2329454", "revid": "1543377", "url": "https://it.wikipedia.org/wiki?curid=2329454", "title": "USS Arizona (BB-39)", "text": "La USS \"Arizona\" (\"hull classification symbol\" BB-39) \u00e8 stata una nave da battaglia della United States Navy appartenente alla classe Pennsylvania, chiamata cos\u00ec in onore dell'ammissione dello Stato dell'Arizona nell'Unione nel 1912.\nNonostante fosse entrata in servizio alla fine del 1916, non prese parte alla prima guerra mondiale, restando per tutta la durata della guerra nelle acque territoriali statunitensi. Poco dopo la fine della guerra, nel 1919, l'\"Arizona\" fu una delle navi utilizzate per scortare il presidente Thomas Woodrow Wilson alla conferenza di pace di Parigi, mentre all'inizio della guerra greco-turca fu inviata in Turchia in difesa degli interessi statunitensi nell'area. Alcuni anni pi\u00f9 tardi fu trasferita alla Flotta del Pacifico e vi rimase per il resto della sua vita operativa.\nNel periodo fra le due guerre mondiali, dopo una modernizzazione globale tra il 1929 e il 1931, fu regolarmente utilizzata per le esercitazioni con il resto della flotta. Nell'aprile 1940, insieme al resto della Flotta del Pacifico, fu trasferita dalla California a Pearl Harbor, nelle Hawaii, in funzione di deterrente contro l'imperialismo giapponese.\nDurante l'attacco giapponese su Pearl Harbor del 7 dicembre 1941, la nave fu colpita da una bomba, sganciata da un bombardiere giapponese, che provoc\u00f2 l'esplosione della santabarbara di prora, e quindi l'affondamento della nave in pochi secondi e la morte di 1177 membri dell'equipaggio rimasti intrappolati al suo interno: quasi la met\u00e0 del totale delle vittime dell'attacco giapponese.\nIl relitto della nave si adagi\u00f2 sul fondo della baia e, a differenza di molte delle altre navi affondate o danneggiate nell'attacco, l'\"Arizona\" non fu mai completamente recuperata, anche se la Marina recuper\u00f2 parti della nave per il loro riutilizzo. \u00c8 una delle sole tre corazzate, insieme alla e alla , del cui affondamento esistono immagini filmate. Lo scafo giace ancora sul fondo della baia di Pearl Harbor e sopra di esso fu inaugurato un memoriale, chiamato \"USS Arizona Memorial\", il 30 maggio 1962 per commemorare le vittime dell'affondamento i cui resti sono ancora all'interno della nave.\nDescrizione.\nLe navi della classe Pennsylvania erano leggermente pi\u00f9 grandi rispetto a quelle appartenenti alla precedente classe di corazzate, la Nevada. L'\"Arizona\" aveva una lunghezza complessiva di 185,32 metri (7,62 m pi\u00f9 lunga delle corazzate della classe Nevada), e, a pieno carico, un'altezza di 29,57 m sulla linea di galleggiamento, un pescaggio di 8,84 m, un dislocamento di 32.429 tonnellate (4.060 t in pi\u00f9 rispetto a quelle della classe Nevada), e un'altezza metacentrica di 2,38 m.\nL'apparato di propulsione era formato da quattro turbine a vapore \"direct-drive Parsons\", ognuna delle quali muoveva un'elica di 3,7 m di diametro.\nLe turbine erano state progettate per produrre una potenza complessiva di 31.500 cavalli (23.500 kW), ma durante la fase di test ne furono misurati solamente 29.366 (21.898\u00a0kW) che le consentirono comunque di superare di poco la velocit\u00e0 progettuale di 21 nodi (39\u00a0km/h); nel corso di una prova nel settembre 1924 riusc\u00ec a raggiungere i 21,5 nodi (39,8\u00a0km/h). La nave fu progettata per trasportare normalmente 1.573 t di olio combustibile, con una capacit\u00e0 massima di 2.342 t, e a regime poteva tenere una velocit\u00e0 di 12 nodi (22\u00a0km/h) per circa 7.552 miglia nautiche (13.990 chilometri); inoltre aveva quattro generatori elettrici a turbina da 402 CV (300\u00a0kW) ciascuno.\nL'armamento principale era rappresentato da dodici cannoni 356/45 (calibro 356\u00a0mm con canna lunga 45 calibri) in torri trinate numerate da I a IV procedendo da prua a poppa. I cannoni di ogni singola torre non potevano innalzarsi in maniera indipendente e l'elevazione massima era limitata a 15\u00b0, cosa che consentiva una gittata massima di 19,2\u00a0km, con una dotazione di cento proiettili per ogni cannone. La difesa contro il naviglio minore era affidata a cannoni calibro 127/51 montati in casematte singole ai lati dello scafo: in tale posizione, si rivelarono vulnerabili agli spruzzi dell'acqua di mare e quindi inutilizzabili con mare agitato; con un'elevazione massima di 15\u00b0, avevano una gittata di 12,85\u00a0km e una dotazione di duecentotrenta proiettili ciascuno. Era previsto che la nave montasse quattro cannoni calibro 76/50 per la difesa antiaerea, ma inizialmente ne furono installati solo due: la seconda coppia di cannoni fu aggiunta in seguito in cima alla torre III. L'\"Arizona\" includeva anche due tubi lanciasiluri da 533\u00a0mm con una riserva di ventiquattro siluri.\nPer quanto riguarda la corazzatura, la classe Pennsylvania era stata progettata secondo il principio del \"tutto-o-nulla\", cio\u00e8 solo le parti pi\u00f9 importanti della nave erano ben difese. La cintura di armatura lungo la linea di galleggiamento era una corazzatura Krupp di 343\u00a0mm di spessore che copriva solamente i locali macchine e i depositi delle munizioni: aveva un'altezza totale di 5,33 m, di cui 2,68 m sotto la linea di galleggiamento; a cominciare da 0,71 m al di sotto della linea di galleggiamento, la cintura raggiungeva il suo spessore minimo di 203\u00a0mm. Alle estremit\u00e0 della nave, le paratie trasversali avevano uno spessore compreso tra gli 8 e i 13 centimetri. La corazzatura delle torri aveva uno spessore di 457\u00a0mm frontalmente, di 229/254\u00a0mm sui lati e di 127\u00a0mm sulla parte superiore. L'armatura delle barbette andava da 114 a 457\u00a0mm. La torre di comando era protetta da un'armatura di 406\u00a0mm lateralmente e 203\u00a0mm superiormente.\nL'armatura del ponte principale era composta da tre lastre con uno spessore totale di 76\u00a0mm. In corrispondenza dei meccanismi del timone l'armatura aumentava a 159\u00a0mm attraverso l'aggiunta di due piastre. Il ponte inferiore variava da 38 a 51\u00a0mm di spessore. I fumaioli delle caldaie erano protetti da uno scudo conico con uno spessore che andava da 230 a 380\u00a0mm. La protezione anti-siluri era formata da una paratia posta all'interno della nave a una distanza di 2,9 m dalle fiancate esterne e inoltre la nave era dotata di un doppio fondo completo. Un test effettuato a met\u00e0 del 1914 rivel\u00f2 che questo sistema di protezione avrebbe potuto sopportare l'onda d'urto provocata dall'esplosione di 140\u00a0kg di tritolo.\nStoria.\nCostruzione e test.\nIl 4 marzo 1913 il Congresso degli Stati Uniti d'America autorizz\u00f2 la costruzione dell'\"Arizona\", seconda e ultima nave, insieme alla sorella , della sua classe. La posa della chiglia avvenne la mattina del 16 marzo 1914 alla presenza dell'allora vice segretario della Marina Franklin Delano Roosevelt. I proprietari dei cantieri navali avrebbero voluto stabilire un nuovo record mondiale dei tempi di costruzione, impiegando solo dieci mesi tra la posa della chiglia e il varo di quella che il \"The New York Times\" defin\u00ec \"... la pi\u00f9 grande e potente, sia in senso difensivo che offensivo, super-corazzata mai costruita al mondo\", ma un anno pi\u00f9 tardi solo poco pi\u00f9 della met\u00e0 della nave era stato completato. Il 19 marzo 1915, ovvero a circa quindici mesi dalla posa della chiglia, avvenne il varo della nave, alla quale il segretario alla Marina degli Stati Uniti d'America, Josephus Daniels, diede il nome del pi\u00f9 recente Stato entrato a far parte dell'Unione, l'Arizona.\nIl \"The New York Times\" stim\u00f2 che 75\u00a0000 persone parteciparono al varo della nave, tra cui John Purroy Mitchel, sindaco di New York, George W.P. Hunt, governatore dell'Arizona, e numerosi alti ufficiali; molte altre navi da guerra erano ancorate nelle vicinanze, tra le quali diverse delle nuove corazzate gi\u00e0 entrate in servizio (, , , , e ). A Esther Ross, figlia di una famiglia di pionieri dell'Arizona, fu dato l'onore di varare e battezzare la nave; come segno di apprezzamento per la recente legge sul proibizionismo, il governatore dello Stato decise che sarebbero state utilizzate due bottiglie: una piena di spumante proveniente dall'Ohio, e una seconda contenente acqua proveniente dalla diga Theodore Roosevelt. Dopo il varo, l'\"Arizona\" fu rimorchiata al New York Navy Yard, in modo da poterla armare.\nL'\"Arizona\" entr\u00f2, infine, in servizio il 17 ottobre 1916 sotto il comando di John D. McDonald. Dopo aver testato il sistema di propulsione nel bacino di carenaggio e aver provveduto alla compensazione della declinazione magnetica della bussola, la nave salp\u00f2 da New York il 10 novembre 1916 dirigendosi verso sud per la \"crociera di collaudo\". Il 7 dicembre, nei pressi della baia di Guant\u00e1namo, un malfunzionamento di una turbina costrinse la Marina a ordinare il ritorno dell'\"Arizona\" a New York per effettuare le opportune riparazioni; durante il viaggio, tra il 19 e il 20 dicembre, presso la baia di Chesapeake, la nave riusc\u00ec comunque a testare le batterie di cannoni principali e secondari. Tornata in porto, la turbina danneggiata non pot\u00e9 essere riparata dall'interno della nave, e fu quindi necessario tagliare parte dei ponti superiori per poterla estrarre e riparare; il tutto fu poi rimontato dopo quasi quattro mesi di lavori.\nPrima guerra mondiale.\nL'\"Arizona\" lasci\u00f2 il cantiere dove era stata riparata il 3 aprile 1917. Tre giorni dopo gli Stati Uniti dichiararono guerra alla Germania, venendo cos\u00ec coinvolti nella prima guerra mondiale. L'\"Arizona\" fu assegnata alla \"Battleship Division 8\" che operava al largo della foce del fiume York: qui venne impiegata solo come nave da addestramento al tiro per i membri degli equipaggi della Marina che prestavano servizio a bordo delle navi mercantili armate utilizzate nei convogli che attraversavano l'Atlantico; poco dopo la dichiarazione di guerra, otto dei suoi cannoni secondari da 127\u00a0mm furono rimossi per equipaggiare alcune navi mercantili. Durante il primo conflitto mondiale, l'\"Arizona\" raramente si avventur\u00f2 in mezzo alle acque dell'Atlantico, soprattutto per timore della presenza degli U-Boot; quando lo fece, fu solo in compagnia di altre unit\u00e0 da battaglia e di scorta.\nLa guerra si concluse con l'armistizio di Compi\u00e8gne l'11 novembre 1918; una settimana dopo l'\"Arizona\" lasci\u00f2 gli Stati Uniti per il Regno Unito, dove arriv\u00f2 il 30 novembre. Dopo essere rimasta ormeggiata a Portland Harbor per due settimane, salp\u00f2 per la Francia il 13 dicembre, unendosi ad altre nove navi da guerra e a ventotto cacciatorpediniere per scortare a Brest il transatlantico SS \"George Washington\" su cui viaggiava il presidente Woodrow Wilson per partecipare alla conferenza di pace di Parigi. Le dieci navi ripartirono il giorno successivo e impiegarono meno di due settimane per attraversare l'Atlantico, arrivando a New York il 26 dicembre per le parate e i festeggiamenti per la vittoria e per la rivista navale da parte del segretario Daniels. Insieme a molte altre navi da guerra, l'\"Arizona\" fu ancorata nel porto di New York e lasciata aperta al pubblico.\nAnni venti.\nNel gennaio 1919 l'\"Arizona\" salp\u00f2 da New York per Hampton Roads, continuando poi verso sud e arrivando l'8 febbraio a Guant\u00e1namo; il tempo trascorso nelle acque dei Caraibi venne principalmente utilizzato per l'addestramento al combattimento dell'equipaggio e per le manovre con la flotta. Nel mese di aprile, l'equipaggio dell'\"Arizona\" vinse per il secondo anno consecutivo la \"Battenberg Cup\" e subito dopo la nave fu inviata in Europa per scortare il presidente degli Stati Uniti durante il viaggio di ritorno dalla Francia. Mentre la nave si trovava in Francia, in attesa della partenza del presidente, fu dirottata a Smirne, in Turchia, a causa delle tensioni politiche sorte tra Grecia e Regno d'Italia sull'assegnazione della citt\u00e0 alla Grecia sancito dal trattato di S\u00e8vres; sia il governo greco che quello italiano avevano inviato nell'area una propria nave da guerra (\"Georgios Averof\" e \"Duilio\", rispettivamente) per far valere i propri interessi. Poco dopo l'arrivo dell'\"Arizona\" a Smirne, le forze greche di terra riuscirono a sbarcare nel porto e la situazione caotica che ne deriv\u00f2 fece s\u00ec che molti civili statunitensi cercassero rifugio a bordo della nave.\nQuando la crisi si plac\u00f2, all'\"Arizona\" fu ordinato di fare ritorno in patria passando per Costantinopoli (oggi Istanbul); la nave arriv\u00f2 a New York il 15 giugno. Il 30 giugno fu portata nel cantiere navale di New York per una revisione durante la quale i sei cannoni da 127\u00a0mm vennero rimossi e il sistema di controllo del fuoco ammodernato. Nel gennaio del 1920 i lavori furono completati e la corazzata pot\u00e9 salpare in direzione della baia di Guant\u00e1namo per poter continuare l'addestramento dell'equipaggio; durante questo periodo, l'\"Arizona\" venne dotata di una piattaforma per permettere il decollo di piccoli aerei, simile a quella montata sulla \"Texas\" nel marzo 1919. Nel mese di aprile, l'\"Arizona\" perse la \"Battenberg Cup\" contro la e nel mese di giugno fu presente per la cerimonia della consegna dei diplomi dell'accademia navale. Nel mese di agosto la nave divenne l'ammiraglia della Battleship Division 8, sebbene soltanto alla fine degli anni venti venisse raddobbata per poter diventare una vera nave ammiraglia.\nIn compagnia di sei navi da battaglia e diciotto cacciatorpediniere, l'\"Arizona\" venne inviata nuovamente a sud, transitando per il canale di Panama, nel gennaio 1921. Dopo l'incontro con la flotta del Pacifico, l'\"Arizona\" continu\u00f2 la navigazione dirigendosi verso le coste del Per\u00f9, al largo delle quali le due flotte combinate si esercitarono per una settimana in diverse manovre. Dopo un breve ritorno nell'oceano Atlantico, comprendente una piccola revisione a New York, l'\"Arizona\" fece ritorno nel Per\u00f9 durante l'estate, e infine inizi\u00f2 ad operare dal porto di San Pedro, vicino a Los Angeles in California, che rimase il porto di riferimento della nave fino al 1940.\nPer il resto degli anni venti, il servizio dell'\"Arizona\" consist\u00e9 in esercitazioni di routine. Lo storico navale Paul Stillwell osserv\u00f2 che \"gli anni del Pacifico furono un periodo di grande monotonia\" e la cronologia dei movimenti della nave era piena di frasi come \"esercitazione di difesa anti-siluri\", \"esercitazioni di battaglia\", \"esercitazioni di artiglieria\", \"in rotta verso ...\", e \"ancorata a ...\". In quegli anni si svolsero anche competizioni annuali, che iniziarono nel 1923, durante le quali si simulavano grandi operazioni tra flotte contrapposte: le prime due simularono un attacco al canale di Panam\u00e1 da ovest e nel 1925 una prova di difesa delle isole Hawaii, mentre altre simulazioni compresero azioni nei Caraibi, in America Centrale e nelle Indie Occidentali. Il 27 luglio 1923 la nave partecip\u00f2 alla rivista navale da parte del presidente Warren Gamaliel Harding presso Seattle; Harding mor\u00ec appena una settimana dopo e l'\"Arizona\" raggiunse la flotta del Pacifico, per un saluto in suo onore, il 3 agosto.\nModernizzazione.\nQuattro mesi dopo l'esercitazione \"Fleet problem IX\" del gennaio 1929, l'\"Arizona\" fu modernizzata nel cantiere navale di Norfolk: furono sostituiti i vecchi sistemi di puntamento con tipi pi\u00f9 moderni, i cannoni da 127\u00a0mm furono ridotti a 12 e spostati nella parte pi\u00f9 alta del ponte, mentre gli 8 cannoni contraerei da 127/25 furono sostituiti con cannoni da 76\u00a0mm; le torri principali della nave furono modificate per aumentare l'elevazione massima delle artiglierie, e la catapulta ad aria compressa sul cassero di poppa fu sostituita da una a polvere nera. La corazzatura del ponte venne aumentata mediante l'aggiunta di uno spessore da 44\u00a0mm in acciaio speciale e alla nave furono aggiunte una controcarena anti-siluro e paratie supplementari ai lati dei vani caldaia. Le turbine ad alta pressione vennero sostituite da turbine pi\u00f9 potenti, con riduttore ad ingranaggi, provenienti dalla corazzata , la cui costruzione era stata cancellata, e sei nuove caldaie sostituirono quelle montate in precedenza. I miglioramenti incrementarono il dislocamento, come dimostrarono le prove in mare: l'\"Arizona\" era in grado di raggiungere una velocit\u00e0 di 20,7 nodi (38,3\u00a0km/h), con una potenza di 35.081\u00a0hp (26.160\u00a0kW) a un dislocamento di 38.258 t.\nAnni trenta.\nIl 19 marzo 1931, prima che fosse sottoposta alle prove post-modernizzazione in mare, la nave ospit\u00f2 il presidente Herbert Hoover per una breve vacanza nei Caraibi durante la quale il presidente visit\u00f2 Porto Rico e le Isole Vergini. Ritornata dai Caribi, il 29 marzo l'\"Arizona\" pot\u00e9 condurre le prove in mare presso Rockland, nel Maine, dove fu dotata di un'altra catapulta montata sulla parte superiore della terza torre. Nel mese di agosto fu trasferita sulla costa occidentale con la sorella \"Pennsylvania\". Nel febbraio del 1932 la nave partecip\u00f2 alla XIII edizione dei \"Fleet problem\" durante i quali, assieme a una portaerei, riusc\u00ec con successo a simulare un attacco a Pearl Harbor. Dopo il ritorno sulla costa ovest dalla XIV edizione dei \"Fleet problem\" del 1933, la nave si trovava a San Pedro quando, il 10 marzo, un terremoto colp\u00ec la California nei pressi di Long Beach: i marinai della nave si unirono agli sforzi per portare i soccorsi, curando i feriti, fornendo cibo e assicurando la sicurezza contro i saccheggi.\nNei primi mesi del 1934 la nave e il suo equipaggio presero parte ad un film di James Cagney per la Warner Brothers, \"Marinai all'erta\" (\"Here Comes the Navy\"), che fece ampio uso di riprese esterne e a bordo. La mattina del 26 luglio l'\"Arizona\" entr\u00f2 in collisione con un peschereccio, l'\"Umatilla\", mentre questo era rimorchiato da un altro peschereccio al largo di capo Flattery: due uomini a bordo dell'\"Umatilla\" morirono nella collisione e la Marina statunitense convoc\u00f2 una commissione d'inchiesta per indagare sull'incidente. La corte raccomand\u00f2 che il capitano della nave, MacGillivray Milne, venisse giudicato dalla corte marziale; questo avvenne presso la base navale di Guant\u00e1namo, a Cuba, mentre la nave stava partecipando ai \"Fleet problem\" di quell'anno al largo della costa orientale: il capitano Milne fu giudicato colpevole e quindi sostituito, dopo il ritorno della nave alla costa occidentale, dal capitano George Baum. Nel frattempo, l'ammiraglio Samuel W. Bryant assunse il comando della Battleship Division 2 il 4 settembre, con l'\"Arizona\" come nave ammiraglia.\nL'ammiraglio George Pettengill rilev\u00f2 Bryant il 4 marzo 1935 e la nave partecip\u00f2 due mesi pi\u00f9 tardi alla XVI edizione dei \"Fleet Problem\". L'\"Arizona\" fece poi una visita al porto di Balboa, a Panama, e nel maggio del 1936 partecip\u00f2 alla XVII edizione dei \"Fleet Problem\". L'8 giugno il capitano George A. Alexander sostitu\u00ec Baum come comandante della nave e, dopo quindici giorni, il contrammiraglio Claude C. Bloch rilev\u00f2 Pettengill. Durante una delle esercitazioni d'artiglieria, il 24 luglio, i gas di combustione derivanti dai cannoni della torre II entrarono nella torre stessa e dando fuoco ad un membro dell'equipaggio: il sistema antincendio della torre era in funzione per evitare esplosioni della polvere, ma l'acqua che si rivers\u00f2 sul quadro elettrico della torre provoc\u00f2 un piccolo incendio che per\u00f2 venne facilmente spento. Negli anni seguenti, a causa del budget limitato della Marina, la nave trascorse la maggior parte del tempo in porto, in modo da risparmiare carburante: tra il 1936 e il 1937 la nave rimase ancorata per 267 giorni, mentre tra il 1937 e il 1938 vi rimase per 255 giorni. La nave trascorse il resto della sua vita operativa ormeggiata sulla costa occidentale o alle Hawaii.\nIl 2 gennaio 1937 l'ammiraglio John Greenslade assunse il comando della Battleship Division 2 e il 13 aprile trasfer\u00ec la sua bandiera sulla corazzata . Il 7 agosto sull'\"Arizona\" arriv\u00f2 l'ammiraglio Manley Simons, comandante della Battleship Division 1, sostituito dall'ammiraglio Adolphus Wilson l'8 novembre; mentre il capitano Alfred Winsor Brown rilev\u00f2 il comando della nave dal capitano Alexander l'11 dicembre. La nave partecip\u00f2 alla XIX edizione dei \"Fleet Problem\" al largo delle Hawaii nei mesi di aprile-maggio 1938. Il capitano Brown mor\u00ec nel sonno il 7 settembre e il capitano Isaac C. Kidd assunse il comando della nave il 17 seguente; lo stesso giorno l'ammiraglio Chester Nimitz assunse il comando della Battleship Division 1 venendo poi sostituito il 27 maggio 1939 dall'ammiraglio Russell Willson.\nL'ultima edizione dei \"Fleet Problem\" a cui l'\"Arizona\" partecip\u00f2 fu quella che si svolse al largo delle Hawaii tra aprile e maggio 1940; alla sua conclusione, la flotta del Pacifico fu mantenuta nelle acque delle Hawaii, di base a Pearl Harbor, come elemento di dissuasione verso i giapponesi. La corazzata fu revisionata nella base navale dello stretto di Puget, presso Bremerton nello stato di Washington, tra ottobre 1940 e gennaio 1941, e il suo armamento antiaereo venne aumentato a dodici cannoni da 127\u00a0mm; furono inoltre installate le strutture per un radar di ricerca e, in cima all'albero maestro, furono montate quattro postazioni per altrettante mitragliatrici Browning M2.\nIl suo ultimo cambiamento di bandiera si verific\u00f2 il 23 gennaio 1941, quando Wilson fu sostituito dall'ammiraglio Isaac C. Kidd. Il 3 febbraio il capitano Franklin Van Valkenburgh assunse il comando della nave. L'ultima esercitazione della corazzata si svolse la notte del 4 dicembre in compagnia delle corazzate \"Nevada\" e ; tutte e tre le navi furono poi ormeggiate lungo le banchine dell'Isola Ford il giorno successivo. Il 6 dicembre, vigilia dell'attacco giapponese a Pearl Harbor, la nave officina \"Vestal\" si affianc\u00f2 all'\"Arizona\" per assistere l'equipaggio della nave nell'effettuare alcune piccole riparazioni.\nAttacco di Pearl Harbor.\nPoco prima delle 08:00, ora locale, del 7 dicembre 1941, aerei giapponesi provenienti da sei portaerei colpirono la Flotta del Pacifico ancorata nel porto di Pearl Harbor, devastando l'intera linea delle navi da battaglia e le strutture difensive della base. A bordo dell'\"Arizona\" l'allarme antiaereo venne dato circa alle 07:55 seguito poco dopo dall'ordine di raggiungere i posti di combattimento. Poco dopo le 08:00, la nave fu attaccata da dieci aerosiluranti Nakajima B5N \"Kate\", cinque decollati dalla \"Kaga\" e cinque dalla \"Hiry\u016b\": tutti i B5N trasportavano bombe perforanti da 798\u00a0kg. I cinque aerei della \"Kaga\", volando ad un'altitudine stimata di 3.000 metri, bombardarono dal centro nave verso la poppa, mentre poco dopo i bombardieri provenienti dalla \"Hiryu\" bombardarono la prua.\nQuattro bombe colpirono in pieno la nave e altre tre la sfiorarono; inizialmente si ritenne che la nave fosse stata silurata, anche se nessun danno da siluro fu poi riscontrato. La prima bomba rimbalz\u00f2 sulla torre IV e penetr\u00f2 il ponte fino a esplodere nella cambusa del capitano, provocando un piccolo incendio. La seconda cadde a prua, a lato del boccaporto vicino all'albero maestro, esplodendo poi probabilmente in prossimit\u00e0 della protezione antisiluri. La bomba successiva esplose invece vicino alla parte posteriore del cannone antiaereo da 127\u00a0mm.\nL'ultima bomba impatt\u00f2 alle 08:06 nei pressi della torre II, probabilmente penetrando il ponte corazzato vicino ai depositi munizioni situati nella parte anteriore della nave. Anche se i resti della nave non erano molti per poter giudicare la posizione esatta dell'impatto, i suoi effetti furono indiscutibili: circa sette secondi dopo il colpo, la santabarbara esplose squarciando i fianchi della nave e distruggendo gran parte della struttura interna della parte anteriore; ci\u00f2 provoc\u00f2 il collasso delle torri anteriori e della torre di comando che si abbassarono di circa 7\u20139 m. L'esplosione uccise 1.177 dei 1.512 membri dell'equipaggio che si trovavano a bordo al momento dell'esplosione: oltre la met\u00e0 delle vite perdute durante l'intero attacco. In seguito si scatenarono furiosi incendi che continuarono a bruciare per due giorni; vi fu anche una continua pioggia di detriti sull'isola Ford e nelle sue vicinanze. L'esplosione produsse incendi anche sulla \"Vestal\", ancorata a fianco della corazzata.\nDue teorie sorsero circa la causa dell'esplosione. Secondo la prima, l'esplosione della bomba sarebbe avvenuta nella zona di immagazzinamento della polvere nera per i cannoni utilizzati per le salve di saluto e per le catapulte; questa sarebbe esplosa e avrebbe a sua volta provocato l'esplosione del magazzino della polvere senza-fumo utilizzata per l'armamento principale della nave. Nel 1944 il Navy Bureau of Ships scrisse una relazione dove si suggeriva che uno dei boccaporti che portavano al magazzino della polvere nera avrebbe potuto essere stato lasciato aperto, forse anche con la presenza di materiali infiammabili stoccati nelle vicinanze; mentre secondo il Naval History &amp; Heritage Command la polvere nera avrebbe potuto essere stata stipata al di fuori del magazzino corazzato. Per la seconda teoria, la bomba avrebbe penetrato il ponte corazzato e sarebbe esplosa direttamente all'interno di uno degli scomparti di dritta contenenti il munizionamento principale.\nIl capitano di corvetta Samuel G. Fuqua, responsabile del controllo dei danni, ottenne la Medal of Honor, massima onorificenza statunitense, per il sangue freddo dimostrato mentre cercava di spegnere gli incendi sulla nave e salvare i superstiti. Premi postumi andarono al contrammiraglio Isaac Kidd, il primo ufficiale ucciso durante la guerra del Pacifico, e al capitano Franklin Van Valkenburgh, che raggiunto il ponte stava cercando di difendere la nave quando la bomba colp\u00ec i depositi delle munizioni. Alla nave stessa fu assegnata una service star per il suo servizio durante la seconda guerra mondiale.\nSalvataggio e memoriale.\nL'\"Arizona\" fu dichiarata temporaneamente fuori servizio a Pearl Harbor il 29 dicembre 1941 e fu radiata dal registro navale (\"Naval Vessel Register\") il 1\u00ba dicembre 1942. Anche se in teoria avrebbe potuto essere recuperata, era cos\u00ec gravemente danneggiata dall'esplosione che non fu ritenuto opportuno farlo, a differenza di molte delle altre navi affondate nelle vicinanze. La sovrastruttura superstite fu demolita nel 1942 e il suo armamento principale fu recuperato nel corso dell'anno successivo. Le torri di poppa con i cannoni principali furono smontate e rimontate lungo le coste delle isole Hawaii: una di queste batterie, denominata \"Pennsylvania\", spar\u00f2 con i suoi cannoni per la prima e ultima volta nell'agosto del 1945, durante il \"VJ Day\" (\"Victory over Japan Day\" \u2013 giornata della Vittoria sul Giappone); la vicina batteria \"Arizona\" non fu mai completata. Entrambe le torri anteriori furono lasciate sul posto, ma i cannoni della torre II furono recuperati e successivamente installati sulla corazzata \"Nevada\" nell'autunno del 1944; la \"Nevada\" utilizz\u00f2 questi cannoni contro le isole giapponesi di Okinawa e Iwo Jima.\nArizona Memorial.\nComunemente si crede che l'\"Arizona\" sia ancora nominalmente in servizio, come la ; invece il relitto della corazzata \u00e8 sotto il controllo del National Park Service (il servizio statunitense dei parchi nazionali), anche se l'US Navy ne conserva ancora formalmente la propriet\u00e0. All'\"Arizona\" \u00e8 riservato il diritto, in perpetuo, di battere la bandiera degli Stati Uniti come se fosse ancora un vascello in servizio attivo.\nIl relitto dell'\"Arizona\" rest\u00f2 a Pearl Harbor per commemorare gli uomini dell'equipaggio morti quella mattina di dicembre del 1941. Il 7 marzo 1950 l'ammiraglio Arthur W. Radford, allora comandante in capo della Flotta del Pacifico, istitu\u00ec l'alzabandiera sul relitto. Leggi emanate durante le amministrazioni dei presidenti Dwight D. Eisenhower e John F. Kennedy, portarono alla designazione del relitto a monumento commemorativo nazionale nel 1962: il monumento fu costruito sopra i resti sommersi della nave, tra cui una sala della memoria che elenca su una parete di marmo i nomi dei membri dell'equipaggio caduti. Il monumento fu inserito, il 15 ottobre 1966, nel \"National Memorial\", il registro nazionale dei luoghi storici; la stessa nave \u00e8 stata designata il 5 maggio 1989 come \"National Historic Landmark\", ovvero monumento storico nazionale..\nAi membri dell'equipaggio sopravvissuti all'attacco giapponese \u00e8 riservata la possibilit\u00e0 che le loro ceneri siano collocate all'interno della nave, assieme ai loro compagni caduti; invece i veterani che hanno servito a bordo della nave in altri momenti possono richiedere che le loro ceneri siano disperse in acqua presso i resti della nave.\nMentre la sovrastruttura e due delle quattro torri principali sono state rimosse, la barbetta di una delle torri rimane visibile appena fuori dall'acqua. Settantuno anni dopo il suo affondamento, ancora vi sono perdite di olio dallo scafo, con pi\u00f9 di 2,18 litri che fuoriescono verso il porto tutti i giorni. La Marina, in collaborazione con il National Park Service, ha recentemente curato una mappatura completa e computerizzata dello scafo, facendo sempre attenzione a onorare e rispettare il suo ruolo di cimitero di guerra. La Marina sta prendendo anche in considerazione mezzi non intrusivi per diminuire la perdita continua di olio evitando un ulteriore degrado ambientale del porto.\nUna delle campane originali dell'\"Arizona\" pende ora dal campanile dello studentato dell'universit\u00e0 dell'Arizona e viene suonata dopo ogni vittoria casalinga della squadra di football dell'universit\u00e0. Un albero e un'ancora sono esposti presso il Wesley Bolin Memorial Plaza poco ad est del museo Arizona State Capitol a Phoenix. Altri reperti dalla nave, come ad esempio il servizio d'argento, sono in mostra permanente presso l'Arizona State Capitol Museum."}
{"id": "2329455", "revid": "165042", "url": "https://it.wikipedia.org/wiki?curid=2329455", "title": "Ugnetto", "text": ""}
{"id": "2329459", "revid": "767487", "url": "https://it.wikipedia.org/wiki?curid=2329459", "title": "A ruota libera", "text": "A ruota libera \u00e8 un film del 2000 diretto da Vincenzo Salemme, interpretato dallo stesso Salemme, Sabrina Ferilli, Massimo Ceccherini ed un ricco cast di attori, comici e non. \nIl film si ispira allo spettacolo teatrale \"Passerotti o pipistrelli?\".\nTrama.\nPericle Caruso \u00e8 diventato paralitico dopo un intervento mal riuscito dal professor Lamappen in Francia. Due anni dopo, Pericle insieme all'avvocato Cardamone e al suo amico Mario Pecorella, lo denuncia. Mario per\u00f2 \u00e8 rest\u00eco a testimoniare a causa dell'amicizia tra il principale di quest'ultimo, il primario Volpetti, e il prof. Lamappen. Infatti Volpetti promette a Mario una promozione se quest'ultimo ritira la denuncia. Inoltre Mario \u00e8 l'amante della moglie di Volpetti, Maria Grazia. Durante il viaggio per la Francia, Pericle si ferma in Toscana insieme a Silvia, sua infermiera, Cardamone e le sue zie Beatrice e Natalizia.\nStranamente Pericle si incontra sulla spiaggia con Mario che \u00e8 in vacanza con la moglie Teresa, il figlio animalesco Giacomino e con il suo principale a sua volta accompagnato dalla moglie Maria Grazia. L\u00ec Pericle scopre la storia tra Mario e Maria Grazia e cerca di aiutarli mettendo a disposizione la sua camera per la notte. Arrivato il giorno dell'incontro, Mario e Maria Grazia vengono colti in flagrante da Volpetti che cerca di sparargli ma viene ucciso dal suo stesso colpo di pistola.\nRadunatisi, Pericle e Cardamone cercano un modo per far sparire il cadavere del primario, ma improvvisamente Volpetti si rianima, ma completamente privo di senno. Quella stessa sera Silvia riesce attraverso un piccolo discorso a far confessare a Pericle l'amore che prova per lei, facendosi dare un bacio. Quindi in quel momento i due si fidanzano. Partono quindi tutti per la Francia, e al processo Mario trova il coraggio di testimoniare contro il medico.\nTrent'anni dopo Pericle e Silvia si sono sposati ed hanno avuto un figlio sano; Maria Grazia si prende cura del marito ormai fuori di testa, mentre Giacomino \u00e8 diventato un donnaiolo.\nCitazioni e riferimenti.\nMassimo Ceccherini e Nando Paone rendono omaggio a Tot\u00f2 e Peppino De Filippo nel film \"Tot\u00f2, Peppino e la... malafemmina\", citando la scena in Piazza Duomo a Milano in cui interpellano un vigile parlando in un francese maccheronico, e quella in cui scrivono la lettera alla \"malafemmina\"."}
{"id": "2329463", "revid": "729019", "url": "https://it.wikipedia.org/wiki?curid=2329463", "title": "Dejt\u00e1r", "text": "Dejt\u00e1r \u00e8 un comune dell'Ungheria di 1.494 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329464", "revid": "162719", "url": "https://it.wikipedia.org/wiki?curid=2329464", "title": "Sebastiano Caboto (nave)", "text": ""}
{"id": "2329470", "revid": "34971", "url": "https://it.wikipedia.org/wiki?curid=2329470", "title": "COPACOBANA", "text": "Il progetto COPACOBANA (abbreviazione dell'inglese \"cost-optimized parallel code breaker\") \u00e8 un'apparecchiatura decifrante costruita nel 2007 dalle universit\u00e0 tedesche di Bochum e Kiel per attaccare vari sistemi crittografici. La peculiarit\u00e0 del COPACOBANA \u00e8 essenzialmente l'utilizzo in parallelo di dispositivi FPGA riprogrammabili e reperibili normalmente in commercio.\nGrazie alla possibilit\u00e0 di riprogrammarne la logica \u00e8 possibile utilizzare l'apparecchiatura contro diversi protocolli crittografici; inoltre, essendo componenti normalmente reperibili in commercio, il costo dei dispositivi FPGA utilizzati \u00e8 abbastanza contenuto. La prima versione del COPACOBANA, del marzo 2007, \u00e8 basata su 120 chip FPGA di tipo XILINX Spartan3-1000 operanti in parallelo, ed \u00e8 stata assemblata spendendo circa 8.000 euro mentre la versione del maggio 2008 \u00e8 composta da 128 chip Virtex-4 SX 35. \nIl COPACOBANA, che sfrutta varie tecniche crittanalitiche fra cui le tabelle arcobaleno e l'applicazione del compromesso tempo-memoria, \u00e8 stato utilizzato per recuperare una chiave DES in circa 6 giorni e per attaccare gli algoritmi A5/1 ed A5/2 utilizzati per cifrare le trasmissioni GSM ."}
{"id": "2329479", "revid": "115549", "url": "https://it.wikipedia.org/wiki?curid=2329479", "title": "Royal Borough of Kensington and Chelsea", "text": ""}
{"id": "2329487", "revid": "287204", "url": "https://it.wikipedia.org/wiki?curid=2329487", "title": "Platinum (album)", "text": ""}
{"id": "2329488", "revid": "228587", "url": "https://it.wikipedia.org/wiki?curid=2329488", "title": "Platinum", "text": ""}
{"id": "2329496", "revid": "287204", "url": "https://it.wikipedia.org/wiki?curid=2329496", "title": "QE2", "text": ""}
{"id": "2329497", "revid": "1305772", "url": "https://it.wikipedia.org/wiki?curid=2329497", "title": "Maceo (Colombia)", "text": "Maceo \u00e8 un comune della Colombia facente parte del dipartimento di Antioquia.\nConfina a nord con il comune di Yolomb\u00f3, ad est con il comune di Puerto Berr\u00edo, a sud con i comuni di Puerto Berr\u00edo e Caracol\u00ed e ad ovest con i comuni di San Roque e Yolomb\u00f3.\nIl centro abitato venne fondato da Marco Antonio Cardona nel 1910, mentre l'istituzione del comune \u00e8 del 1942."}
{"id": "2329498", "revid": "28592", "url": "https://it.wikipedia.org/wiki?curid=2329498", "title": "Citt\u00e0 federali", "text": ""}
{"id": "2329500", "revid": "834", "url": "https://it.wikipedia.org/wiki?curid=2329500", "title": "Qe2", "text": ""}
{"id": "2329503", "revid": "834", "url": "https://it.wikipedia.org/wiki?curid=2329503", "title": "Voci di Terra lontana", "text": ""}
{"id": "2329504", "revid": "6923", "url": "https://it.wikipedia.org/wiki?curid=2329504", "title": "Speedo", "text": "Speedo \u00e8 un marchio di abbigliamento per il nuoto sportivo creato nel 1914 da Alexander MacRae in Australia. La societ\u00e0 ha la propria sede principale a Nottingham, in Inghilterra, e fa parte del gruppo Pentland Group.\nStoria.\nLa compagnia viene fondata nel 1914 da Alexander MacRae, immigrato dalla Scozia in Australia nel 1910, con il nome \"McRae Hosiery Manufacturers\" per la produzione di calze. In seguito l'azienda viene ribattezzata \"MacRae Knitting Mills\", nel tentativo di espandere la produzione anche ai costumi da bagno. Nel 1928 viene adottato il nome definitivo \"Speedo\", in seguito allo sviluppo del primo costume per il nuoto agonistico.\nDurante la seconda guerra mondiale, la produzione della Speedo viene quasi tutta spostata alla realizzazione di materiale da guerra, per poi tornare alla produzione consueta dopo la guerra e diventando una public company nel 1951. Nel 1955 la Speedo inizia ad utilizzare il nylon nei costumi da bagno, e durante le olimpiadi del 1956 a Melbourne vengono utilizzati per la prima volta i classici slip da bagno, il cui nome verr\u00e0 universalmente associato a quello dell'azienda. Il costume verr\u00e0 perfezionato nella sua forma attuale nel 1961 dallo stilista Peter Travis. Negli anni seguenti la compagnia si espande rapidamente, grazie soprattutto alla pubblicit\u00e0 portata dagli atleti che indossano i costumi Speedo ai giochi olimpici del 1968, del 1972, del 1976 e del 2008.\nDurante gli anni settanta e ottanta, l'introduzione di nuovi materiali come la lycra rivoluziona la produzione dei costumi da bagno Speedo, che trover\u00e0 il suo apice negli anni novanta con la realizzazione delle linee \"Aquablade\" e \"Fastskin\", con le quali viene ridotto l'attrito del corpo con l'acqua ed aumenta la velocit\u00e0. I designer Speedo hanno sviluppato i nuovi materiali, ispirandosi alle caratteristiche fisiche di vari animali marini come gli squali.\nProdotti.\nBench\u00e9 i prodotti tradizionali della Speedo come slip, boxer e racerback siano tuttora in produzione, l'azienda ha investito molto nella produzione di nuovi tecnologici costumi, come tute a corpo intero. Inoltre la Speedo realizza anche altre attrezzature sportive ed accessori come occhiali, tappi per orecchie, cuffie, asciugamani, accappatoi ed altri capi.\nNel 2008 \u00e8 stato lanciato il costume \"LZR Racer\", realizzato in un nuovo materiale, chiamato dall'azienda \"LZR Pulse\" e composto di un tessuto leggero con pannelli in poliuretano, per ridurre l'attrito. Questo costume \u00e8 stato progettato insieme alla NASA ed all'istituto australiano per lo sport, e pubblicizzato come il pi\u00f9 veloce costume agonistico..\nTestimonial.\nFra gli atleti che sono stati sponsorizzati dalla Speedo, o che hanno posato come testimonial per l'azienda si possono citare Grant Hackett, Michael Klim, Megan Jendrick, Greg Louganis, Janet Evans, Liam Tancock, Michael Phelps, Lewis Gordon Pugh, Natalie Coughlin, Ryan Lochte, Ian Crocker, Amanda Beard, Dawn Fraser, Wu Peng, K\u014dsuke Kitajima, Elizabeth Beisel, Sun Yang e Filippo Magnini."}
{"id": "2329510", "revid": "115549", "url": "https://it.wikipedia.org/wiki?curid=2329510", "title": "City of Westminster", "text": ""}
{"id": "2329518", "revid": "122625972", "url": "https://it.wikipedia.org/wiki?curid=2329518", "title": "Sauro Marianelli", "text": "La sua attivit\u00e0 letteraria \u00e8 stata indirizzata soprattutto alla narrativa per ragazzi. Ha inoltre lavorato per il teatro e scritto testi per la radio. La sua opera \u00e8 conosciuta e apprezzata in Italia e all'estero. \nHa ottenuto numerosi riconoscimenti e premi letterari, tra i quali il premio Castello nel 1981 per il libro \"Il compagno proibito\", il premio Bancarellino nel 1987 con il volume \"Una storia nella storia\", il Premio Andersen nel 1988 per il libro \"Animali e parole\".\nBiografia.\nHa vissuto a Montefoscoli, Budrio, Peccioli (localit\u00e0 che ritroviamo nel libro autobiografico \"La mia resistenza\"), Roma, Pisa, Grosseto, e indi a Follonica. Abbandonati e ripresi pi\u00f9 volte gli studi primari e secondari (per la guerra e per motivi familiari), prese il diploma di maestro. In seguito alla morte del padre, si dedic\u00f2 per qualche tempo alla prosecuzione dell'attivit\u00e0 paterna, interrompendo gli studi universitari in filosofia e pedagogia.\nNel 1959 partecip\u00f2 ad un concorso bandito dalla RAI per una commedia originale: il suo lavoro, \"Preoccupazioni per la visita al morto\", risult\u00f2 tra i primi tre su 400 concorrenti e fu trasmesso nel febbraio 1960 e in seguito venne tradotto e trasmesso in sloveno. Nel 1961 un suo racconto radiofonico \"Medici in famiglia\" risult\u00f2 tra i vincitori a un concorso della radio svizzera-italiana e venne trasmesso nel 1961 e nel 1962. Abbandonata la radio, scrisse il primo romanzo, a cui ne seguirono diversi altri.\nCondusse negli anni '70 il teatro sperimentale di Grosseto. La sperimentazione consistette principalmente nel coinvolgimento diretto del pubblico con dibattiti sul significato del testo rappresentato. Coinvolse come attori appassionati di teatro della citt\u00e0 stessa, anche molto giovani, fra cui la tredicenne Laura Morante.\nScrisse tra il 1970 e il 2000 diversi romanzi e, pur non indirizzandosi direttamente ai ragazzi, trasse ispirazione dal mondo della sua infanzia e della sua inquieta adolescenza. Le sue opere furono considerate adatte al pubblico giovanile.\nDopo circa venti anni, nel 2018, ritorna col romanzo \"Le scarpe per Irene. Una storia vera resa fiaba dal tempo\"."}
{"id": "2329542", "revid": "110157", "url": "https://it.wikipedia.org/wiki?curid=2329542", "title": "Carosello napoletano (commedia musicale)", "text": "Carosello napoletano \u00e8 una commedia musicale del 1950 diretta da Ettore Giannini, prodotta da Remigio Paone con musiche originali del compositore Raffaele Gervasio, rappresentata per la prima volta il 14 aprile al Teatro La Pergola di Firenze nel 1950. Lo spettacolo \u00e8 diviso in due parti e 13 capitoli.\nTrama.\nOpera corale composta di varie scene, recitate e danzate, alternate con canzoni napoletane tradizionali, con in primo piano la figura del cantastorie che presenta le varie parti dello spettacolo.\nDalla leggenda di Angela e di Michelemm\u00e0, alla pesca del corallo, l'invasione dei Saraceni, gli Svevi e gli Angioini, le porcellane di Capodimonte, Masaniello e la sua epopea, il risveglio e le disgrazie di Pulcinella al San Carlino, serenate, venditori, gente di strada, i Santuari napoletani e i pellegrinaggi, tarantelle, lo studio di un fotografo ritrattista, le piazzette, il gioco del lotto e la smofia, la novena delle zitelle, i rivali in amore e la vita di giorno e notte.\nCantanti e attori.\nAlberto Bonucci, Walter Brunelli, Gianni Cajafa, Vittorio Caprioli, Danilo Crocetti, Lia Fede, Marisa Fimiani, Giulio Fioravanti, Nunzio Gallo, Giuse Gerbino, Arturo Gigliati, Eliana Leozzi, Antonio Persico, Italia Marchesini, Rina Martini, Vera Nandi, Enzo Petito, Giacomo Rondinella, Franco Ruggero, Massimo Sila, Angela Tuccari, Giacomino Uzzo, Gennaro Zaccaro, Nunzio Zambello, Tina Zucchi.\nCorpo di ballo.\nGiovanni Brinati, Stelvia Cipriotto, Lia Dell'Ara, Ugo Dell'Ara, Maria De Petrillo, Rosita Lupi, Biancamaria Mannicci, Walter Marconi, Osvaldo Pagliai, Carlo Ranalli, Rinaldo Ronconi, Wanda Sciaccaluga, Enrico Sportiello, Attilio Veneri, Lina Zanicotti, Ferdinando Zanoli.\nOrchestra sinfonica diretta da Nino Stinco.\nLe canzoni.\nMichelemm\u00e0, Lo pescatore de coralle, Fenesta ca lucive, Neh venitela a vedere!, Non t'affacce, Lu cardillo, Io quando sposo, La rosa, Neh che so' st\u00ec cannonate!, E benedetta mammeta, Ohimm\u00e8 che sciorta nera, L'ammore \u00e8 na pazzia, La Cianciosa, Palummella, Santa Lucia, Addio mia bella Napoli, 'E spingole frangese, Oh\u00e8 mamm\u00e0, Lo zoccolaro, Il carrettiere, Lu ciucciu de Cola, Ndrighete ndra, O guappo 'cartone, La fiera de Mast'Andrea, Napule ca se ne va, Marechiaro, Carcioffol\u00e0, Quann'ammore vo' fil\u00e0, Senza nisciuno, Voce 'e notte, Sciuldezza bella, Guapparia, 'A tazza 'e caf\u00e8, Carmela, Tarantelluccia, Santa Lucia luntana, Reginella, Lily Kangy, Adduormete cu me, L'addio, Chiove, Core furestiero, Tatonno se ne va, 'O surdato 'nnammurato, Mandolinata a Napule.\nNote.\nL'opera ottenne un grande successo, non solo in Italia, ma anche all'estero, tre anni dopo fu realizzata la versione cinematografica, diretta dallo stesso Ettore Giannini, con il titolo invariato Carosello napoletano.\nIl 19 maggio 1950 la RAI, trasmise, nella rete rossa, alle ore 22.10, una sintesi radiofonica dello spettacolo, registrata al Teatro Lirico di Milano il 5 maggio 1950."}
{"id": "2329546", "revid": "729019", "url": "https://it.wikipedia.org/wiki?curid=2329546", "title": "Battaglia di Mu'ta", "text": "La battaglia di Mu\u02beta () fu un fatto d'armi che contrappose il 31 agosto del 629, nei pressi del villaggio di Mu\u02bfta, nella Balq\u0101\u02be, la neonata \"Umma\" islamica agli alleati arabo-cristiani dei Ghassanidi dell'impero Bizantino in Siria.\nL'episodio costitu\u00ec il pi\u00f9 autorevole referente per la successiva campagna di conquista della Siria, avviata dal primo Califfo Ab\u016b Bakr e portata a compimento dal suo successore \u02bfUmar b. al-Kha\u1e6d\u1e6d\u0101b.\nIntento della battaglia.\nMalgrado la tradizione islamica parli di volont\u00e0 di vendicarsi dell'uccisione di un messaggero del Profeta inviato a Bosra (una delle corti dei Ghassanidi), l'azione mirava con ogni probabilit\u00e0 a conseguire un obiettivo importante, anche se limitato rispetto alla conquista dell'intero \"Bil\u0101d al-Sh\u0101m\" (la Siria). Essa cio\u00e8 avrebbe teso a portare all'obbedienza di Medina alcuni gruppi tribali arabi (come i Bali) che erravano liberamente tra Siria e Penisola araba. Il fine nel quale l'azione s'iscriveva era quindi quello di estendere il controllo della \"Umma\" a tutto l'elemento arabofono della Penisola araba, di cui la regione siriana costituisce in qualche modo la propaggine pi\u00f9 settentrionale.\nSvolgimento dello scontro.\nMalgrado le cifre fornite dalla tradizione arabo-islamica parlino in modo assolutamente non realistico di 100.000 uomini - che non avrebbero potuto neppure essere approvvigionati, specialmente nell'austero clima economico generato dalla pluridecennale guerra che aveva contrapposto Bizantini (e loro alleati arabi) ai persiani Sasanidi (e loro alleati arabi), elevati addirittura a 200.000 dal fantasioso resoconto biografico del profeta riveduto pi\u00f9 o meno assennatamente da Ibn Hish\u0101m, dello scontro non si sa quasi nulla, salvo che avvenne nelle vicinanze del villaggio di Mu\u02beta e che l'esito fu assolutamente catastrofico per i musulmani. L'uno dopo l'altro morirono infatti i tre comandanti musulmani (Zayd b. \u1e24\u0101ritha, Ja\u02bffar b. Ab\u012b \u1e6c\u0101lib e \u02bfAbd All\u0101h b. Raw\u0101\u1e25a), senza che le forze contrapposte potessero patire grandi perdite.\nLa caduta del cugino del Profeta, Ja\u02bffar b. Ab\u012b \u1e6c\u0101lib (cui Maometto era assai affezionato e che gli somigliava in maniera accentuata), provoc\u00f2 l'intenso dolore del Profeta, consolato solo dal resoconto di chi disse di aver visto il suo cadavere sollevato da due angeli e portato direttamente in Cielo, in quanto martire ( \" shah\u012bd\" ) caduto nel \"jih\u0101d\". \nGrazie a questa pia tradizione Ja\u02bffar fu soprannominato da quel momento \"Ja\u02bffar al-\u1e6dayy\u0101r\", \"Ja\u02bffar che vola\".\nSviluppi dello scontro.\nA salvare il salvabile e riportare in patria i sopravvissuti, ormai completamente allo sbando, fu Kh\u0101lid b. al-Wal\u012bd che, grazie a quella sua impresa tutt'altro che facile, in un territorio nemico reso ancora pi\u00f9 ostile dalla sconfitta subita dai musulmani, si guadagn\u00f2 il soprannome col quale \u00e8 tuttora ricordato: \"Sayf ul-Allah\", \"Spada di Allah\"."}
{"id": "2329559", "revid": "889336", "url": "https://it.wikipedia.org/wiki?curid=2329559", "title": "Marcello Must\u00e8", "text": "Biografia.\nLaureato in filosofia con una tesi su Marx, dal 1984 al 1987 \u00e8 stato borsista dell'Istituto italiano per gli studi storici di Napoli, dove ha svolto attivit\u00e0 didattica e di ricerca, collaborando con Gennaro Sasso. Dal 1985 al 1987 \u00e8 stato redattore della \u201cnuova serie\u201d della \u201cRivista trimestrale\u201d. Nel 1991 ha conseguito il titolo di dottore di ricerca alla Sapienza. Dal 1997 al 2005 ha lavorato alla \"Fondazione Giovanni Gentile per gli Studi Filosofici\" dell'Universit\u00e0 \"La Sapienza\" in qualit\u00e0 di \u201cSegretario e Curatore dell'archivio e della biblioteca di Gentile\u201d. \u00c8 stato professore a contratto di Storia della filosofia dal 2001 al 2007. Attualmente \u00e8 professore di filosofia teoretica all'Universit\u00e0 La Sapienza di Roma.\n\u00c8 membro del Consiglio scientifico della Fondazione Gramsci e della Commissione scientifica per la Edizione nazionale degli scritti di Antonio Gramsci. Ha collaborato con l'Enciclopedia Italiana, in particolare ai volumi: \"Il contributo italiano alla storia del pensiero. Filosofia\" (ottava appendice), \"Enciclopedia machiavelliana\" e \"Croce e Gentile. La cultura italiana e l'Europa\". Ha diretto la rivista \"Novecento\" dal 1991 al 1999. Fa parte del Comitato scientifico di alcune riviste, tra cui: \"Giornale critico della filosofia italiana\", \"Annali della Fondazione Gramsci\", \u201cLa Cultura\u201d, \u201cFilosofia italiana\u201d. Scrive su diverse riviste scientifiche, tra le quali, con maggiore continuit\u00e0: \"Giornale critico della filosofia italiana\", \"La Cultura\", \"Studi storici\", \"Filosofia italiana\". Nel 2016 \u00e8 stato nominato dal Ministero dei beni culturali Segretario del \"Comitato nazionale per il bicentenario della nascita di Bertrando Spaventa\". Dal 2012 al 2016 ha insegnato Ermeneutica filosofica, in qualit\u00e0 di Visiting Professor, alla Pontificia Universit\u00e0 Antonianum.\nRicerche.\nLe sue ricerche si sono rivolte alla storia della filosofia italiana, con contributi dedicati all'idealismo e al marxismo. Per quanto riguarda l'idealismo italiano, ha indagato i momenti e le figure fondamentali (sino al profilo complessivo pubblicato nel 2008) e le premesse nella filosofia dell'Ottocento, specie in relazione al pensiero di Vincenzo Gioberti (soprattutto con il libro del 2000 su \"La scienza ideale\"). Di particolare interesse gli studi su Bertrando Spaventa e le monografie su Adolfo Omodeo e Benedetto Croce. Ha dedicato saggi e ricerche al pensiero di Antonio Gramsci e ad altri momenti del pensiero marxista italiano: del 2018 \u00e8 la monografia su \"Marxismo e filosofia della praxis\", che ricostruisce la storia del marxismo italiano da Labriola a Gramsci. Sono noti i suoi studi sul pensiero politico nell'Italia contemporanea, con particolare riguardo alle figure di Franco Rodano, Felice Balbo, Augusto Del Noce.\nHa approfondito lo studio dell'opera di Marx e in generale la storia della filosofia tedesca tra Hegel e Nietzsche.\nParticolare attenzione ha poi rivolto (con il libro del 2005 su \"La storia\" e con altri scritti, tra cui quelli sull'evento e sulla teoria delle fonti) alle questioni specifiche della teoria della storiografia.\nMetodi.\nConduce l\u2019indagine teoretica in stretta relazione con gli studi di storia della filosofia e di storia della storiografia, in generale nell\u2019ambito della storia delle idee, adottando un metodo storico-critico che spesso privilegia l\u2019uso di fonti archivistiche e di documentazione inedita. Il suo metodo cerca di coniugare l'analisi strutturale delle opere filosofiche con la ricerca filologica sulle fonti e sulla tradizione dei testi, con particolare riguardo ai processi di lungo periodo della filosofia italiana moderna e contemporanea."}
{"id": "2329560", "revid": "1971044", "url": "https://it.wikipedia.org/wiki?curid=2329560", "title": "Giorgio di Challant", "text": "Biografia.\nGeorges de Challant nacque probabilmente nel lionese, intorno al 1435-1440, figlio di Amedeo di Challant-Varey, a sua volta figlio di Bonifacio I di Challant, dal quale aveva ereditato le signorie di Varey, Usson e Retortour in Savoia e di Anne de La Palud. Studi\u00f2 a Lione, Avignone e Torino, poi intraprese la carriera ecclesiastica e ricopr\u00ec diversi prestigiosi incarichi che lo impegnarono su tre versanti: il Lionese, la Valle d'Aosta e il Piemonte. Fu canonico della cattedrale di Lione dal 1453, canonico e arcidiacono di Aosta. Nel 1464 fu governatore di Aosta, prevosto commendatario di Saint-Gilles a Verr\u00e8s. Nel 1469 non fu eletto vescovo di Aosta, ma divenne priore della collegiata di Sant'Orso, incarico di non minor prestigio.\nMecenate ed amante dell'arte, intraprese molti viaggi e soggiorn\u00f2 pi\u00f9 volte presso la corte papale a Roma, dove conobbe lo stile rinascimentale. La sua cultura e i suoi gusti artistici si espressero particolarmente nelle opere decorative e di architettura che fece realizzare nel corso di mezzo secolo. A lui si deve la ristrutturazione dei due maggiori edifici ecclesiastici di Aosta, come la cattedrale di Aosta, ove fece eseguire, insieme al vescovo Fran\u00e7ois de Prez, le vetrate da Pietro Vaser, rinnovandone l'estetica in un'ottica tardo-gotica. Presso la Collegiata di Sant'Orso fece realizzare gli stalli, le vetrate della volta e il Priorato di Sant'Orso, che fece edificare a proprie spese richiamando alcuni tra i migliori artisti dell'epoca dalle regioni di Lione e Ginevra e non solo. Inoltre commission\u00f2 un celebre messale miniato oggi custodito nel tesoro della collegiata.\nNel priorato, Georges de Challant introdusse la registrazione contabile secondo le stesse modalit\u00e0 utilizzate per le castellanie controllate dalla famiglia, come attestato dai \"Computa Sancti Ursi,\" gli unici registri contabili dell\u2019ente pervenutici e significativamente compilati durante il mandato dello Challant. Nei tre tomi i procuratori generali del priorato di Sant\u2019Orso registrarono le entrate e le spese effettuate dai canonici.Fu durante il priorato di Georges de Challant (1469-1509) che l\u2019importanza politica e sociale della collegiata crebbe, anche perch\u00e9 divenne momentaneamente sede deputata alla revisione dei Conti di Castellania dei vari castellani del duca di Savoia. I \"Computa\" ci offrono anche testimonianze interessanti in merito alla ospitalit\u00e0 che Georges de Challant riservava al suo seguito ed a quello della contessa Marguerite \"de\" La Chambre (consorte di Luigi de Challant, cugino di Georges de Challant), la cui presenza al priorato era frequente.\nLa liberalit\u00e0 del prelato e il fasto della sua corte sono ricordati anche da Vigilio Vescovi (1611 ca \u2013 1679) che scrive nella sua \"Historia della Casa di Challant e Madruzzo\": \u201cViveva alla grande come un grande prelato, con molte servit\u00f9, cani, uccelli, cavalli et simili trattenimenti da principi. Era stimato assai, et per tutto il suo nome era celebre\u2026non si pu\u00f2 scrivere con che pompa et con quanto honore andasse in corte et ivi fosse ricevuto, perch\u00e9 in vero era cosa mirabile vederlo comparire con una superba, pi\u00f9 che a\u2019 par suo conveniva, servit\u00f9 et compagnia.\u201d Conclude, infine, Vescovi: \u201cdobbiamo argomentare che Georges dovesse essere Huomo stimato molto et che fosse di gran spirito.\u201d\nMor\u00ec il 30 dicembre 1509 a Pinerolo, dove aveva acquistato alcune tenute e fatto costruire un palazzo e fu sepolto nella Collegiata di Sant'Orso.\nIl castello di Issogne.\nNel 1487, alla morte prematura del cugino Luigi di Challant-Aymavilles, Giorgio fu nominato tutore di Filiberto e Carlo, i due giovani figli di Luigi e di Marguerite de la Chambre.\nDurante quegli anni si occup\u00f2 della ristrutturazione del castello di Issogne, trasformando il maniero medievale in una elegante dimora signorile che ben rappresentasse il prestigio della famiglia Challant. \u00c8 dovuta a lui una radicale trasformazione della struttura, lo spostamento dell'entrata, il giardino, la cappella, le decorazioni delle stanze interne del castello e del cortile e la celebre \"fontana del melograno\", che fece realizzare come proprio dono per le nozze di Filiberto di Challant con Louise d'Aarberg."}
{"id": "2329561", "revid": "256896", "url": "https://it.wikipedia.org/wiki?curid=2329561", "title": "Festival internazionale del cinema di Venezia", "text": ""}
{"id": "2329567", "revid": "104458", "url": "https://it.wikipedia.org/wiki?curid=2329567", "title": "Hermagor", "text": ""}
{"id": "2329586", "revid": "729019", "url": "https://it.wikipedia.org/wiki?curid=2329586", "title": "Isola Wogeo", "text": "L'isola di Wogeo o Isola Vokeo \u00e8 una delle isole di Schouten, insieme a Manam e Kairiru, si trova a nord ovest della Nuova Guinea.\nDescrizione.\nL'isola ha una circonferenza di circa 24 chilometri, \u00e8 un'isola montagnosa con due picchi di circa 600 metri.\nLa popolazione dell'isola \u00e8 sconosciuta, ma dovrebbe aggirarsi intorno ai 2000 abitanti.\nL'isola \u00e8 stata scoperta dai navigatori olandesi Jacob Le Maire e Willem Schouten nel 1616.\nNel 1934 \u00e8 stata costruita la prima chiesa dei missionari cattolici.\nL'organizzazione sociale si basa sui villaggi e sul commercio, in particolare con la Nuova Guinea."}
{"id": "2329599", "revid": "88740", "url": "https://it.wikipedia.org/wiki?curid=2329599", "title": "Marsalai", "text": "I marsalai sono esseri extraumani della religione degli Arapesh.\nQuesti sono localizzati in determinati punti del non abitato, ciascuno di essi possiede, oltre la propria dimora, un proprio nome, un aspetto ben definito e qualche caratteristica particolare, vi sono inoltre, due grandi \"marsalai della terra\" e \"del mare\", che producono l'arcobaleno, i marsalai sono legati alle singole gens e ai territori che queste possiedono. \nNessuno pu\u00f2 cacciare sul territorio di una gens diversa dalla sua, se non viene ritualmente presentato da un suo membro al marsalai e agli antenati, i marsalai puniscono gli estranei che cacciano nel loro territorio, puniscono le donne mestruanti o incinte che vi entrano e puniscono infine chi trascura gli antenati."}
{"id": "2329600", "revid": "287204", "url": "https://it.wikipedia.org/wiki?curid=2329600", "title": "Diana Dondoe", "text": "Carriera.\nScoperta a Bucarest, da Giani Portmann, un agente di moda rumeno debutta sulle passerelle nel 2002 sfilando nel per diversi stilisti come Prada a Milano e Balenciaga, Yoichi Nagasawa, Paco Rabanne e Sonia Rykiel a Parigi. Nel 2003 la modella ottiene la sua prima copertina, comparendo sull'edizione francese di \"Vogue\" nel mese di novembre, ed il mese successivo sull'edizione giapponese della rivista.\nNello stesso anno si moltiplicano le sfilate della Dondoe, che lavora per Alberta Ferretti, Alessandro Dell'Acqua, Anna Molinari, Balenciaga, Calvin Klein, Chlo\u00e9, Clements Ribeiro, Costume National, Emanuel Ungaro, Emma Cook, Gibo, Givenchy, Hamish Morrow, Helmut Lang, Julien McDonald, Marni, Martine Sitbon, Max Mara, Missoni, Miu Miu, Moschino, Nicole Farhi, Prada, Pucci, Rick Owens, Roland Mouret, Sonia Rykiel, Sophia Kokosalaki e molti altri.\nDal 2002 al 2010 ha sfilato per tutte le pi\u00f9 importanti case di moda al mondo: Louis Vuitton, Chanel, Valentino, Yves Saint Laurent, Oscar de la Renta, Herm\u00e8s, Dolce &amp; Gabbana, Roberto Cavalli, Jean Paul Gaultier, Marc Jacobs, Lanvin, Gucci, Ralph Lauren, Salvatore Ferragamo, Zac Posen, Gianni Versace, Donna Karan, Fendi, Christian Dior, Max Mara solo per citarne alcune.\nDiana Dondoe \u00e8 comparsa sulle copertine di \"Vogue\" (edizioni francesi, America, giapponesi, italiane e spagnole), \"Gioia\", \"Dazed\", \"Flair\" e \"Cover\", ed \u00e8 stata testimonial per Boucheron, Prada, Miu Miu, Emilio Pucci, Balenciaga, C\u00e9line, Chanel, Donna Karan, Costume National, Jean Paul Gaultier, Emanuel Ungaro, Evian, Ermanno Scervino, Les Copains, Gap, H&amp;M, La Perla Cruise, Nina Ricci, Oscar de la Renta, Pepe Jeans, Rolex e Trussardi fra gli altri.\nNel 2005 \u00e8 una delle protagoniste del celebre calendario Pirelli ambientato a Rio de Janeiro e realizzato in bianco e nero dal fotografo francese Patrick Demarchelier.\nNel 2009 interpreta se stessa nel documentario Picture me - Diario segreto di una modella diretto da Ole Schell e co-diretto da Sara Ziff, film girato nel mondo della moda."}
{"id": "2329605", "revid": "183976", "url": "https://it.wikipedia.org/wiki?curid=2329605", "title": "Damuels", "text": ""}
{"id": "2329606", "revid": "122062039", "url": "https://it.wikipedia.org/wiki?curid=2329606", "title": "San Bernardino (Mesocco)", "text": "San Bernardino (toponimo italiano; in dialetto \"San Bernardin\") \u00e8 una frazione del comune svizzero di Mesocco, nella regione Moesa (Canton Grigioni). Si tratta di un villaggio ai piedi dell'omonimo passo alpino che mette in comunicazione la Val Mesolcina con la valle del Reno Posteriore. Stazione sciistica, offre impianti per lo sci alpino, per lo sci nordico e per il pattinaggio; anche nei periodi estivi e primaverili la zona \u00e8 meta turistica.\nGeografia fisica.\nSan Bernardino \u00e8 il primo paese della Val Mesolcina che si incontra quando da Hinterrhein si attraversa il passo del San Bernardino. Il fiume Moesa, che nasce tra le colline del passo e le falde del Pizzo Uccello, attraversa il villaggio prima di affluire nel Lago d'Isola, lago artificiale formato dalla diga d'Isola e costruito per la produzione di energia elettrica. Un altro importante corpo d'acqua \u00e8 il Lago Dosso, situato a meno di due chilometri: \u00e8 zona balneabile nei mesi pi\u00f9 caldi e spesso d'inverno pu\u00f2 essere sfruttato come pista di pattinaggio. Inoltre costituisce un interessante ecosistema per la sua particolare posizione tra zone paludose e boschi.\nPer quanto riguarda la conformazione del territorio, la vallata di San Bernardino presenta la tipica forma a \"U\" perch\u00e9 formatasi grazie all'azione dei ghiacciai. Questa \u00e8 fiancheggiata da alte vette tra le quali spiccano il Pizzo Uccello (2\u00a0719\u00a0m), il Piz de la Lumbreida (2\u00a0983\u00a0m) e il Pizzo Curciusa (2\u00a0853\u00a0m) a est e il Pizzo Zapport (3\u00a0152\u00a0m), il Pizzo Moesola (2\u00a0963\u00a0m), il Pizzo di Mucia (2\u00a0950\u00a0m), e il Pizzo Rotondo (2\u00a0830\u00a0m) a ovest.\nIl fiume Moesa ha invece modellato un fondovalle collinoso ricoperto in gran parte da fitti boschi di conifere sempreverdi. In mezzo a queste colline si distribuiscono diverse zone paludose e torrenti che affluiscono nel Lago d'Isola. Ad alta quota, quando anche gli ultimi larici si diradano, si aprono ampi prati usati per lo pi\u00f9 come pascoli, come ad esempio la Val Vignun e Confin. Quest'ultimo \u00e8 sfruttato in inverno per lo sci alpino.\nStoria.\nLa storia di San Bernardino \u00e8 stata fortemente legata per molti secoli al transito sul passo che si apre sopra il paese. Infatti gi\u00e0 i Romani approfittarono di questo passaggio tra i monti per collegare la Pianura Padana con i territori di pi\u00f9 recente conquista al nord delle Alpi. Al di l\u00e0 dal passo che essi chiamarono \"\"Mons Avium\" (Monte degli Uccelli, da cui l'odierno Pizzo Uccello), si trovava la provincia romana della Rezia che si estendeva dai Grigioni al Danubio bavarese. Nonostante commercianti, soldati, politici e diplomatici preferivano la strada del passo del Settimo che da Chiavenna porta verso Coira soprattutto per le difficolt\u00e0 di superare le strette gole della Viamala nella valle del Reno, i Romani decisero di costruire sul passo del San Bernardino una strada (ancora oggi visibile quasi interamente) forse anche per il trasporto della pietra di ottima qualit\u00e0 estratta nelle cave di \"Lapidarium\" (oggi Andeer).\nDurante il Medioevo si conserv\u00f2 il nome di origine retica di \"Gualdo de Gareda\"\" (Bosco della Guarigione) per la zona che sottost\u00e0 al passo. Questo fatto, oltre al ritrovamento di vasche in legno e altri oggetti di uso termale risalenti al periodo romano, induce a pensare che la sorgente di acqua ricca in ferro, magnesio e zolfo sopra a San Bernardino fosse gi\u00e0 conosciuta e sfruttata da secoli.\nIl nome attuale di San Bernardino si deve al fatto che tra il 1450 1467 fu costruita una cappella dedicata a San Bernardino da Siena santificato pochi anni prima. Questa chiesetta venne eretta sul cammino del passo e attualmente domina il villaggio dalla zona di Pian Cales. La costruzione della cappella, stabilita dai signori De Sacco di Mesocco, testimonia la crescente importanza della strada del passo in questo periodo, grazie alla sistemazione del passaggio della Viamala tra Spl\u00fcgen e Thusis. Agli inizi del XIX secolo, per motivi politici, i Grigioni e i re di Sardegna collaborarono economicamente per la costruzione di una moderna strada carrabile che permettesse il collegamento tra il Piemonte con il suo porto a Genova e il Centro Europa senza dover passare sul territorio austriaco.\nDurante il XIX secolo San Bernardino si trasform\u00f2 da zona di alpeggi e fermata nell'itinerario commerciale a vera e propria zona abitata, grazie allo sviluppo turistico legato al paesaggio e alla sorgente d'acqua minerale. Grazie all'arrivo di turisti, soprattutto tedeschi e inglesi, si svilupparono le attivit\u00e0 legate a questo settore che portarono alla costruzione di alberghi, ristoranti e della nuova chiesa rotonda. Negli anni 1960 il villaggio si modernizz\u00f2 grazie all'inaugurazione dell'autostrada e della sua galleria sotto il passo, alla apertura degli impianti di sci alpino a Confin e alla costruzione della diga d'Isola. Questo port\u00f2 a un'espansione edilizia di San Bernardino grazie alla costruzione di numerosi chalet, case e appartamenti di vacanza.\nGeografia antropica.\nGli abitati si distribuiscono irregolarmente lungo il fondovalle. La parte pi\u00f9 antica del villaggio si trova pi\u00f9 a nord, al di qua e al di l\u00e0 del ponte che attraversa la Moesa, mentre scendendo sulla sponda sinistra del fiume si trovano soprattutto case di pi\u00f9 recente costruzione. Inoltre, percorrendo la strada principale 13 che porta a Pian San Giacomo e Mesocco s'incontrano altri piccoli nuclei abitati, case isolate e numerose cascine.\nEconomia.\nTurismo.\nLa base del turismo invernale sono le piste di sci alpino nella zona di Confin e quelle pi\u00f9 piccole sull'altro versante, a Pian Cales. Lo sci di fondo pu\u00f2 essere praticato sulle svariate piste tra i boschi e sulle rive del lago d'Isola e del lago Dosso. Inoltre il paese dispone di una pista di ghiaccio artificiale.\nNei mesi caldi San Bernardino offre campi da tennis, di minigolf e un percorso avventuristico. Grazie alla sua posizione in pieno paesaggio montagnoso, il villaggio \u00e8 punto di partenza per itinerari da percorrere a piedi o in bicicletta, su sentieri che variano da tranquille passeggiate a impegnativi percorsi di alpinismo sui pizzi circostanti.\nLa sorgente di acqua minerale viene da decenni sfruttata per la produzione industriale di acqua imbottigliata sotto il nome di San Bernardino. Quest'acqua sgorga da una fonte che si trova nel centro del villaggio, che \u00e8 accessibile pubblicamente.\nInfrastrutture e trasporti.\nSan Bernardino \u00e8 collegato al resto della Mesolcina da una parte e al resto dei Grigioni dall'altra grazie alla strada principale 13 e all'A13/E43 che proprio nei pressi del paese imbocca il tunnel del San Bernardino, inaugurato nel 1967 che porta direttamente a Hinterrhein evitando cos\u00ec la tortuosa strada del passo."}
{"id": "2329618", "revid": "729019", "url": "https://it.wikipedia.org/wiki?curid=2329618", "title": "Parco del Cinquantenario", "text": "Il parco del Cinquantenario (in neerlandese Jubelpark, in francese parc du Cinquantenaire) \u00e8 un parco di 30 ettari, situato nella parte orientale del quartiere delle istituzioni europee tra i comuni di Bruxelles ed Etterbeek, in Belgio.\nLa maggior parte degli edifici del complesso a forma di ferro di cavallo che domina il parco furono commissionati da re Leopoldo II e costruiti per l'esposizione nazionale del 1880, a commemorazione del cinquantesimo anniversario dell'indipendenza belga. L'arco di trionfo centrale fu realizzato nel 1905. Le strutture sono in ferro, vetro e pietra, a simbolo dell'economia e dell'industria belga.\nLa parte nord del complesso ospita dal 1880 il Mus\u00e9e de l'arm\u00e9e, cui si sono successivamente affiancati il museo del Cinquantenario e il museo Autoworld, nella parte sud.\nNel parco sono inoltre presenti il tempio delle Passioni Umane (1886) e la Grande Moschea di Bruxelles (1978). Entrando dal cancello della Rue de la Loi \u00e8 possibile ammirare il busto di Robert Schuman.\nSotto il parco passano la Linea 1 della metropolitana di Bruxelles e il tunnel Belliard destinato al traffico urbano.\nLe fermate della metropolitana pi\u00f9 vicine al parco sono Schuman e M\u00e9rode (rispettivamente a ovest e ad est del parco)."}
{"id": "2329619", "revid": "767487", "url": "https://it.wikipedia.org/wiki?curid=2329619", "title": "Static (The Joykiller)", "text": "Static \u00e8 il secondo album studio del gruppo pop punk statunitense The Joykiller, pubblicato il 21 maggio 1996 da Epitaph Records."}
{"id": "2329623", "revid": "71433", "url": "https://it.wikipedia.org/wiki?curid=2329623", "title": "Lucy Stillman", "text": ""}
{"id": "2329629", "revid": "767487", "url": "https://it.wikipedia.org/wiki?curid=2329629", "title": "Kevin McCann", "text": "Caratteristiche tecniche.\nGioca da terzino."}
{"id": "2329630", "revid": "163662", "url": "https://it.wikipedia.org/wiki?curid=2329630", "title": "Di\u00f3sjen\u0151", "text": "Di\u00f3sjen\u0151 \u00e8 un comune dell'Ungheria di 2.864 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329632", "revid": "729019", "url": "https://it.wikipedia.org/wiki?curid=2329632", "title": "Dorogh\u00e1za", "text": "Dorogh\u00e1za \u00e8 un comune dell'Ungheria di 1.266 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329634", "revid": "287204", "url": "https://it.wikipedia.org/wiki?curid=2329634", "title": "Gaspar de Portol\u00e0", "text": ""}
{"id": "2329635", "revid": "767487", "url": "https://it.wikipedia.org/wiki?curid=2329635", "title": "Dr\u00e9gelypal\u00e1nk", "text": "Dr\u00e9gelypal\u00e1nk \u00e8 un comune dell'Ungheria di 1.681 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329637", "revid": "115911585", "url": "https://it.wikipedia.org/wiki?curid=2329637", "title": "Arapesh", "text": "Gli Arapesh sono un gruppo etnico che vive nella Nuova Guinea nord orientale. Il termine \"arapesh\" nella loro lingua significa genericamente \"uomo\". Gli Arapesh vivono in tre fasce di terra contigue e parallele, una costiera, una montana e una interna di pianura.\nSociet\u00e0.\nL'unit\u00e0 sociale fondamentale degli Arapesh \u00e8 molto simile alla gens patrilinea romana e localizzata, ma salvo per l'alimentazione, nessun gruppo \u00e8 autosufficiente, i legami tra i gruppi sono forti e basati sul commercio, sui matrimoni e sulle cerimonie intervillaggio.\nEconomia.\nL'economia si fonda sulla coltivazione di tuberi e alberi fruttiferi, sull'allevamento di maiali, sulla caccia. Agli Arapesh montani la vita faticosa e la scarsa alimentazione non concede loro di dedicarsi ad altre attivit\u00e0, perci\u00f2 essi devono procurarsi tutto ci\u00f2 che occorre al di fuori del cibo tramite il commercio, il quale si svolge mediante del baratto. Ogni singola famiglia possiede la propria strada tradizionale che si estende dalla costa alla pianura interna, ognuna di queste strade \u00e8 riservata a singole famiglie, attraversando abitati in cui vivono persone con le quali la famiglia montana \u00e8 in un rapporto speciale, sanzionato come fratellanza.\nReligione.\nTabu.\nL'esistenza degli Arapesh \u00e8 largamente determinata dall'osservazione di un gran numero di tab\u00f9. I cibi sono divisi in due categorie, quelli tabu per gli adulti in et\u00e0 riproduttiva e riservati perci\u00f2 a vecchi e bambini, quelli rimanenti destinati ai soli adulti.\nIl pi\u00f9 importante tabu \u00e8 quello che proibisce l'incesto sessuale e il consumo dei prodotti propri, esattamente come nessuno deve aver contatti sessuali con la propria madre e sorella, cos\u00ec non deve mangiare del maiale che ha allevato, della selvaggina che ha ucciso, dell'igname che ha coltivato. Nella societ\u00e0 Arapesh tutti vivono di doni e nessuno pu\u00f2 fare a meno della cooperazione collettiva.\nLa cooperativit\u00e0 e la pacifica convivenza costituiscono una caratteristica saliente della civilt\u00e0 degli Arapesh, contrapposti al \u201cbuon luogo\u201d del villaggio in cui regna questo spirito pacifico, i dintorni scoscesi e accidentati del villaggio sono il \u201ccattivo luogo\u201d, qui vengono relegate le capanne per le mestruanti e le partorienti, le latrine pubbliche e in generale tutto ci\u00f2 che potrebbe contaminare il villaggio. fuori dal villaggio vivono anche degli esseri extraumani chiamati \"marsalai\", a questi si attribuiscono forme animali pi\u00f9 o meno fantastiche.\nI vivi sono ospiti sulla terra degli antenati, nessuno pu\u00f2 cacciare sul territorio di una gens diversa dalla sua, se non viene ritualmente presentato da un suo membro al marsalai e agli antenati, i marsalai puniscono gli estranei che cacciano nel loro territorio, puniscono le donne mestruanti o incinte che vi entrano e puniscono infine chi trascura gli antenati.\nOltre i tabu costanti, gli Arapesh ne osservano alcuni severissimi ma temporanei, che entrano in vigore nei momenti di particolare crisi. Il ragazzo comincia a osservare i tabu della lunazione e quelli dell'igname al momento in cui gli spuntano i peli del pube, mentre la ragazza quando nota che i suoi seni cominciano a gonfiarsi; in seguito il ragazzo li osserver\u00e0 in occasioni come la sua iniziazione, la nascita di un suo figlio e la femmina per ogni mestruazione.\nIncisioni.\nI maschi Arapesh praticano delle incisioni sull'organo genitale da cui si lascia scorrere abbondante sangue sin dall'et\u00e0 infantile a imitazione dei pi\u00f9 anziani, poi prima del contatto con la moglie, dopo il primo contatto, in caso di trasgressioni di norme sessuali, dopo esser stati in contatto con un cadavere, dopo aver ucciso, dopo aver preparato una delle maschere che sono conservate nella casa \"tamberan\". Il rito assume dunque una funzione genericamente purificatrice. Nella vicina isola Wogeo questo viene concepito come surrogato delle mestruazioni femminili, si crede, infatti, che l'uomo sia composto di una parte paterna e una materna, le mestruazioni e le incisioni servono a far defluire l'opposta parte. Al momento dell'iniziazione il giovane deve bere sangue degli uomini gi\u00e0 iniziati, cio\u00e8 sangue pienamente maschile.\nTamberan.\nGli Arapesh indicano con il termine tamberan:\nLa persona specializzata nelle iniziazioni che incide l'organo genitale dei giovani, i flauti sacri e le maschere conservate nella casa tamberan (la casa degli uomini).\nIniziazioni.\nLe iniziazioni si celebrano in due forme distinte: individualmente per ciascun ragazzo che abbia raggiunto l'et\u00e0 richiesta e poi ogni 6-7 anni collettivamente. Anche nella forma individuale il ragazzo \u00e8 segregato da tutte le donne, sotto la sorveglianza di un anziano, viene chiamato l'incisore specialista \"casuario\", subisce fustigazioni con le ortiche, beve il sangue raccolto dalle vene di diversi anziani, gli \u00e8 rivelato che il tamberan, la cui voce finora riteneva sovrumana, non \u00e8 che un gruppo di flauti conservati nella casa del tamberan, all'uscita dalla segregazione viene picchiato sul petto dal fratello della madre, a simbolizzare la nuova posizione rispetto alla famiglia materna cui l'iniziazione lo sottrae, egli deve offrire un banchetto a questo zio materno.\nLe iniziazioni collettive hanno il medesimo schema fondamentale, ma la segregazione avviene in un recinto appositamente costruito, gli iniziandi devono correre tra gruppi di giovani iniziati che li picchiano, gli sono rivelati numerosi segreti (es. come intagliare il legno), tra gli iniziati di uno stesso turno s'instaura uno stabile rapporto di solidariet\u00e0 che si manifesta in reciproci doni di maiali. Figurativamente si parla anche di un tamberan delle donne che comprende riti femminili da cui gli uomini sono rigorosamente esclusi.\nMiti.\nGli Arapesh possiedono un gran numero di miti, molti dei quali raccontano le storie della gente di \"Sabigil\", un popolo fantastico con poteri sovrumani che appare agli Arapesh solamente come favole divertenti fatte di inganni, avventure oscene e comiche.\nIl mito dell'igname.\nOltre al sesso, \u00e8 il cibo che occupa un posto preminente nella religione Arapesh, la coltivazione dell'igname ha il suo mito nelle origini, una donna quando va a prender acqua in un determinato luogo si trasforma sempre in casuario, avverte allora i figli che in quel luogo passa sempre un casuario, questi mettono l\u00ec una trappola e la loro madre vi rimane presa, dopo giorni di attesa per la madre, i figli capiscono l'accaduto, si recano alla trappola e seppelliscono la madre, riesumandone le ossa dopo due mesi notano che queste stanno germogliando, si racconta nel mito le operazioni che si compiono per piantare i tuberi e poi quelle del raccolto dell'igname spuntato dalle ossa della donna. La coltivazione dell'igname \u00e8 rigorosamente riservata agli uomini, su cui loro basano il proprio calendario. L'importante cerimonia, detta abullu, organizzata da un singolo individuo, prevede una partecipazione collettiva in cui si espongono gli ignami prodotti dal datore della festa, accatastati in ordine particolare e dipinti, in questa occasione vengono eseguiti particolari danze e canti abullu, in questi ultimi la melodia \u00e8 obbligata, mentre le parole vengono improvvisate volta per volta, riferendosi spesso alla morte recente di qualche persona, a sottolineare il legame tra la morte e la fertilit\u00e0 agraria. L'igname accatastato \u00e8 solo per gli ospiti, mentre il datore della festa \u00e8 sottoposto a duri tabu temporanei e subire un complesso rito di purificazione, i tabu vengono poi sciolti con un pasto rituale.\nIn ogni rito Arapesh colui che subisce il rito viene sempre accompagnato da un qualcuno che lo ha gi\u00e0 subito in passato, perfino l'assassino che si sottopone al rito di purificazione deve esser affiancato da un altro che ha commesso il suo stesso crimine.\nIl mito del complotto dei maiali.\nI maiali domestici avrebbero complottato con i maiali selvatici per impossessarsi degli uomini e avrebbero fatto gli stessi preparativi per legare gli uomini che oggi gli uomini fanno per legare i maiali; ma un marsalai rivela agli uomini il progetto, e perci\u00f2 questi, non appena i maiali tornano a casa, li legano e li regalano agli amici; conseguenza di quest'incidente mitico \u00e8 che da allora gli uomini devono regalare i maiali una volta legati, senza mangiarne, e che i maiali selvatici che non si sono pi\u00f9 avvicinati per dar manforte ai compagni domestici sono tuttora nel bosco e bisogna andare a cacciarli. Il rapporto tra marsalai e donne mestruanti: un marsalai adirato distrugge tutto il paese, ma, fortunatamente, una donna mestruante si trova fuori del paese, dove la sua segregazione \u00e8 condivisa da un fratello minore impubere del marito, essi formeranno la prima coppia da cui l'umanit\u00e0 si ricostruir\u00e0, mentre se le norme non fossero state osservate, l'umanit\u00e0 non esisterebbe pi\u00f9."}
{"id": "2329638", "revid": "1876105", "url": "https://it.wikipedia.org/wiki?curid=2329638", "title": "Alessandro Dell'Acqua", "text": "Biografia.\nDopo essersi diplomato all'Istituto d'arte Umberto Boccioni di Napoli nel 1981, Alessandro Dell'Acqua inizia a lavorare per il gruppo Marzotto, collaborando contemporaneamente con altri importanti marchi come Maska, Byblos, Gilmar, Les Copains, Iceberg e Genny, insieme a Gianni Versace, all'epoca in forze all'azienda di Ancona. In questo periodo Dell'Acqua si specializza nella lavorazione della maglia, come apprendista dello stilista parmigiano Pietro Pianforini. Dell'Acqua arriver\u00e0 a diventare il principale stilista del marchio Pianforini.\nNel 1995 Alessandro Dell'Acqua fonda il proprio marchio e la sua prima collezione femminile, chiamata \"Punk on a Mediterranean Woman\" viene presentata a Milano nel 1996. La prima collezione maschile Dell'Acqua debutter\u00e0 nel 1998 al Palazzo Pitti di Firenze. Nel dicembre 2002 Alessandro Dell'Acqua viene nominato direttore artistico dell'azienda di biancheria intima La Perla, per il quale lo stilista disegna la prima linea di abbigliamento, che ha debuttato a Milano nel marzo 2003. Lo stilista \u00e8 inoltre il principale stilista per i marchi Redwall e Borbonese.\nNel 2003, Alessandro Dell'Acqua ha aperto il suo primo showroom negli Stati Uniti sulla Madison Avenue e nel 2004 \u00e8 stata inaugurata la prima boutique londinese del marchio.\nNel 2010 torna sulle passerelle milanesi con la collezione \"N\u00b021\"."}
{"id": "2329639", "revid": "767487", "url": "https://it.wikipedia.org/wiki?curid=2329639", "title": "Ecseg", "text": "Ecseg \u00e8 un comune dell'Ungheria di 1.282 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329640", "revid": "287204", "url": "https://it.wikipedia.org/wiki?curid=2329640", "title": "Argyre Planitia", "text": "L'Argyre Planitia \u00e8 una pianura situata nel bacino d'impatto Argyre negli altipiani dell'emisfero meridionali di Marte. Il nome le venne attribuito da Giovanni Schiaparelli nella sua mappa del Pianeta Rosso, tracciata sugli studi effettuati a partire dal 1877.\nIl cratere Argyre si trova tra il 35\u00b0 e il 61\u00b0 Sud e tra il 289\u00b0 e il 333\u00b0 Est. Il bacino \u00e8 largo circa 1800 km e scende di 5.2 km al di sotto delle pianure circostanti, \u00e8 il terzo bacino d'impatto pi\u00f9 profondo dopo il Bacino boreale e l'Hellas Planitia.\nIl bacino \u00e8 stato probabilmente formato da un gigantesco impatto durante il periodo soprannominato \"Late Heavy Bombardment\" all'inizio della storia del Sistema solare, circa 3,9 miliardi di anni fa. \u00c8 uno degli antichi bacini d'impatto meglio conservati di quel periodo. Argyre \u00e8 circondato da rilievi che formano disegni concentrici e radiali attorno al bacino. Diverse catene montuose sono presenti, tra cui i Charitum Montes e i Nereidum Montes.\nQuattro grandi canali (dell'epoca noachiana) sono disposti radialmente al bacino. Tre di questi canali (Surius Valles, Dz\u00edgai Valles, e Palacopas Valles) sono confluiti nel Argyre da sud e da est attraverso i rilievi circolari. Il quarto canale, Uzboi Vallis, sembra provenire dal bordo settentrionale del bacino della Chryse Planitia e potrebbe aver prosciugato un lago di ghiaccio fuso situato all'interno del bacino. Un canale di deflusso pi\u00f9 piccolo di nome Nia Valles, relativamente recente, si \u00e8 probabilmente formato durante l'epoca amazzoniana dopo la fine dei maggiori fenomeni fluviali e lacustri. Il fondo del bacino originale \u00e8 composto da materiale stratificato friabile e parzialmente espanso, che pu\u00f2 essere attribuito a sedimenti lacustri. Non sono visibili anelli interni, tuttavia i rilievi isolati all'interno del bacino potrebbero essere i resti di un anello interno.\nIl cratere Galle, situato sul bordo orientale del cratere Argyre, ricorda molto uno \"smiley\"."}
{"id": "2329641", "revid": "216401", "url": "https://it.wikipedia.org/wiki?curid=2329641", "title": "Martin Vandenbossche", "text": ""}
{"id": "2329643", "revid": "767487", "url": "https://it.wikipedia.org/wiki?curid=2329643", "title": "Egyh\u00e1zasdengeleg", "text": "Egyh\u00e1zasdengeleg \u00e8 un comune dell'Ungheria di 510 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329645", "revid": "729019", "url": "https://it.wikipedia.org/wiki?curid=2329645", "title": "Egyh\u00e1zasgerge", "text": "Egyh\u00e1zasgerge \u00e8 un comune dell'Ungheria di 850 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329647", "revid": "767487", "url": "https://it.wikipedia.org/wiki?curid=2329647", "title": "Il volo oceanico", "text": "Il volo oceanico (\"Der Ozeanflug - Ein Radiolehrst\u00fcck f\u00fcr Knaben und M\u00e4dchen\") \u00e8 un dramma didattico in 17 brevi sezioni in versi irregolari per recitazione e canto di Bertolt Brecht, pubblicato nel 1929.\nScritto per il Festival Musicale di Baden-Baden, era originariamente intitolato \"Der Lindberghflug\" (\"Il volo di Lindbergh\"), e fu presentato in anteprima nel 1929 con musiche di Kurt Weill e Paul Hindemith in una trasmissione radiofonica, eseguita dall'Orchestra sinfonica di Baden-Baden e Friburgo, sotto la direzione di Hermann Scherchen.\nPoco dopo, Weill sostitu\u00ec le sezioni di Hindemith con la sua musica e questa nuova versione (descritta come una 'cantata per soli, coro e orchestra') fu presentata al Teatro Kroll di Berlino il 5 dicembre 1929, diretta da Otto Klemperer. \nBrecht cambi\u00f2 il titolo in occasione della messa in onda del dramma dall'emittente S\u00fcddeutscher Rundfunk di Stoccarda nel 1950 per esprimere il suo dissenso verso l'adesione di Charles Lindbergh al partito Nazional-socialista tedesco; con una lettera datata 3 gennaio, Brecht indicava le sostituzioni da apportare al testo e pubblicava un prologo da recitare anche nelle successive rappresentazioni."}
{"id": "2329650", "revid": "767487", "url": "https://it.wikipedia.org/wiki?curid=2329650", "title": "Endrefalva", "text": "Endrefalva \u00e8 un comune dell'Ungheria di 1.278 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2329653", "revid": "599013", "url": "https://it.wikipedia.org/wiki?curid=2329653", "title": "Joe Keenan", "text": ""}
{"id": "2329654", "revid": "767487", "url": "https://it.wikipedia.org/wiki?curid=2329654", "title": "Erd\u0151k\u00fcrt", "text": "Erd\u0151k\u00fcrt \u00e8 un comune dell'Ungheria di 609 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329656", "revid": "767487", "url": "https://it.wikipedia.org/wiki?curid=2329656", "title": "Erd\u0151tarcsa", "text": "Erd\u0151tarcsa \u00e8 un comune dell'Ungheria di 624 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2329657", "revid": "767487", "url": "https://it.wikipedia.org/wiki?curid=2329657", "title": "Three (The Joykiller)", "text": "Three \u00e8 il terzo album di studio del gruppo pop punk statunitense The Joykiller, pubblicato il 9 settembre 1997 da Epitaph Records."}
{"id": "2329658", "revid": "767487", "url": "https://it.wikipedia.org/wiki?curid=2329658", "title": "\u00c9rsekvadkert", "text": "\u00c9rsekvadkert \u00e8 un comune dell'Ungheria di 3.746 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329659", "revid": "112063491", "url": "https://it.wikipedia.org/wiki?curid=2329659", "title": "TRL Awards 2009", "text": "Gli MTV TRL Awards 2009 sono stati trasmessi, in diretta televisiva su MTV, il 16 maggio 2009 da piazza Unit\u00e0 d'Italia a Trieste dalle ore 21:00. La serata \u00e8 stata introdotta da un countdown di mezz'ora, per invitare il pubblico a votare le ultime due categorie.\nLe votazioni sono state aperte alle ore 16:00 del 27 aprile 2009 e chiuse il 15 maggio 2009 alla stessa ora. Questa \u00e8 stata la quarta edizione dei \"TRL Awards\" italiani ed \u00e8 stata condotta dai due presentatori Carlo Pastore ed Elisabetta Canalis, anche se in un primo momento si pensava che Elena Santarelli fosse la figura femminile che avrebbe accompagnato il presentatore nella conduzione della cerimonia.\nAnche quest'anno MTV ha dato la possibilit\u00e0 per gli spettatori da casa di seguire il dietro le quinte del programma sul canale satellitare MTV Pulse, condotto dalla VJ Valentina Correani con interventi dei Gemelli Diversi.\nUn palco interamente mutato rispetto a quello delle precedenti edizioni: le dimensioni sono davvero grandi e l'impressionante uso degli effetti di luce rendono il palco molto accogliente e professionale. Anche in questa edizione non \u00e8 stata progettata alcuna Tower o Arena, ma \u00e8 sempre presente la passerella in direzione del pubblico, nella quale gravitano attorno i partecipanti della fossa degli screamers. I colori principali per questa edizione sono il blu, il celeste ed il fucsia.\nSigla.\nLa sigla introduttiva \u00e8 la stessa utilizzata per il programma \"Total Request Live\", un tema composto proprio per la trasmissione. La sigla di apertura (insieme ai bumper pubblicitari) \u00e8 invece stata affidata al rapper milanese (che nella prossima edizione diventer\u00e0 conduttore della cerimonia) J-Ax che, sulla base del suo singolo \"I vecchietti fanno O\", ha completamente infiammato la piazza.\nAwards.\nI vincitori della categoria sono evidenziati in grassetto."}
{"id": "2329660", "revid": "226458", "url": "https://it.wikipedia.org/wiki?curid=2329660", "title": "Etes", "text": "Etes \u00e8 un comune dell'Ungheria di 1.528 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2329662", "revid": "125472748", "url": "https://it.wikipedia.org/wiki?curid=2329662", "title": "Scott Michael Campbell", "text": "Doppiatori italiani.\nNelle versioni in italiano dei suoi film, Scott Michael Campbell \u00e8 stato doppiato da:"}
{"id": "2329663", "revid": "767487", "url": "https://it.wikipedia.org/wiki?curid=2329663", "title": "Fels\u0151pet\u00e9ny", "text": "Fels\u0151pet\u00e9ny \u00e8 un comune dell'Ungheria di 768 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329670", "revid": "729019", "url": "https://it.wikipedia.org/wiki?curid=2329670", "title": "Fels\u0151told", "text": "Fels\u0151told \u00e8 un comune dell'Ungheria di 175 abitanti (dati 2001). \u00c8 situato nella provincia di N\u00f3gr\u00e1d."}
{"id": "2329679", "revid": "110157", "url": "https://it.wikipedia.org/wiki?curid=2329679", "title": "Chiesa di Santa Maria di Miggiano", "text": "La chiesa di Santa Maria di Miggiano (di \"Misciano\" in dialetto locale), \u00e8 una chiesetta di origine bizantina edificata nel XIV secolo, i cui lavori di costruzione continuarono fino al XVI secolo.\nDescrizione.\nLa chiesa, di ridotte dimensioni, sorge in aperta campagna a circa 2\u00a0km dal centro abitato di Muro Leccese, al confine col comune di Sanarica (40\u00b005'34\" N 18\u00b019'30\" E). L'edificio \u00e8 quello che rimane del casale medievale denominato \"Miggiano\" o \"Miggianello\".\nLa chiesa venne costruita con conci di forma irregolare ed \u00e8 di forma rettangolare. L'interno, con copertura a doppio spiovente, \u00e8 riccamente affrescato. Gli affreschi sono frutto di lunghi secoli di lavoro in quanto databili a varie epoche. Le raffigurazioni pi\u00f9 antiche sono del XIV secolo mentre quelle pi\u00f9 recenti sono databili ai primi anni del Settecento. Di recente sono stati recuperati.\nTra gli affreschi si ricordano quelli raffiguranti: la \"Vergine col Bambino\", l\"'Ultima Cena\" e i due \"Santi Orientali\" posti sull'arco che divide il presbiterio dalla navata.\nLa festa dedicata a \"Santa Maria di Miggiano\" viene celebrata il gioved\u00ec dopo Pasqua."}
{"id": "2329680", "revid": "736476", "url": "https://it.wikipedia.org/wiki?curid=2329680", "title": "Isle of Mull Railway", "text": "Isle of Mull Railway \u00e8 stata una ferrovia turistica a scartamento ridotto 10\u00bc\" (260\u00a0mm) a binario singolo lunga 1\u00bc miglia che ha collegato il porto di Craignure con il castello di Torosay sull'isola di Mull nelle Ebridi Interne scozzesi. La ferrovia \u00e8 stata inaugurata il 22 giugno 1984 ed \u00e8 stata chiusa all'esercizio il 28 ottobre 2010.\nHa trasportato da 20.000 ai 30.000 passeggeri paganti l'anno. Fu l'unica ferrovia per il trasporto passeggeri su un'isola scozzese.\nMateriale rotabile.\nIl parco rotabili consisteva in sei locomotive, di cui tre diesel e tre a vapore, dodici carrozze a carrelli e tre carri scoperti.\nVetture passeggeri.\nLe carrozze passeggeri appartengono a 4 serie, \"MK I\", \"MK II\" (a giardiniera), \"MKII B2\" (attrezzata per il trasporto dei passeggeri diversamente abili), \"MKIII\" (chiusi con finestrini abbassabili)."}
{"id": "2329681", "revid": "116944", "url": "https://it.wikipedia.org/wiki?curid=2329681", "title": "Rastrello (araldico)", "text": ""}
{"id": "2329682", "revid": "1573940", "url": "https://it.wikipedia.org/wiki?curid=2329682", "title": "Conus", "text": "Conus \u00e8 un genere di molluschi gasteropodi marini della famiglia Conidae, comprensivo di centinaia di specie diffuse in tutti i mari tropicali e temperati del mondo.\nEtimologia.\nIl nome del genere deriva dal greco antico \"\u03ba\u1ff6\u03bd\u03bf\u03c2 (k\u00f4nos)\" in riferimento alla forma tipica della conchiglia.\nDescrizione.\nIl genere comprende molluschi gasteropodi dotati di conchiglia conica con spira molto variabile anche intra-specie. In alcune specie la spira ha una lunghezza superiore ad un terzo della lunghezza dell'intera conchiglia, ma nella maggioranza \u00e8 poco accentuata, piatta o lievemente concava. La spira presenta spesso tubercoli caratteristici per l'identificazione delle varie specie. Anche le trame colorate, soprattutto nell'ultimo giro di conchiglia (che contiene la gran parte del corpo del mollusco) hanno grande importanza nell'identificazione, anche se spesso estremamente variabili; pi\u00f9 stabili i disegni in rilievo.\nPer quanto riguarda il corpo, la parte pi\u00f9 appariscente dei \"Conus\" \u00e8 il piede, molto robusto e carnoso, largo anteriormente e assottigliato nella parte posteriore, con un opercolo di ridotte dimensioni. L'altra particolarit\u00e0 che distingue il genere \"Conus\" \u00e8 l'apparato boccale con radula ridotta ad un dente acuminato, avente la funzione di arpione, con il quale il mollusco cattura le sue prede; \u00e8 altres\u00ec presente una caratteristica proboscide con cui viene iniettato il veleno nelle prede (piccoli pesci, plancton, molluschi ecc.). \nBiologia.\nIl veleno dei \"Conus\" \u00e8 costituito da neurotossine particolarmente forti, in grado di immobilizzare velocemente le prede. Alcune specie (\"Conus geographus\", \"C. textile\", \"C. omaria\", \"C. tulipa\", \"C. magus\", \"C. striatus\") hanno un veleno che pu\u00f2 essere potenzialmente letale persino per gli esseri umani. Tuttavia, nella stragrande maggioranza delle specie di \"Conus\" gli effetti sull'uomo si limitano a gonfiore e infiammazioni dolorose localizzate all'arto colpito. Nei rari casi di puntura letale, gli effetti sono a carico dell'apparato respiratorio con possibile arresto cardiaco.\nDistribuzione e habitat.\nI coni sono un genere di molluschi presenti in tutti i mari tropicali e temperati del mondo, comuni soprattutto nell'Indo-Pacifico. Almeno quattro specie (\"Conus ventricosus\", \"Conus vayssierei\", \"Conus guanche\" e \"Conus striatulus\") sono presenti nel mar Mediterraneo.\nLa presenza nel Mar Mediterraneo del \"Conus fumigatus\" \u00e8 provata da un solo esemplare. La presenza attuale nel mar Mediterraneo del \"Conus desidiosus\" non \u00e8 provata. \nNel 1990 furono rinvenuti a Lampedusa alcuni esemplari di \"Conus\" allora sconosciuti, in seguito identificati come \"Conus guanche\" (Lauer, 1993).\nNel 2009 circa, nelle acque antistanti Catania sono stati trovati esemplari di \"Conus striatulus\" a circa 50 metri di profondit\u00e0. Alcuni di questi esemplari sono stati recuperati, ma non rendendosi conto dell'importanza del ritrovamento, il mollusco non \u00e8 stato conservato per l'analisi del DNA. \nL'habitat tipico di \u00e8 costituito dai fondali marini sia rocciosi che sabbiosi a profondit\u00e0 variabili dai pochi metri alle centinaia di metri sotto il livello del mare, a seconda delle specie.\nTassonomia.\nNegli ultimi anni, attraverso gli studi filogenetici, si sono moltiplicati i tentativi di semplificare la tassonomia della famiglia dei Conidi. Nel 2015 \u00e8 stato pubblicato uno studio che ha riorganizzato la famiglia dei Conidi in generale e del \"Conus\" in particolare. Sulla base di tale studio e successive elaborazioni il World Register of Marine Species individua circa 760 specie di \"Conus\" suddivise in 57 sottogeneri."}
{"id": "2329684", "revid": "1935274", "url": "https://it.wikipedia.org/wiki?curid=2329684", "title": "\u02bfAbd All\u0101h ibn Raw\u0101\u1e25a", "text": "Biografia.\nAb\u016b Mu\u1e25ammad \u02bfAbd All\u0101h ibn Raw\u0101\u1e25a b. Tha\u02bflaba al-An\u1e63\u0101r\u012b al-Khazraj\u012b apparteneva alla trib\u00f9 medinese dei Banu Khazraj. Era poeta e - fatto abbastanza inusuale per l'epoca in cui visse - sapeva scrivere.\nEra uno dei dodici rappresentanti (\"naq\u012bb\") degli Ansar che prestarono il primo giuramento di fedelt\u00e0 al profeta Maometto prima ancora dell'Egira e, in seguito, s'impegn\u00f2 a diffondere la nuova fede a Medina. Partecip\u00f2 anche con altri 72 suoi concittadini al secondo giuramento (detto \"della \u02bfAqaba\").\nSi dice che avesse messo in guardia Maometto dai complotti orditi ai suoi danni da Abd Allah ibn Ubayy\n\u02bfAbd All\u0101h ibn Raw\u0101ha fu terzo in comando nella disastrosa impresa di Mu\u02beta nella quale cadde da martire."}
{"id": "2329689", "revid": "36426", "url": "https://it.wikipedia.org/wiki?curid=2329689", "title": "Madonna dell'Umilt\u00e0 con angeli e santi carmelitani", "text": ""}
{"id": "2329692", "revid": "661246", "url": "https://it.wikipedia.org/wiki?curid=2329692", "title": "Sica (arma)", "text": "La sica (o sica supina, in italiano \"pugnale ricurvo\") era una spada usata nell'antica Roma, l'arma abituale del gladiatore trace. Dapprima venne rappresentata come una spada curva (come nel \"mosaico di Zliten\" e in numerose lampade a olio) con una lama lunga circa 40-45 centimetri; pi\u00f9 tardi, dal termine del I secolo d.C., la lama della \"sica\" presentava una curvatura ancor pi\u00f9 netta, di quasi 45 gradi.\nMentre le prime \"sicae\" si presentavano con lama a un solo taglio, quelle successive erano evidentemente a doppio taglio. La forma specifica era progettata per aggirare i lati dello scudo del nemico, pugnalarlo o trapassarlo dalla schiena. Siccome l'avversario abituale del gladiatore trace era il mirmillone dotato del grande scudo (lo \"scutum\"), un'arma come la \"sica\" era necessaria per rendere il duello pi\u00f9 equilibrato ed eccitante.\nLa \"sica\" era l'arma comunemente usata dai Sicani (da cui deriva il termine sicario) e dai Traci, ed \u00e8 visibile nelle loro mani lungo tutta la Colonna traiana.\nStile di combattimento.\nLa \"sica\" veniva usata solamente con la curva rivolta verso il basso, concava, e lo stile di combattimento era simile a quello del Kama. Consentiva, se usata con maestria, di tranciare un arto con facilit\u00e0. Era molto temuta dai legionari romani, e comport\u00f2 delle modifiche nella progettazione delle loro armature.\nQuesta spada poteva anche essere usata, in mani esperte, per uccidere in un colpo solo. Mantenendo la curvatura rivolta verso il basso la punta si sarebbe con facilit\u00e0 agganciata all'elmo del nemico. Il trace poteva smuovere poi la spada dirigendola verso l'alto entro la mascella e attraverso la faccia uccidendolo all'istante.\nCuriosit\u00e0.\nIn albanese il coltello si chiama \"thika\", riferimento palese all'origine di questo popolo con i cittadini che popolavano i Balcani nell'antichit\u00e0 classica: illiri, daci e traci."}
{"id": "2329696", "revid": "767487", "url": "https://it.wikipedia.org/wiki?curid=2329696", "title": "Ready Sexed Go!", "text": "Ready Sexed Go! \u00e8 l'ultimo album del gruppo pop punk statunitense The Joykiller, comprendente tracce degli altri album della band oltre a nuovi brani e pubblicato nel 2003 da Epitaph Records. Per la registrazione di quest'album l'ex chitarrista del gruppo Ron Emory \u00e8 tornato in formazione."}
{"id": "2329702", "revid": "767487", "url": "https://it.wikipedia.org/wiki?curid=2329702", "title": "Bijan Mortazavi", "text": "Nonostante i suoi dischi siano banditi in Iran, i suoi pezzi strumentali sono spesso mandati in onda dalla TV di Stato iraniana.\nFormazione.\nNato nell'Iran settentrionale, Bijan Mortazavi cominci\u00f2 a suonare il violino ad appena tre anni.\nRicevette lezioni a Teheran da cinque rinomati violinisti, ognuno dei quali gli impart\u00ec lezioni in tecniche e settori specifici quali improvvisazione, orchestrazione, arrangiamento, quarti di tono, dastgah, e altro.\nA sette anni cominciarono i suoi studi di piano, chitarra, percussioni e strumenti folk a corda, come l'oud, il tar, e il santur.\nAll'et\u00e0 di undici anni, Bijan vinse il primo premio in un concorso nazionale iraniano per studenti di ogni et\u00e0, e a quattordici anni mise insieme un'orchestra di 32 membri, per suonare proprie composizioni al celebre Summer Camp di Ramsar in Iran.\nDopo il diploma si trasfer\u00ec nel Regno Unito, dove pot\u00e9 seguire i suoi interessi nel campo dell'Ingegneria Civile, continuando nel frattempo a suonare e a studiare violino.\nGiovent\u00f9.\nNel 1979, Bijan si trasfer\u00ec negli Stati Uniti, e continu\u00f2 i suoi studi musicali all'Universit\u00e0 del Texas, stabilendosi poi in California nel 1985. \nIn California cominci\u00f2 a comporre ed arrangiare musica per cantanti pop iraniani e raggiunse la fama come autore delle canzoni del celebre cantante iraniano Moein, per il quale compose molti pezzi, suonando dal vivo il violino nella sua orchestra. Da lui apprese l'arte del canto.\nMortazavi pubblic\u00f2 il suo primo album \"Bijan Mortazavi, his music and his songs\" nel 1990, che si rivel\u00f2 un notevole successo fra i dischi persiani di quell'anno.\nCarriera musicale.\nDopo la pubblicazione dell'album \"Bijan Mortazavi 3\", la maggior parte della popolazione iraniana lo considerava ormai un violinista e cantante di talento. L'album successivo \"Fire on Ice\", un mix di violino in stile persiano e New Age gli rec\u00f2 ancora maggiore fama, ma nonostante ci\u00f2 Mortazavi non avrebbe pi\u00f9 pubblicato un album di musica strumentale.\nNel 2004 Bijan pubblic\u00f2 l'album \"Ye Ghatreh Darya\", un album di gioiosa musica da ballo, che comprendeva anche un pezzo in stile curdo, \"Ronak\". L'album riscosse immediato successo e divenne un tipico tormentone in occasione di matrimoni e feste in Iran.\nL'album del 2006, \"Be man che\", segn\u00f2 una decisa svolta, soprattutto dal punto di vista dei testi, scritti dal celebre poeta iraniano Iraj Janatie Ataie, autore per molti altri artisti pop iraniani quali Ebi e Dariu\u0161. \nA partire da \"Fire on Ice\", gli album di Mortazavi sono stati un mix di pezzi strumentali e cantati, con Bijan che ha un ruolo primario suonando la maggior parte degli strumenti usati.\nStrumento.\nBijan suona un violino bianco fatto artigianalmente, proveniente da \u0160iraz, Iran. \"Anche se non suona in maniera perfetta, \u00e8 il mio violino ed io non voglio suonarne un altro\", ha affermato Bijan in un'intervista televisiva.\nConcerti.\nIl tour internazionale cominciato nel 1990 avrebbe portato Mortazavi in tutto il mondo, e Bijan Mortzavi \u00e8 stato il primo artista iraniano ad essere sponsorizzato dalla Chrysler Corporation.\nGreek Theatre.\nIl 3 luglio 1994 , Bijan Mortazavi \u00e8 stato il primo artista iraniano a suonare al Greek Theatre di Los Angeles. In quell'occasione, nel set venne incluso un pezzo che aveva scritto all'et\u00e0 di 11 anni, \"Epic\". Il concerto \u00e8 stato poi pubblicato come video live, con il titolo \"Bijan Live at the Greek Theatre\".\nWashington D.C.\nIl 20 ottobre 2007 Bijan ha suonato a Washington D.C., insieme al giovane, talentuoso violinista e cantante iraniano \u0160admehr Aghili. In quell'occasione hanno reso una versione per due violini del celebre canto patriottico iraniano Ey Ir\u00e2n (\"Ehi Iran\").\nRitorno in Iran?\nDurante il periodo di Mohammad Khatami presidente, la scena musicale iraniana si anim\u00f2 considerevolmente, e molti artisti che dopo la rivoluzione iraniana si erano trasferiti all'estero, tornarono in Iran, dove proseguirono la loro carriera.\nBijan Mortazavi tent\u00f2 di ottenere il permesso di pubblicare un album in Iran, permesso che per\u00f2 non gli venne, n\u00e9 gli \u00e8 stato tuttora accordato.\nAttualmente Bijan Mortazavi risiede a Los Angeles."}
{"id": "2329724", "revid": "326243", "url": "https://it.wikipedia.org/wiki?curid=2329724", "title": "DBGT", "text": ""}
{"id": "2329732", "revid": "81103", "url": "https://it.wikipedia.org/wiki?curid=2329732", "title": "Palazzo Frette (Monza)", "text": ""}
{"id": "2329738", "revid": "547992", "url": "https://it.wikipedia.org/wiki?curid=2329738", "title": "Questione di cuore", "text": "Questione di cuore \u00e8 un film del 2009, scritto e diretto da Francesca Archibugi e interpretato da Antonio Albanese e Kim Rossi Stuart.\nLiberamente tratto dal romanzo di Umberto Contarello, \"Una questione di cuore\" (edito da Feltrinelli), il film racconta l'amicizia tra Angelo e Alberto, due uomini molto diversi tra loro, per provenienza sociale, cultura e modo di vivere.\nIl film \u00e8 uscito nelle sale italiane il 17 aprile 2009.\nTrama.\nAngelo, carrozziere di borgata, e Alberto, sceneggiatore in crisi, vengono colpiti da infarto e si ritrovano a condividere la stessa stanza d'ospedale. Attraverso la malattia, malgrado le diverse appartenenze sociali e culturali, tra i due inizia un'intensa amicizia che li render\u00e0 indispensabili l'uno all'altro.\nNote di produzione.\nNella parte di se stessi appaiono nel film Daniele Luchetti, Paolo Sorrentino, Carlo Verdone, Paolo Virz\u00ec e Stefania Sandrelli.\nAscanio Celestini e Paolo Villaggio appaiono in brevi camei."}
{"id": "2329740", "revid": "729019", "url": "https://it.wikipedia.org/wiki?curid=2329740", "title": "Giambattista Pentasuglia", "text": "Noto per essere stato l'unico lucano a prendere parte, sin dal principio, alla spedizione dei Mille, partecip\u00f2 anche alle Guerre d'indipendenza italiane e svolse importanti incarichi nel campo della nascente telegrafia.\nBiografia.\nNato da Giuseppe e Concetta Buonsanti, crebbe in una nobile famiglia che volle indirizzarlo alla vita ecclesiastica. In giovane et\u00e0 fu seminarista a Matera ed ebbe un ruolo di rilievo nella massoneria. Fu \"Maestro Venerando\" della Loggia di Matera sotto il Grande Oriente d'Italia (trent'anni dopo la sua morte la Loggia fu intitolata a suo nome).\nAbbandonati i desideri dei genitori a favore degli ideali risorgimentali, nel 1848 si arruol\u00f2 a Napoli per la spedizione contro l\u2019Austria. Rimasto ferito nella battaglia di Treviso, fu nominato ufficiale per merito di guerra. Impossibilitato, per motivi politici, a tornare nella terra natia, visse a Torino, dove frequent\u00f2 l'universit\u00e0 e si laure\u00f2 in fisica. Divenne istruttore degli allievi telegrafisti e, arruolatosi nel genio militare piemontese, fu nominato ispettore degli uffici telegrafici.\nDurante la seconda Guerra d'Indipendenza, fu assegnato al quartier generale di Napoleone III, con la mansione di sovrintendenza ai servizi telegrafici. Imbarcatosi volontario al seguito di Giuseppe Garibaldi, segu\u00ec la spedizione fino al Volturno. Allo sbarco di Marsala occup\u00f2 il locale ufficio telegrafico (che stava trasmettendo a Palermo l'allarme per l'avvistamento dei piroscafi piemontesi) e telegraf\u00f2 invece la falsa notizia che si trattava di imbarcazioni mercantili e che tutto era nella normalit\u00e0, cos\u00ec l'esercito borbonico venne colto di sorpresa.\nQuando, dopo la campagna, al Pentasuglia venne conferita l'onorificenza dell'Ordine Militare di Savoia, Garibaldi gli scriveva:\nA seguito dell'Unit\u00e0 d'Italia, fu insignito del titolo nobiliare di Conte, nominato ispettore generale ai telegrafi ed eletto deputato (1861). Ide\u00f2 e pose in opera il cavo telegrafico sottomarino tra Sicilia e Sardegna e sullo stretto di Messina. Partecip\u00f2 anche alla terza guerra d'indipendenza e, una volta terminata, fece ritorno alla sua natia Matera, lavorando come ispettore capo dei telegrafi e passandovi il resto della sua vita. La citt\u00e0 lo premi\u00f2 con una medaglia d'oro per le sue gesta patriottiche.\n\u00c8 sepolto nel cimitero di Matera di via IV Novembre.\nIl 17 marzo 2011, in occasione delle celebrazioni per il 150\u00ba anniversario dell'Unit\u00e0 d'Italia, \u00e8 stato inaugurato un busto in bronzo a lui dedicato nella Villa Comunale di Matera.\nAlla vita di Giambattista Pentasuglia \u00e8 stato dedicato un film documentario di Michele Buono e Pasquale Doria dal titolo \"Uno dei Mille - Giambattista Pentasuglia\", presentato in occasione della cerimonia conclusiva dei festeggiamenti per i 150 anni dell'Unit\u00e0 d'Italia svoltasi a Matera il 31 marzo 2012."}
{"id": "2329741", "revid": "36426", "url": "https://it.wikipedia.org/wiki?curid=2329741", "title": "Rotonda dell'Appiani (Monza)", "text": ""}
{"id": "2329743", "revid": "339392", "url": "https://it.wikipedia.org/wiki?curid=2329743", "title": "Teatrino di Corte (Monza)", "text": ""}
{"id": "2329753", "revid": "36426", "url": "https://it.wikipedia.org/wiki?curid=2329753", "title": "Villa Carminati-Ferrario (Monza)", "text": ""}
{"id": "2329755", "revid": "36426", "url": "https://it.wikipedia.org/wiki?curid=2329755", "title": "Villa Crivelli Mesmer (Monza)", "text": ""}
{"id": "2329756", "revid": "36426", "url": "https://it.wikipedia.org/wiki?curid=2329756", "title": "Villa Durini (Monza)", "text": ""}
{"id": "2329760", "revid": "36426", "url": "https://it.wikipedia.org/wiki?curid=2329760", "title": "Villa Mirabellino (Monza)", "text": ""}
{"id": "2329762", "revid": "36426", "url": "https://it.wikipedia.org/wiki?curid=2329762", "title": "Villa Pennati (Monza)", "text": ""}
{"id": "2329763", "revid": "36426", "url": "https://it.wikipedia.org/wiki?curid=2329763", "title": "Villa Prata (Monza)", "text": ""}
{"id": "2329766", "revid": "36426", "url": "https://it.wikipedia.org/wiki?curid=2329766", "title": "Villa Reale (Monza)", "text": ""}
{"id": "2329768", "revid": "31789", "url": "https://it.wikipedia.org/wiki?curid=2329768", "title": "Lens culinaris", "text": "La lenticchia (Lens culinaris ) \u00e8 una pianta dicotiledone della famiglia delle Fabaceae (o Leguminose), coltivata sin dall'antichit\u00e0. \u00c8 una pianta annuale, i cui frutti sono dei legumi che contengono due semi rotondi appiattiti, commestibili, ricchi di proteine e ferro, noti come lenticchie con diverse variet\u00e0, particolarmente apprezzati in Europa, anche se la produzione mondiale non \u00e8 elevata ( 3.841.883\u00a0t (2004)).\nRappresenta una delle prime specie domesticate: testimonianze archeologiche relative alla grotta di Franchthi in Grecia dimostrano che venisse mangiata tra il 13.000 e l'11.000 a.C.. \u00c8 stata una delle prime colture domesticate e il suo consumo viene attestato nell'episodio biblico di Esa\u00f9, nella Genesi.\nDescrizione.\nLa lenticchia \u00e8 una pianta annuale erbacea, alta da 20\u00a0cm a 70\u00a0cm. Gli steli sono dritti e ramificati.\nLe foglie sono alterne e composte (imparipennate con 10-14 foglioline oblunghe) e terminano con un viticcio generalmente semplice o bifido. Sono munite alla base di stipole dentate.\nI fiori, a corolla papilionacea tipica della sottofamiglia delle Faboideae, sono di color bianco o blu pallido e riuniti in grappoli da due a quattro. Il calice \u00e8 regolare, a cinque denti sottili e relativamente lunghi. La fioritura avviene tra maggio e luglio.\nI frutti sono dei baccelli appiattiti, corti, contenenti due semi dalla caratteristica forma a lente leggermente bombata. Il colore dei semi varia secondo le variet\u00e0 da pallido (verde chiaro, biondo, rosa) a pi\u00f9 scuro (verde scuro, bruno, violaceo).\nDistribuzione e habitat.\nQuesta specie \u00e8 originaria delle regioni temperate calde del mondo antico:\nLa lenticchia \u00e8 coltivata nel mondo intero, ma non cresce praticamente pi\u00f9 allo stato selvatico.\nTassonomia.\nLa specie comprende quattro sottospecie principali:\nPrincipali variet\u00e0 coltivate.\nSvariate sono le cultivar di \"Lens culinaria\" in tutto il mondo. In Europa alcune cultivar sono state considerate prodotti tipici e dotate di denominazioni di origine (per es. la lenticchia verde di Puy AOC in Francia).\nIn alcuni casi vengono vendute decorticate come la lenticchia corallo o rosa o la Petite Golden.\nCommercialmente le cultivar si possono dividere in base al colore - verde (Richlea, Laird), giallo, rosso, marrone (Masoor dalla buccia marrone e l'interno aranciato) - e alla taglia (piccole, medie, grandi).\nIn Italia, le lenticchie pi\u00f9 rinomate e diffuse sono:\nProduzione.\nLa lenticchia \u00e8 relativamente tollerante alla siccit\u00e0 e viene coltivata in tutto il mondo.\nSecondo i dati forniti dalla FAOSTAT (FAO) nel 2013 la produzione mondiale di lenticchie \u00e8 stimata in 4,9 milioni di tonnellate.\nUso alimentare.\nSolo le lenticchie a buccia spessa devono essere tenute in ammollo prima di essere cucinate. Il tempo di cottura varia a seconda della variet\u00e0, quindi da pochi minuti a 40 minuti. \u00c8 bene aggiungere il sale solo a fine cottura.\nQualche ricetta a base di lenticchie:\nAvversit\u00e0.\nLe malattie da funghi che colpiscono la lenticchia sono l'antracnosi (\"Ascochyta pisi\"), la ruggine (\"Uromyces ervi\"), la peronospora (\"Peronospora viciae\") e il marciume basale (\"Sclerotinia sclerotiorum\"). Tra gli insetti il pi\u00f9 dannoso \u00e8 il tonchio (\"Bruchus signaticornis\").\nRiferimenti culturali.\nQuella delle lenticchie viene ritenuta una delle pi\u00f9 antiche coltivazioni dell'uomo, che si stava avvicinando all'agricoltura.\nSecondo la tradizione, le lenticchie simboleggiano la prosperit\u00e0 e il denaro, in quanto hanno una forma che ricorda quella delle monete. Per tale motivo, in Italia durante il cenone di San Silvestro si mangiano le lenticchie (spesso come accompagnamento di zampone o cotechino), come simbolo di prosperit\u00e0 per l'anno nuovo.\nNella cultura ebraica le lenticchie, insieme alle uova, fanno parte delle cerimonie tradizionali del lutto perch\u00e9 la loro forma rotonda simboleggia il ciclo di vita dalla nascita alla morte.\nIn Etiopia le lenticchie stufate chiamate kik o kik wot accompagnano la focaccia injera, il piatto nazionale. Lenticchie a pasta gialla sono inoltre usate per fare uno stufato non piccante che \u00e8 uno dei primi cibi solidi per lo svezzamento dei bambini."}
{"id": "2329769", "revid": "36426", "url": "https://it.wikipedia.org/wiki?curid=2329769", "title": "Chiesa di San Gerardino (Monza)", "text": ""}
{"id": "2329771", "revid": "155613", "url": "https://it.wikipedia.org/wiki?curid=2329771", "title": "Monumento a Vittorio Emanuele II", "text": ""}
{"id": "2329773", "revid": "23369866", "url": "https://it.wikipedia.org/wiki?curid=2329773", "title": "Lens esculenta", "text": ""}
{"id": "2329774", "revid": "36426", "url": "https://it.wikipedia.org/wiki?curid=2329774", "title": "Parrocchiale dei Santi Pietro e Paolo", "text": ""}
{"id": "2329776", "revid": "36426", "url": "https://it.wikipedia.org/wiki?curid=2329776", "title": "Palazzo Taccona (Muggi\u00f2)", "text": ""}
{"id": "2329782", "revid": "115533", "url": "https://it.wikipedia.org/wiki?curid=2329782", "title": "Aeronautica militare dello Zimbabwe", "text": ""}
{"id": "2329783", "revid": "36426", "url": "https://it.wikipedia.org/wiki?curid=2329783", "title": "Villa Sormani (Brugherio)", "text": ""}
{"id": "2329784", "revid": "61051", "url": "https://it.wikipedia.org/wiki?curid=2329784", "title": "Forza aerea dello Zimbabwe", "text": ""}
{"id": "2329785", "revid": "661526", "url": "https://it.wikipedia.org/wiki?curid=2329785", "title": "Villa Casati Stampa di Soncino", "text": ""}
{"id": "2329791", "revid": "339392", "url": "https://it.wikipedia.org/wiki?curid=2329791", "title": "Biblioteca Capitolare (Verona)", "text": ""}
{"id": "2329798", "revid": "1437331", "url": "https://it.wikipedia.org/wiki?curid=2329798", "title": "Monastero di Santa Croce del Corvo", "text": "Il monastero di Santa Croce del Corvo \u00e8 un luogo di culto cattolico situato nella frazione di Bocca di Magra, in via Santa Croce, nel comune di Ameglia in provincia della Spezia.\nStoria e descrizione.\nSecondo fonti storiche gi\u00e0 prima dell'anno 1000 \u00e8 databile l'esistenza di una primaria cappella in cui si custodisce un crocifisso in legno.\nIl monastero fu fondato sul promontorio di Santa Croce nel 1176 dal vescovo Pipino Arrighi della Diocesi di Luni grazie alla donazione - il 2 giugno - del terreno (\"32 giove di terra\") ad un monaco (\"monaco de Corvo\"). I lavori per l'edificazione del monastero procedettero alacremente e si conclusero con l'affidamento, nel 1186, ai monaci benedettini di San Michele di Pisa.\nNel XIV secolo il complesso venne abbandonato, cos\u00ec come il prezioso crocifisso, e fu solo nel XVII secolo che una curata opera di restauro della chiesa, con la copertura dell'abside, consent\u00ec di riaprire al culto l'edificio.\nL'intera area fu acquisita nella seconda met\u00e0 del XIX secolo dalla famiglia Fabbricotti, facoltosi industriali del marmo, che vi insediarono la propria dimora. L'area venne dunque arricchita del parco monumentale e del bel castelletto in stile neogotico. Verso la met\u00e0 del XX secolo l'intera propriet\u00e0, in conseguenza del fallimento Fabbricotti, venne rilevata dal Monte dei Paschi di Siena dalla confraternita della Provincia ligure dei frati carmelitani scalzi per iniziativa del cardinale Anastasio Alberto Ballestrero e trasformata in centro per ritiri spirituali e di ospitalit\u00e0 selezionata.\nReso celebre dalle fascinose memorie di Dante e di Boccaccio, per cui la struttura \u00e8 sede del Centro lunigianese di studi danteschi, nella cappella seicentesca dell'antica area monastica si conserva da sempre l'eccezionalit\u00e0 della \"Santa Croce\", un Cristo ligneo in puro stile romanico-bizantino ascrivibile al X-XII secolo, la cui vicenda \u00e8 strettamente legata alla \"Reliquia del Preziosissimo Sangue\" che si conserva nella concattedrale di Sarzana.\nCuriosit\u00e0.\nNella sua biografia di Dante, Boccaccio narra l\u2019inverosimile, ma suggestivo episodio di come il poeta, in partenza per la Francia, avesse affidato ad un monaco di nome Ilario del monastero di Santa Croce del Corvo il manoscritto della \"cantica dell'Inferno\" affinch\u00e9 lo recapitasse a Uguccione della Faggiola, intendendo destinare poi la successiva \"cantica del Purgatorio\" a Moroello Malaspina e quella del \"Paradiso\" al re aragonese Federico di Sicilia."}
{"id": "2329818", "revid": "31886", "url": "https://it.wikipedia.org/wiki?curid=2329818", "title": "XVIII Giochi del Mediterraneo", "text": "I XVIII Giochi del Mediterraneo si sono svolti a Tarragona, in Catalogna (Spagna), dal 22 giugno al 1\u00ba luglio 2018. Originariamente avrebbero dovuto tenersi nel 2017, ma il 9 novembre 2016, a causa di problemi economici causati dalla crisi politica spagnola dello stesso anno, si decise di far slittare la manifestazione all'estate successiva.\nCandidature.\nLa votazione finale per i giochi del 2017 avvenne a Mersin, organizzatrice dell'edizione del 2013. In occasione della riunione del Comitato Generale dei Giochi del Mediterraneo, la citt\u00e0 catalana vincitrice si scontr\u00f2 con Alessandria d'Egitto, vincendo per 36 voti a 34. Tutti i Paesi arabi votarono per la candidata egiziana ad eccezione della Siria. Uno degli elementi che fecero preferire Tarragona fu sicuramente il clima politicamente incerto e conseguenti problemi di sicurezza.\nCalendario di candidatura.\nLa scadenza per la presentazione dei documenti di candidatura venne fissata al 30 giugno 2010. Le visite presso le citt\u00e0 candidate del Comitato di Valutazione avvennero tra settembre 2010 e gennaio 2011, mentre la consegna del documento di valutazione al Comitato esecutivo nel marzo 2011. La prima decisione finale sulla citt\u00e0 organizzatrice sarebbe dovuta avvenire da parte del CIJM nell'aprile 2011 a Volo durante l'Assemblea Generale.\nInizialmente il 2017 il CIJM ricevette cinque candidature. La decisione di togliere a Volo l'edizione del 2013 a favore di Mersin sconvolse il calendario di assegnazione; la decisione definitiva avvenne il 15 ottobre 2011 durante l'Assemblea Generale del CIJM tenutasi nella citt\u00e0 turca.\nAltri.\nIn Algeria la stampa aveva ipotizzato una candidatura di Orano o Annaba, che avrebbe avuto l'appoggio-ombra del presidente algerino del CIJM Amar Addadi.\nAltra citt\u00e0 che sembrava avesse interesse nell'organizzazione dei Giochi era Elche, che per\u00f2 non ufficializz\u00f2 mai l'intenzione.\nSviluppo e preparazione.\nSedi di gara.\nOltre a Tarragona, sede ufficiale dei Giochi, sono coinvolte altre 15 citt\u00e0. Le citt\u00e0 fanno tutte parte della comunit\u00e0 autonoma della Catalogna, oltre alla provincia di Tarragona ospitano pure alcuni eventi Barcellona e Castelldefels.\nI giochi.\nCerimonie.\nLa cerimonia d'apertura avr\u00e0 luogo il 22 giugno presso il Nou Estadi di Tarragona. Lo stesso stadio ospiter\u00e0 il 1\u00ba luglio pure la cerimonia di chiusura di questa edizione dei Giochi.\nPaesi partecipanti.\nSaranno presenti 26 nazioni. Per la prima volta saranno presenti il Portogallo e il Kosovo. Il Portogallo, tuttavia, parteciper\u00e0 come nazione invitata e non come membro ICMG.\nDiscipline sportive.\nIn questa edizione dei Giochi del Mediterraneo fa il suo debutto tra le discipline sportive la pallacanestro 3x3, variante della pallacanestro in cui le squadre sono ciascuna formate da 3 giocatori e la lunghezza del campo \u00e8 dimezzata. Inoltre fa la sua prima apparizione anche il triathlon.\nMedagliere.\nSolo e non hanno ottenuto medaglie su 26 nazioni partecipanti."}
{"id": "2329819", "revid": "1305772", "url": "https://it.wikipedia.org/wiki?curid=2329819", "title": "Micropsia", "text": "La micropsia \u00e8 una condizione neurologica che influenza la percezione visiva umana, in cui gli oggetti appaiono pi\u00f9 piccoli di quanto non lo siano realmente. \u00c8 l'opposto della macropsia.\nEziologia.\nLa micropsia pu\u00f2 essere causata da una distorsione ottica dell'immagine nell'occhio, o dall'uso di occhiali.\nLe cause neurologiche della micropsia comprendono l'emicrania e (raramente) l'epilessia parziale complessa. Sebbene cambiamenti nella percezione prodotti dall'assunzione di droghe normalmente scompaiano a seguito dell'eliminazione degli agenti chimici che li hanno prodotti, l'uso prolungato di cocaina pu\u00f2 lasciare effetti residui cronici di micropsia. Anche patologie oculari possono causare micropsia.\nAlcuni fenomeni dissociativi sono legati alla micropsia, e possono causare disturbi cerebrali di lateralizzazione."}
{"id": "2329820", "revid": "28592", "url": "https://it.wikipedia.org/wiki?curid=2329820", "title": "Sica supina", "text": ""}
{"id": "2329830", "revid": "235890", "url": "https://it.wikipedia.org/wiki?curid=2329830", "title": "Canterbury scene", "text": ""}
{"id": "2329832", "revid": "1305772", "url": "https://it.wikipedia.org/wiki?curid=2329832", "title": "San Francesco (Vito d'Asio)", "text": "San Francesco (\"Cjan\u00e2l\" in friulano occidentale, \"San Francesc\" in friulano standard) \u00e8 una frazione del comune di Vito d'Asio.\nGeografia fisica.\nSan Francesco si distende sull'ampia conca che si apre nell'Alta Val d'Arzino. Prati puliti e versanti boscosi offrono passeggiate che salgono alle case Giaf, alla capanna Givoli, alla Forca Armentaria, Palar e a Pozzis.\nA pochi chilometri da questo borgo (precisamente presso i Piani di Chiampon a 790 m s.l.m.) nasce il torrente Arzino, che attraversa il paese e offre, con le sue innumerevoli cascate e le sue forti rapide, dei meravigliosi giochi d'acqua. Lungo tutto il corso del torrente sono presenti ampi litorali ghiaiosi e sabbiosi, molto frequentati dai turisti nel periodo estivo, quando un'acqua tiepida, visto il periodo dell'anno, rende questi luoghi molto attraenti.\nSan Francesco \u00e8 posto a stretto contatto con la Carnia, ne rappresenta infatti la naturale porta d'accesso attraverso la pittoresca Valle di Preone, ma soprattutto, col valico di Sella Chianzutan, che \u00e8 direttamente collegato con il tolmezzino e con la Carnia intera. Verso meridione, invece, si apre il restante tratto della Val d'Arzino, con le frazioni di Vito d'Asio, Anduins e Casiacco. Oltre si trovano il comune di Forgaria nel Friuli, Clauzetto e Pinzano al Tagliamento.\nStoria.\nQuest'antica zona della Valle si \u00e8 formata in seguito all'insediamento di pastori clauzettani.\nNel periodo successivo al terremoto del 1976 le borgate del paese, parzialmente distrutte dal sisma, sono state rinnovate senza per\u00f2 cambiare la loro caratteristica fisionomia.\nEconomia.\nTurismo.\nTuristicamente gi\u00e0 nota, questa localit\u00e0 continua a proporre un'immagine di vita solerte e serena. San Francesco infatti, si ritrova ad assumere il ruolo di ponte verso la Carnia. La vetta del Monte Verzegnis, con i suoi 1915 m s.l.m., \u00e8 il pennone che si staglia tra le due valli. Nel periodo invernale, \"sui prati sottostanti sciatori di fondo s'inebriano di sole, mentre sulle piste del Piombada le scie degli slalomisti lasciano sulle nevi intrecci di serpentine rilucenti\".\nIl paese, lungo tutto il corso dell'anno e soprattutto durante il periodo estivo, \u00e8 visitato da qualche centinaia di turisti, sia di passaggio che residenti in seconde case. In gran numero si contano francesi e tedeschi."}
{"id": "2329835", "revid": "923674", "url": "https://it.wikipedia.org/wiki?curid=2329835", "title": "Guglielmo Sabatini", "text": "Biografia.\nSi laurea in Giurisprudenza a Siena. Nel 1911 ottiene la libera docenza in diritto e procedura penale presso l'Universit\u00e0 di Napoli.\nNel 1927 insegna presso l'Universit\u00e0 di Urbino \u2013 assume l'incarico di preside della Facolt\u00e0 di Giurisprudenza \u2013, con impegni didattici che lo incalzavano contemporaneamente anche su statistica e filosofia del diritto, e con richiami accademici, talora anche contemporanei, a Camerino, a Siena e a Napoli. A lui si deve, tra altre importanti opere, la fondamentale trilogia sulla \"Teoria delle prove nel diritto giudiziario penale\" (1909-1915); \"Il sistema delle prove nella storia e nella legislazione comparata\" (1909); \"Delle presunzioni e delle prove penali in generale\" (1911); \"Le prove nella fase investigative del processo, con una introduzione sul sistema delle prove nel nuovo codice di procedura penale\" (1915). \nL'11 novembre 1929 Sabatini pronunci\u00f2 il discorso inaugurale per l'apertura dell'anno accademico dedicato a \"Le basi della nuova legislazione penale italiana\". Da Urbino fondava la rivista \u00ab La scuola penale: unitaria \u00bb, che divent\u00f2 espressione del pensiero suo e dei suoi discepoli.\nNel 1931 passa alla Facolt\u00e0 giuridica dell'Universit\u00e0 degli Studi di Ferrara. Infine, \u00e8 all'Universit\u00e0 di Catania, dove insegna fino al 1949.\nSostenne nella scienza penalistica un indirizzo che, dissociando il concetto di reato da quello di colpa e di libert\u00e0 e superando le distinzioni tra imputabili e non imputabili, inquadrava unitariamente i concetti di \u00ab pena \u00bb e di \u00ab misura di sicurezza \u00bb.\nMuore in un'aula del tribunale a Catania nell'estate del 1949. In un ricordo si disse poco dopo la sua dipartita: \u00ab\" Scompare con Lui uno dei pi\u00f9 illustri rappresentanti di quella \u00ab Terza Scuola \u00bb che si pose, a suo tempo, come mediatrice nel conflitto tra Scuola Classica e Scuola Positiva, cercando di superare su di un terreno empirico l'antitesi tra libero arbitrio e determinismo\" \u00bb."}
{"id": "2329848", "revid": "181699", "url": "https://it.wikipedia.org/wiki?curid=2329848", "title": "San Orante", "text": ""}
{"id": "2329850", "revid": "210936", "url": "https://it.wikipedia.org/wiki?curid=2329850", "title": "Fills", "text": ""}
{"id": "2329865", "revid": "124309000", "url": "https://it.wikipedia.org/wiki?curid=2329865", "title": "Francesco Capriani", "text": "Biografia.\nLavor\u00f2 per la famiglia Caetani: fra le commesse ricevute va ricordato Palazzo Caetani a Cisterna di Latina.\nNel 1575 spos\u00f2 l'incisore mantovano Diana Scultori Ghisi.\nOpere.\nAlcune opere di Roma alle quali partecip\u00f2:"}
{"id": "2329866", "revid": "55935", "url": "https://it.wikipedia.org/wiki?curid=2329866", "title": "Jacques-Davy Duperron", "text": ""}
{"id": "2329882", "revid": "124139887", "url": "https://it.wikipedia.org/wiki?curid=2329882", "title": "Stazione di Berlino-Charlottenburg", "text": "La stazione di Berlino-Charlottenburg (in tedesco \"Berlin-Charlottenburg\") \u00e8 una stazione ferroviaria di Berlino, che serve il quartiere omonimo.\nLa stazione \u00e8 posta sotto tutela monumentale (\"Denkmalschutz\").\nStoria.\nAgli inizi degli anni settanta del XX secolo, una modifica viabilistica connessa alla pedonalizzazione della Wilmersdorfer Stra\u00dfe rese necessario l'abbattimento del fabbricato viaggiatori originario. Esso fu sostituito da un nuovo fabbricato, costruito dal 1972 al 1975 su progetto di G\u00fcnter H\u00f6now, in uno stile che richiama alcuni edifici analoghi dell'anteguerra (in particolare il fabbricato viaggiatori della stazione di Neuk\u00f6lln progettato da Alfred Grenander).\nMovimento.\nLa stazione \u00e8 servita dalle linee S\u00a03, S\u00a05, S\u00a07 e S\u00a09 della S-Bahn, dalle linee regionali RB\u00a014, RB\u00a021 e RB\u00a022 e dalle linee regionali espresse RE\u00a01 e RE\u00a07."}
{"id": "2329886", "revid": "599013", "url": "https://it.wikipedia.org/wiki?curid=2329886", "title": "Chiesa di Nostra Signora della Mercede e Sant'Erasmo", "text": "La chiesa di Nostra Signora della Mercede e Sant'Erasmo \u00e8 un luogo di culto cattolico situato nel quartiere di Nervi, in localit\u00e0 Capolungo, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di Nervi-Quinto dell'arcidiocesi di Genova.\nStoria e descrizione.\nSecondo le fonti storiche un primario edificio di culto fu edificato nel XV secolo, un oratorio, dedicato a sant'Erasmo. La struttura sub\u00ec un notevole ampliamento nel corso del XVIII secolo e in tempi recenti con un accurato restauro, soprattutto alle fondamenta, nel 1977.\nIl 31 gennaio del 1952 divenne rettoria succursale della chiesa di San Siro di Nervi e della chiesa di Sant'Ilario nell'omonima localit\u00e0, con decreto dell'arcivescovo di Genova cardinale Giuseppe Siri in vigore dal 3 febbraio. Il 9 marzo del 1953 fu elevata al titolo parrocchiale con la doppia intitolazione a Nostra Signora della Mercede e sant'Erasmo. La consacrazione dell'edificio \u00e8 avvenuta il 3 giugno del 1978."}
{"id": "2329887", "revid": "196390", "url": "https://it.wikipedia.org/wiki?curid=2329887", "title": "Mammed Amin Rasulzade", "text": ""}
{"id": "2329888", "revid": "339392", "url": "https://it.wikipedia.org/wiki?curid=2329888", "title": "Berlin Charlottenburg", "text": ""}
{"id": "2329889", "revid": "22229", "url": "https://it.wikipedia.org/wiki?curid=2329889", "title": "Santa Irene", "text": ""}
{"id": "2329890", "revid": "1305772", "url": "https://it.wikipedia.org/wiki?curid=2329890", "title": "Stazione di Charlottenburg", "text": ""}
{"id": "2329891", "revid": "1305772", "url": "https://it.wikipedia.org/wiki?curid=2329891", "title": "Jefferson Airplane Takes Off", "text": "Jefferson Airplane Takes Off \u00e8 il primo album in studio dei Jefferson Airplane pubblicato dalla RCA Victor nel settembre del 1966.\nFormazione.\nCrediti"}
{"id": "2329898", "revid": "1904508", "url": "https://it.wikipedia.org/wiki?curid=2329898", "title": "Isabella di Baviera (1863-1924)", "text": "Biografia.\nInfanzia.\nNata nel 1863 a Nymphenburg, Isabella di Baviera era figlia del principe di Baviera Adalberto e di Amalia Filippina di Borbone-Spagna.\nIl padre di Isabella, Adalberto, era il quarto figlio di Ludovico I di Baviera e di Teresa di Sassonia-Hildburghausen. Sua madre Amalia era figlia di Francesco di Paola, infante di Spagna e fratello minore di Ferdinando VII di Spagna, ed era sorella di Francesco, duca di Cadice e consorte della figlia di Ferdinando VII, Isabella II di Spagna.\nMatrimonio.\nSpos\u00f2 a Nymphenburg, il 14 aprile 1883, Tommaso di Savoia, secondo duca di Genova (1854-1931), figlio di Ferdinando di Savoia-Genova, e di Elisabetta di Sassonia.\nUltimi anni e morte.\nNel 1905 Isabella e suo marito, cos\u00ec come altri membri della Casa Savoia, parteciparono a una cerimonia in occasione della beatificazione di un sacerdote francese. Vi partecip\u00f2 anche papa Pio X, insieme con 1.000 pellegrini francesi e diverse migliaia di fedeli di altre nazionalit\u00e0, oltre a 22 cardinali e alla corte papale. L'evento fu notevole, perch\u00e9 era la prima volta nella quale membri di Casa Savoia assistevano ad una funzione religiosa alla presenza del Papa.\nCome duca e duchessa di Genova, Isabella e suo marito assolsero spesso altre funzioni in qualit\u00e0 di rappresentanti di Casa Savoia. Per esempio, nel 1911 parteciparono alla inaugurazione di un grande monumento a Vittorio Emanuele II a Roma. L'evento richiam\u00f2 quasi un milione di persone e vi parteciparono anche le regine vedove Maria Pia di Portogallo, Margherita d'Italia e il duca e la duchessa di Aosta.\nIsabella mor\u00ec a Roma nel 1924. Per il suo funerale fu utilizzata per l'ultima volta la carrozza detta \"l'Egiziana\", del 1819, di propriet\u00e0 di Casa Savoia e ora conservata al museo delle carrozze del Quirinale a Roma. Suo marito mor\u00ec sette anni dopo, nel 1931.\nCuriosit\u00e0.\nIl comune di Torino le ha intitolato un ponte sul fiume Po, il ponte principessa Isabella.\nDiscendenza.\nDal matrimonio tra Isabella e Tommaso di Savoia nacquero:"}
{"id": "2329904", "revid": "24443", "url": "https://it.wikipedia.org/wiki?curid=2329904", "title": "Monte Rigi", "text": ""}
{"id": "2329905", "revid": "399", "url": "https://it.wikipedia.org/wiki?curid=2329905", "title": "Donato Radogna", "text": "Carriera e biografia.\nAllenatore di grande capacit\u00e0 ed esperienza, inizi\u00f2 a seguire, venticinquenne, squadre dilettantistiche femminili della provincia di Bari. Alla prima avventura importante traghett\u00f2 la 2000Uno Bari alla vittoria dello scudetto 1978-79, mantenendo poi la squadra ai vertici fino al 1985. In quell'anno inizi\u00f2 una parentesi nel maschile; guid\u00f2 in tre anni la Capurso Gioia del Colle dalla Serie B2 all'A2.\nRitorn\u00f2 ad allenare squadre femminili a partire dal 1990, quando assunse la guida della Tra.De.Co. Altamura, in B2: in sole cinque stagioni guid\u00f2 la \"Jaws\" fino alla promozione in A1 (1993-94) e al prestigioso risultato della disputa delle semifinali \"play-off\" nella stagione 1995-96. Dopo la rinuncia della squadra pugliese a prendere parte alla stagione 1996-97, allen\u00f2 prima la Parmalat Matera e poi la Romanelli Firenze.\nNel 1999 ritorn\u00f2, dopo quattordici anni, a Bari. Assunse la presidenza e la guida tecnica della squadra (in A2) per tre stagioni avare di soddisfazioni. Nel 2003 divent\u00f2 direttore tecnico della Florens Castellana Grotte: nel 2005 assunse il ruolo di allenatore, e in pochi anni port\u00f2 il club dalla B1 ai vertici della pallavolo nazionale. Nella sua carriera, oltre allo storico campionato del 1979, vanta un totale di sette promozioni, due delle quali nel maschile con Gioia del Colle, le altre cinque nel femminile con Altamura (tre) e Castellana Grotte (due).\nNella stagione 2011-12 si trasferisce al Parma Volley Girls, neopromossa in A1; mentre nella stagione successiva viene chiamato dalla Robur Tiboni Urbino Volley a stagione in corso per sostituire Ettore Guidetti.\nDal 2017 \u00e8 selezionatore regionale femminile della Puglia."}
{"id": "2329906", "revid": "287204", "url": "https://it.wikipedia.org/wiki?curid=2329906", "title": "Casa della Giovent\u00f9 Francescana di Firenze", "text": "La Casa della Giovent\u00f9 Francescana si trova a Montughi, presso la chiesa dei Santi Francesco e Chiara, sulla collina detta \"Poggetto\". \nIl gruppo francescano di Montughi si form\u00f2 intorno a padre Michelangelo, un frate che, dal 1935, fece parte del convento dei Padri Cappuccini di Montughi. Questo frate, dotato di un forte carisma, fu stimato dal cardinale Elia Dalla Costa, da don Giulio Facibeni, da Giorgio La Pira.\nAttivit\u00e0.\nDal dopoguerra fino agli anni sessanta, i giovani che si riunivano insieme a padre Michelangelo per condurre attivit\u00e0 ricreative, culturali e spirituali, dettero vita al Terzo Ordine Regolare di San Francesco nei locali del \"Cenacolo\" e stamparono la loro rivista \"Il Colle\" nei locali vicini al teatrino. Nel 1948 nacque la \"GIFRA\", Giovent\u00f9 Francescana, e Montughi divenne un punto di riferimento per le associazioni di Giovent\u00f9 Francescana che avevano sede nelle altre regioni.\nLa Giovent\u00f9 Francescana di Montughi esiste ancora. Negli anni sono passati tanti volti e tante persone e in alcuni momenti si \u00e8 anche rischiata la sua estinzione. Oggi, sempre grazie al sostegno dei Frati cappuccini, e in particolare all'iniziativa di Fra' Mario Giovacchini (assistente della fraternit\u00e0 locale e viceparroco dalla fine del 2005 fino all'estate del 2012) questo gruppo di giovani continua ad esistere e a camminare insieme.\nNascita della parrocchia.\nNel 1969 il cardinale Ermenegildo Florit eresse a parrocchia la chiesa dei Santi Francesco e Chiara, in seguito fu istituito il \"Consiglio Pastorale\" e altri giovani si aggiunsero a quelli che avevano formato il primo nucleo della Giovent\u00f9 Francescana. Padre Michelangelo mor\u00ec nel 1978; per lui ebbe parole di approvazione anche Padre Pio"}
{"id": "2329907", "revid": "46291", "url": "https://it.wikipedia.org/wiki?curid=2329907", "title": "Castanea dentata", "text": "Il castagno americano (Castanea dentata ) \u00e8 un grande albero deciduo appartenente alla famiglia delle Fagacee, originario del Nord America.\nMorfologia.\n\"C. dentata\" \u00e8 un albero che cresce rapidamente e raggiunge e supera i 40 m di altezza con un tronco che pu\u00f2 superare i 3 m di diametro.\nFoglie.\n\u00c8 molto somigliante al castagno europeo e ad altre specie di \"Castanea\". Si distingue per le foglie marcatamente dentate, con apice e denti molto acuti.\nSia le foglie, che appaiono lucenti, che le gemme e i rametti dell'anno sono completamente glabri.\nLe foglie sono pi\u00f9 ampie che negli altri castagni.\nFiori.\nI fiori come quelli delle specie congeneri, sono portati in amenti, sono unisessuali e quelli femminili si trovano alla base di amenti misti.\nL'impollinazione \u00e8 operata dal vento o dagli insetti pronubi.\nFrutti.\nI frutti sono delle noci racchiuse in gruppi di 3 all'interno delle cupole spinescenti.\nSono pi\u00f9 piccoli rispetto a quelli del castagno europeo, ma ugualmente dolci, e vengono prodotti in grande quantit\u00e0 dalla pianta.\nDistribuzione e habitat.\n\"C.dentata\" aveva in passato un grande areale che si estendeva dal Maine e dall'Ontario e fino al Mississippi, ai Monti Appalachi e alla valle del fiume Ohio.\nLa specie \u00e8 praticamente scomparsa dall'intero areale a causa dell'attacco da parte del fungo parassita \"Cryphonectria parasitica\", agente causale del cancro corticale del castagno, introdotto accidentalmente in America su castagni asiatici importati. Il primo caso documentato di attacco fu quello di un esemplare che cresceva nello zoo del Bronx a New York nel 1904..\nDa allora in pochi decenni furono distrutti pi\u00f9 di 3 miliardi di castagni americani e la specie giunse sull'orlo dell'estinzione.\nUna vera e propria catastrofe tenendo conto che numerosissime specie animali si nutrivano dei frutti di queste piante, e che secondo alcune stime rappresentavano circa il 25 % degli alberi presenti sui Monti Appalachi.\nAttualmente le poche piante sopravvissute all'interno dell'areale hanno l'aspetto di grandi arbusti e solo fuori dalle zone d'origine, dove il fungo non \u00e8 arrivato, si possono osservare degli alberi di grandi dimensioni.\nSono parecchie le organizzazioni che si occupano della salvaguardia di questa specie, e che cercano di far sviluppare la resistenza al patogeno tramite l'incrocio con specie quali il castagno giapponese, oppure facendo ricorso alle biotecnologie e all'ingegneria genetica, con risultati promettenti per il futuro.\nUsi.\nIn passato era di notevole importanza economica per gli Stati Uniti per la produzione di castagne e di legno."}
{"id": "2329914", "revid": "36426", "url": "https://it.wikipedia.org/wiki?curid=2329914", "title": "Cappella espiatoria di Monza", "text": ""}
{"id": "2329918", "revid": "15756", "url": "https://it.wikipedia.org/wiki?curid=2329918", "title": "Philippe Duplessis-Mornay", "text": "Biografia.\nNacque a Buhy, una piccola localit\u00e0 della Val-d'Oise. Studi\u00f2 al \"Coll\u00e8ge de Lisieux\" di Parigi dove l'aveva iscritto il padre per sottrarlo all'influenza della madre che mostrava simpatie per il Protestantesimo; dopo la morte del padre (1559) la famiglia ader\u00ec alla religione riformata. Mornay studi\u00f2 giurisprudenza all'Universit\u00e0 di Heidelberg nel 1565 e l'anno seguente ebraico e tedesco all'Universit\u00e0 di Padova. Con lo scoppio della seconda guerra di religione (1567), si un\u00ec all'esercito del principe di Cond\u00e9, ma una caduta da cavallo gli imped\u00ec di prender parte attiva alla guerra. La sua carriera di apologeta ugonotto cominci\u00f2 nel 1571 col lavoro \"Dissertation sur l'\u00c9glise visible\"; la sua carriera di diplomatico cominci\u00f2 l'anno successivo, nel 1572, quando prese parte a una missione riservata presso Guglielmo I d'Orange per conto dell'ammiraglio de Coligny.\nSfugg\u00ec al massacro di San Bartolomeo (1572) con l'aiuto di un amico cattolico, e si rifugi\u00f2 in Inghilterra. Ritornato in Francia verso la fine del 1573, nei due anni seguenti partecip\u00f2 con vario successo alle campagne di Enrico di Borbone (dal 1572 re di Navarra col nome di \"Enrico III\", e poi dal 1589 re di Francia col nome di Enrico IV). Fu fatto prigioniero dal Duca di Guisa il 10 ottobre 1575, ma pot\u00e9 essere riscattato dietro pagamento di una modesta somma di danaro. Poco dopo, a Sedan, spos\u00f2 Charlotte Arbaleste. Gradatamente Mornay venne riconosciuto come l'uomo di fiducia di Enrico di Borbone, di cui fu procuratore dapprima in Inghilterra (una prima volta dal 1577 al 1578 e di nuovo nel 1580) e successivamente nei Paesi Bassi (nel biennio 1581-82). Il periodo di maggiore attivit\u00e0 politica di Mornay inizi\u00f2 nel 1584 quando mor\u00ec il Duca di Alen\u00e7on-Anjou, ultimo fratello del re di Francia Enrico III, permettendo cos\u00ec ad Enrico di Borbone di divenire erede della corona di Francia. Dopo la morte del Principe di Cond\u00e9 (1588) la sua influenza divenne cos\u00ec grande da essere chiamato \"il papa degli Ugonotti\". Prese parte all'assedio di Dieppe, combatt\u00e9 a Ivry e prese parte all'assedio di Rouen nel 1591-92, fino a che non fu inviato in missione alla corte di Elisabetta I d'Inghilterra. Fu deluso dall'abiura al protestantesimo di Enrico IV (1593) e gradatamente si ritir\u00f2 dalla vita di corte, dedicandosi all'\"Accademia di Saumur\", l'universit\u00e0 degli ugonotti che ebbe una prestigiosa vita fino alla sua soppressione, nel 1683, ad opera di Luigi XIV.\nGli ultimi anni della sua vita, rattristati dalla perdita dell'unico figlio (1605) e della moglie (1606), li trascorse nel mettere a punto l'organizzazione degli Ugonotti. Fu eletto deputato dei protestanti francesi al Sinodo di Dordrecht (1618) e, nonostante l'impossibilit\u00e0 a presenziarvi per un divieto di Luigi XIII, contribu\u00ec ugualmente alle deliberazioni mediante comunicazioni scritte. Perse il governatorato di Saumur durante l'insurrezione degli Ugonotti nel 1621, e mor\u00ec in esilio nelle sue propriet\u00e0 di La For\u00eat-sur-S\u00e8vre (Deux-S\u00e8vres).\nScritti.\nFra i suoi lavori principali:"}
{"id": "2329923", "revid": "21880", "url": "https://it.wikipedia.org/wiki?curid=2329923", "title": "Coninae", "text": ""}
{"id": "2329926", "revid": "2070821", "url": "https://it.wikipedia.org/wiki?curid=2329926", "title": "Linda Kozlowski", "text": "Biografia.\n\u00c8 nata da americani di origine polacca, Helena Parniavska e Stanley Kozlowski. \nSposata dal 1990 al 2014 con l'attore australiano Paul Hogan, ha lavorato al fianco del marito in tutti i film della serie cinematografica di \"Mr. Crocodile Dundee\" e nella commedia \"Un angelo da quattro soldi\" (1990). Nel 1987 ha ottenuto una \"nomination\" ai Golden Globe per la migliore attrice non protagonista per l'interpretazione, appunto, in \"Mr. Crocodile Dundee\". Dopo il terzo episodio della \"saga\" ha di fatto lasciato le scene, lamentando di non avere pi\u00f9 avuto occasione di recitare in ruoli di valore."}
{"id": "2329928", "revid": "287204", "url": "https://it.wikipedia.org/wiki?curid=2329928", "title": "Vitaliano da Capua", "text": "Agiografia.\nSpesso riportato come di nascita capuana \u00e8 presente sul Martirologio Romano del Baronio il 16 luglio, mentre in antichi calendari \u00e8 riportato come \"Caudii in Campania, sancti Vitaliani, episcopi\", memoria ripresa dal Martyrologium Hieronymianum (errato, il Martyrologium in questione \u00e8 antecedente alla vita del santo), cosa che ha fatto ipotizzare una sua origine sannitica e precisamente dall'antica Caudium sulla Via Appia Antica, a met\u00e0 strada tra Benevento e Capua. Entrambe le citt\u00e0 lo riportano quale loro vescovo, potendo esserlo stato prima, brevemente, dell'una e poi dell'altra. Non compare comunque sul pi\u00f9 antico calendario di Capua del XII secolo.\nLa principale fonte sulla sua vita \u00e8 un codice in pergamena del XII secolo trovato da monsignor Stefano Borgia nella Biblioteca della chiesa di Benevento. Secondo questa biografia Vitaliano, a causa della sua santit\u00e0 e contro il suo volere, fu nominato dal popolo e dal clero vescovo della citt\u00e0 di Capua, ma, venuto in odio ad alcuni prelati che speravano di impossessarsi della carica episcopale, ebbe da questi sostituiti nella notte i propri abiti con altri da donna. Svegliatosi per l'ufficio mattutino e non accortosi della sostituzione, il prelato con questi abiti si vest\u00ec e presentatosi in chiesa fu sbeffeggiato e accusato di predicare la castit\u00e0 ma di non praticarla. Vitaliano, protestando la propria innocenza, si liber\u00f2 subito dell'abito e abbandon\u00f2 la diocesi dirigendosi immediatamente verso Roma, presso il Papa. Ma i suoi nemici lo inseguirono e, raggiuntolo in riva al mare presso l'antica Sinuessa, lo chiusero in un sacco di cuoio e lo gettarono tra le onde. Grazie alla protezione divina il Santo raggiunse Ostia, dove venne liberato dal sacco, sano e salvo. Qui si trattenne per circa sette mesi.\nIntanto Capua, come punizione divina per l'empiet\u00e0 dei suoi abitanti, veniva fragellata da una lunga siccit\u00e0, dalla peste e dalla carestia; veduto ci\u00f2 gli abitanti, ritrovato San Vitaliano, lo pregarono di riprendere la sua cattedra vescovile. Al suo ritorno a Capua si ebbe subito un'abbondantissima pioggia. Rifiut\u00f2 per\u00f2 l'episcopato e sentendo in seguito vicina la morte si ritir\u00f2 in eremitaggio prima in un luogo prossimo all'antica Caserta chiamato allora Miliarum (o forse Maltanum) e poi presso le vette del \"Monte Virgiliano\", dove in seguito, essendo il nome mutato in Monte Vergine, sorger\u00e0 l'omonimo santuario. Qui edific\u00f2 un sacello, in onore della SS.\u00aa Madre di Dio e si spense il 16 luglio 699, venendo seppellito nel santuario da lui edificato.\nCulto.\nIn una data anteriore al 716 (o nel 914) il suo corpo sarebbe stato spostato da Monte Vergine a Benevento a causa delle incursioni saracene a cura del vescovo di Benevento Giovanni V. Il 27 ottobre 1121, in occasione del trasferimento da \"Taverna\" a Catanzaro del vescovado, Papa Callisto II ne fece traslare le reliquie in quest'ultima citt\u00e0. Un equivoco sorto all'epoca affermava, confondendo questo santo con l'omonimo San Vitaliano di Osimo, anch'egli vescovo, che le spoglie si trovassero in quest'ultima citt\u00e0. In seguito, nel 1311, fu edificata a cura del conte di Catanzaro Pietro Ruffo, presso la cattedrale cittadina, una cappella ad esso dedicata in cui ne furono riposti i resti. Nel 1583, andata in rovina questa cappella, fu effettuata dal vescovo Nicol\u00f2 Orazio la ricognizione delle spoglie poi conservate in una cassetta foderata di velluto. La tradizione vuole che dal suo sepolcro sia trasudata la manna."}
{"id": "2329929", "revid": "599013", "url": "https://it.wikipedia.org/wiki?curid=2329929", "title": "Christiane F\u00fcrst", "text": "Gioca nel ruolo di centrale nelle Denso Airybees.\nCarriera.\nNel 1999 Christiane F\u00fcrst comincia la sua carriera da professionista nel mondo della pallavolo, esordendo nel massimo campionato tedesco con la maglia del Dresdner Sportclub 1898. Con la squadra della propria citt\u00e0 resta per sette stagioni, ottenendo due successi in campionato, oltre a due vittorie della Coppa di Germania. Nel 2003 fa il suo esordio in nazionale, ottenendo lo stesso anno, la medaglia di bronzo al campionato europeo.\nNel 2007 si trasferisce in Italia nel Robursport Volley Pesaro, in serie A1 con la quale si aggiudica la Coppa CEV e vince lo scudetto. La stagione successiva \u00e8 ancora al club marchigiano ed ottiene nuovamente la vittoria dello scudetto a cui si aggiunge anche quella della Supercoppa italiana e della Coppa Italia. Con la nazionale nel 2009 vince la medaglia di bronzo al World Grand Prix e nello stesso anno raggiunge il quarto posto al campionato europeo dove viene premiata per il miglior muro.\nNella stagione 2009-10 viene ingaggiata dal Volley Bergamo, squadra con la quale si aggiudica la massima competizione europea per club ossia la Champions League. Nella stagione successiva passa al Fenerbah\u00e7e Spor Kul\u00fcb\u00fc, nel massimo campionato turco, con il quale si laurea campione del mondo e ottiene la vittoria dello scudetto. Con la nazionale vince l'argento al campionato europeo 2011.\nNella stagione 2011-12 viene ingaggiata dal Vak\u0131fBank Spor Kul\u00fcb\u00fc, con cui nel campionato successivo disputa la stagione perfetta vincendo la Coppa di Turchia, la Champions League e lo scudetto; con la nazionale tedesca vince la medaglia d'oro all'European League 2013 e quella d'argento al campionato europeo 2013. Nell'annata 2013-14 vince la Supercoppa turca, la Coppa del Mondo per club e nuovamente la coppa nazionale e il campionato. La stagione successiva viene ingaggiata dall'Eczac\u0131ba\u015f\u0131 Spor Kul\u00fcb\u00fc, con cui vince la sua quarta Champions League e la sua terza Coppa del Mondo per club.\nNel campionato 2016-17 approda in Giappone, difendendo i colori delle Denso Airybees, in V.Challenge League I."}
{"id": "2329930", "revid": "287204", "url": "https://it.wikipedia.org/wiki?curid=2329930", "title": "Christiane Furst", "text": ""}
{"id": "2329935", "revid": "73843", "url": "https://it.wikipedia.org/wiki?curid=2329935", "title": "Monete Italiane Regionali", "text": "I volumi della serie Monete Italiane Regionali o pi\u00f9 semplicemente MIR sono un'opera numismatica in pi\u00f9 volumi edita dalla casa d'aste \"Varesi\" di Pavia.\nSi propone come tentativo di aggiornamento del Corpus Nummorum Italicorum e fino ad oggi consiste in 13 volumi. Maggiormente aggiornato rispetto al CNI, contiene anche valutazioni delle monete riportate. Tuttavia \u00e8 meno rigoroso nel riportare le varianti."}
{"id": "2329939", "revid": "709565", "url": "https://it.wikipedia.org/wiki?curid=2329939", "title": "Mostri &amp; pirati", "text": "Mostri &amp; pirati \u00e8 una serie televisiva a cartoni animati di 26 episodi prodotta da Red Whale, Magic Production Group e Mondo TV nel 2007, ed \u00e8 stata interamente disegnata dal noto fumettista italiano Emilio Urbano. La serie \u00e8 stata sponsorizzata dalla Kinder e Ferrero per aumentare le vendite dei suoi prodotti distribuendo giochi, gadget e un DVD intitolato \"Mostri &amp; pirati - L'avventura\" contenente gli episodi dal 3\u00ba al 7\u00ba della serie animata.\nLa prima stagione della serie \u00e8 stata trasmessa su Italia 1 dal 15 novembre al 27 dicembre 2008.\nUna seconda stagione, annunciata nel 2010, venne pubblicata il 3 ottobre 2014 sul canale YouTube ufficiale di Mondo World (Mondo TV), tuttavia \u00e8 stata resa disponibile esclusivamente doppiata in lingua inglese; in italiano \u00e8 tuttora inedita."}
{"id": "2329942", "revid": "33689", "url": "https://it.wikipedia.org/wiki?curid=2329942", "title": "Nobili", "text": ""}
{"id": "2329949", "revid": "51032", "url": "https://it.wikipedia.org/wiki?curid=2329949", "title": "Linda Koslowski", "text": ""}
{"id": "2329955", "revid": "729019", "url": "https://it.wikipedia.org/wiki?curid=2329955", "title": "Fiat 519", "text": "La Fiat 519 \u00e8 un'autovettura di lusso prodotta dalla FIAT dal 1922 al 1927; si tratta della prima vettura ad essere prodotta negli stabilimenti del Lingotto.\nIl contesto.\nInsieme alla 520 Superfiat, fu l'automobile d'alta gamma della FIAT nel periodo tra le due guerre mondiali. Aveva installato dei freni idraulici (pi\u00f9 precisamente un impianto Pierrot) su tutte e quattro le ruote, un'eccezione per l'epoca.\nFurono prodotti 2411 esemplari e se ne sono conservati 25. Tra questi, solamente una \u00e8 la \u201c519\u201d prima serie, e dunque era solo una e la vera e propria \u201c519\u201d. Le altre erano versioni accorciate derivate, e tutte quante montano il classico radiatore della \u201c519\u201d.\nEra a trazione posteriore ed a quattro porte. Furono commercializzate diverse versioni, pi\u00f9 precisamente berlina, limousine e cabriolet. Il cambio era a quattro rapporti manuale.\nCostruita su un telaio completamente nuovo, era contraddistinta da un passo di 3600\u00a0mm, una lunghezza di 4365\u00a0mm ed una carreggiata di 1471\u00a0mm. Il motore era a sei cilindri in linea, ed aveva una cilindrata di 4766 cm\u00b3 con valvole in testa e due valvole per cilindro, un alesaggio di 85 mm ed una corsa di 140\u00a0mm. Sviluppava una potenza di 77 hp. Le sospensioni erano a balestra semi-ellittica ed era a trazione posteriore . Raggiungeva la velocit\u00e0 massima di 127 km/h. Pesava 2350 kg.\nVersioni prodotte.\nFurono prodotte cinque versioni differenti, pi\u00f9 precisamente la \u201c519\u201d, la \u201c519A\u201d, la \u201c519B\u201d, la \u201c519C\u201d e la \u201c519S 4/5S Tourer\u201d. Avevano tutte quattro portiere e 2+2 posti. Qui sotto sono riassunte le caratteristiche salienti dei vari modelli:"}
{"id": "2329958", "revid": "89688", "url": "https://it.wikipedia.org/wiki?curid=2329958", "title": "8\u00aa edizione dei Satellite Awards", "text": "L'ottava edizione dei Satellite Award si \u00e8 tenuta il 21 febbraio 2004."}
{"id": "2329963", "revid": "1584528", "url": "https://it.wikipedia.org/wiki?curid=2329963", "title": "Learn to Fly", "text": "Learn to Fly \u00e8 un singolo del gruppo musicale statunitense Foo Fighters, pubblicato il 18 ottobre 1999 come primo estratto dal terzo album in studio \"There Is Nothing Left to Lose\".\nVideo musicale.\nIl videoclip si svolge su un aereo, ed \u00e8 una parodia del film \"L'aereo pi\u00f9 pazzo del mondo\". Due meccanici di una compagnia aerea (interpretati dai Tenacious D) nascondono nella macchina del caff\u00e8 una bustina con scritto \u00abWORLD DOMINATION \"EROTIC\" Sleeping Powder\u00bb, che causa allucinazioni e comportamenti strani in chiunque beva il caff\u00e8. I componenti del gruppo, gli unici a bordo a non averlo bevuto, si trovano costretti a far atterrare l'aereo al posto dei piloti, impossibilitati a farlo. Nel video, ogni componente del gruppo (Dave Grohl, Nate Mendel e Taylor Hawkins) interpreta sia s\u00e9 stesso che altri ruoli.\nCover.\nIl 26 luglio 2015, mille musicisti italiani (350 chitarristi, 250 cantanti, 250 batteristi e 150 bassisti) si sono radunati a Cesena, presso il parco dell'ippodromo nell'ambito di un progetto chiamato Rockin'1000, suonando il brano simultaneamente. L'evento, da record per il numero di persone coinvolte, ha avuto lo scopo principale di invitare i Foo Fighters a esibirsi dal vivo proprio nella sopracitata citt\u00e0. Il video ufficiale dell'esecuzione del brano \u00e8 divenuto subito virale su YouTube e il 31 luglio, attraverso i social network, Dave Grohl ha espresso la sua ammirazione, promettendo che il gruppo avrebbe accolto l'invito, promessa poi mantenuta il 3 novembre successivo con un concerto al Carisport di Cesena."}
{"id": "2329966", "revid": "2126347", "url": "https://it.wikipedia.org/wiki?curid=2329966", "title": "Fontana dei Pesci", "text": "La fontana dei Pesci \u00e8 un monumento attribuito a Luigi Vanvitelli e situato nella piazza del Sedile del Campo nel centro storico di Salerno.\nStoria e caratteristiche.\nUno dei monumenti pi\u00f9 noti del centro storico di Salerno \u00e8 la fontana di Largo Campo, della quale si ha qualche frammentaria notizia storica.\nL'esistenza di una fontana a Largo Campo non necessariamente si deve identificare con quella attuale. La prima menzione di una sua esistenza, infatti, si trova in un documento della Chiesa di Sant'Andrea de Lavina del 1639. Nel 1692 essa viene ricordata da Pietro del Pezzo nel percorso della prima processione della statua d'argento di San Matteo. Stando a queste fonti essa dovrebbe essere datata almeno agli inizi del Seicento, tuttavia l'insieme degli elementi, che oggi la costituiscono, denunciano una maggiore articolazione costruttiva. Gi\u00e0 la struttura architettonica evidenzia una fattura cronologicamente diversa rispetto alle bocche d'acqua dei mascheroni e della vasca, ma anche dei delfini di metallo, che a loro volta sono ulteriormente successivi. Partendo da queste considerazioni si pu\u00f2 affermare che la vasca bombata e i due mascheroni di teste senili coronate da ghirlande vegetali, come divinit\u00e0 fluviali possono essere considerate parti originarie databili a cavallo fra XVI e XVII. Questa prima fontana dovrebbe corrispondere ad una politica di canalizzazione delle acque avviata dalla municipalit\u00e0 cittadina, di cui si ha notizia almeno dalla met\u00e0 del XVII secolo. Essa \u00e8 in corrispondenza con lo scorrimento delle acque sorgive dal monte, che nel tratto discendente da via Tasso conserva il nome medievale di Lama. L'aspetto monumentale con l'attuale elevato attaccato agli edifici privati deve essere avvenuto almeno intorno alla met\u00e0 del XVIII secolo. Questa situazione, infatti, si trova in un documento inedito, datato 1775, che assume il carattere di limite cronologico per l'elevato. Nell'atto di acquisto di un appartamento si afferma che esso \u201csi trova nel luogo detto il Campo dirimpetto il palazzo del signor Gio Batta Bottigliero attaccata alla fontana della citt\u00e0\u201d.\nCome gi\u00e0 sottolineato dal Natella, la struttura dell'elevato evidenzia un'articolazione che non trova riscontro nel Seicento. La nicchia centrale funge da asse di simmetria per due coppie di paraste laterali raccordate in alto da una muratura sormontata da quattro semipignatte floreali (un tipico elemento decorativo rococ\u00f2 che si pu\u00f2 vedere anche sulla facciata del duomo). In verit\u00e0 dietro una di queste \u00e8 stata rilevata una data tardo ottocentesca, che potrebbe riferirsi ad una sostituzione. Quindi, l'insieme della fontana con il suo elevato assume una definizione formale almeno intorno alla met\u00e0 del XVIII secolo, o subito dopo. Certamente successivi, di XIX secolo inoltrato o addirittura inizi XX, sono i due delfini in metallo che agevolano la presa d'acqua.\nDopo il terremoto del 1980, dal monumento sono stati asportati quattro vasi in marmo dalla parte superiore dell'opera, perch\u00e9 a rischio di cadute e quindi potenzialmente pericolosi, e spostati presso il museo diocesano del Duomo di Salerno: dopo che i quattro oggetti sono stati restaurati, sono tornati nella loro collocazione originale."}
{"id": "2329967", "revid": "1305772", "url": "https://it.wikipedia.org/wiki?curid=2329967", "title": "Oropa (torrente)", "text": "L'Oropa \u00e8 un torrente del Piemonte, affluente in destra orografica del Cervo. \nIl suo corso si sviluppa interamente in Provincia di Biella.\nPercorso.\nIl torrente nasce a quota 1.894 dal Lago del Mucrone e, dopo circa 3\u00a0km di corso con andamento ovest-est, passa accanto agli edifici del Santuario di Oropa.\nQui piega a sud-est e, infossatosi in una valle stretta e boscosa, lambisce il comune di Pralungo e va poi a confluire nel Cervo poco a monte di Biella, a circa 410\u00a0m di quota\nLa parte alta del suo bacino \u00e8 stata interessata da una imponente frana che ha per lungo tempo interrotto il collegamento stradale tra i santuari di Oropa e di San Giovanni d'Andorno tramite la galleria Rosazza.\nUtilizzi e stato ambientale.\nL'acqua dell'Oropa \u00e8 utilizzata dalla CORDAR spa Biella Servizi (la societ\u00e0 che gestisce l'acquedotto di Biella), che ne preleva l'acqua per uso potabile in localit\u00e0 Antua. \nIl torrente riceve inoltre i reflui dell'impianto di depurazione del Santuario d'Oropa, situato poco a valle del santuario stesso.\nNella parte bassa della Valle dell'Oropa si trova il \"Gorgomoro\", una piscina naturale circondata dagli alberi.\n\u00c8 possibile risalire la valle lungo sentieri segnalati che permettono di raggiungere a piedi il santuario partendo da Biella.\nLo stato ambientale dell'Oropa nel 2003 era classificato come \u201cbuono\u201d."}
{"id": "2329968", "revid": "436907", "url": "https://it.wikipedia.org/wiki?curid=2329968", "title": "S.N.O.B.", "text": "S.N.O.B. \u00e8 un brano del rapper italiano J-Ax, traccia d'apertura del primo album in studio \"Di sana pianta\", pubblicato nel 2006 dalla Best Sound.\nLa canzone.\nParla con rabbia e ironia del palinsesto musicale. J-Ax si tira fuori da tutto questo definendosi appunto S.N.O.B. (Senza Nessun Obbligo Baciaculistico) e rifiutando ogni categorizzazione. Significativo su questo punto il ritornello che dice appunto \"Io non sono rock, io non sono hip hop\".\nNello stesso anno, il brano \u00e8 stato rivisitato con il titolo di \"S.N.O.B. Reloaded\", dove al microfono si alternano Marracash, Chief, Space One, Gu\u00e9 Pequeno, Jake La Furia e lo stesso J-Ax."}
{"id": "2329974", "revid": "324090", "url": "https://it.wikipedia.org/wiki?curid=2329974", "title": "City of London", "text": ""}
{"id": "2329977", "revid": "547034", "url": "https://it.wikipedia.org/wiki?curid=2329977", "title": "Gahi", "text": "Gahi \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa meridionale. Secondo il censimento del 21 luglio 2008 il villaggio ha una popolazione di 277 abitanti."}
{"id": "2329979", "revid": "115549", "url": "https://it.wikipedia.org/wiki?curid=2329979", "title": "City of London Corporation", "text": ""}
{"id": "2329983", "revid": "307923", "url": "https://it.wikipedia.org/wiki?curid=2329983", "title": "Appignano (disambigua)", "text": ""}
{"id": "2329988", "revid": "916580", "url": "https://it.wikipedia.org/wiki?curid=2329988", "title": "Castanea pumila", "text": "Castanea pumila \u00e8 un pianta appartenente alla famiglia delle Fagaceae ed originaria del Nord America.\nMorfologia.\n\"C. pumila\" \u00e8 un alberello di 3\u20138 m o pi\u00f9 spesso un arbusto, piuttosto polimorfo, in alcuni ambienti assume addirittura un aspetto strisciante.\nLe foglie sono quasi ellittiche o lanceolate, verde chiaro sulla pagina superiore, pi\u00f9 pallide e ricoperte di una fine peluria sulla pagina inferiore.\nOgni foglia \u00e8 lunga 7\u201315\u00a0cm e larga 3\u20135\u00a0cm, con nervature secondarie quasi parallele tra loro che terminano in piccoli denti sul margine fogliare.\nI fiori sono unisessuali, e portati su amenti eretti, lunghi 10\u201315\u00a0cm.\nI fiori maschili sono presenti su tutti gli amenti, quelli femminili solo alla base di alcuni amenti.\nIl frutto \u00e8 una noce racchiusa in una cupola spinosa e gialla di 2\u20133\u00a0cm di diametro.\nOgni cupola contiene una sola noce, caratteristica questa che accomuna questa pianta ad altre 3 specie di castagno : 2 americane \"Castanea alnifolia\" e \"Castanea ozarkensis\" e una cinese \"Castanea henryi\".\nLa noce \u00e8 di colore marrone scuro lucido, ovale, edule e molto dolce.\nI giovani rami sono tomentosi.\nLa corteccia \u00e8 molto ruvida, profondamente solcata, di colore rosso-bruno o grigio-bruno.\nDistribuzione e habitat.\n\"C. pumila\" \u00e8 originaria degli Stati Uniti d'America orientali, dal New Jersey alla Florida centrale, ad ovest fino in Texas e al Missouri.\nSi trova su suoli ben drenati ed esposti al sole, spesso rocciosi, in associazione con Quercus e Carya.\nUsi.\nI Nativi americani utilizzano le foglie per preparare un infuso per alleviare le cefalee e per abbassare la febbre.\nQuasi tutte le parti della pianta sono ricche in tannini.\nIl legno \u00e8 compatto e durevole e viene utilizzato per farne staccionate o come legna da ardere, ma la pianta cresce troppo poco per poterne ricavare grandi quantit\u00e0.\nLa capacit\u00e0 di questa specie di emettere numerosi polloni radicali in caso di cancro corticale \u00e8 interessante per la possibilit\u00e0 di ibridare questa specie con piante pi\u00f9 suscettibili come il castagno americano."}
{"id": "2329989", "revid": "547034", "url": "https://it.wikipedia.org/wiki?curid=2329989", "title": "Ha'atofo", "text": "Ha'atofo \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa sud-orientale. Secondo il censimento del 21 luglio 2008 il villaggio ha una popolazione di 208 abitanti."}
{"id": "2329995", "revid": "2108263", "url": "https://it.wikipedia.org/wiki?curid=2329995", "title": "Bogd Khan", "text": "Biografia.\nIl futuro Bogd Khan nacque nel 1869 a Litang, Kham, in una famiglia di un ufficiale tibetano. Nacque come Agvaanl Uvsanchoijinyam Danzan Vanch\u00fcg. Suo padre, Gonchigtseren, era un contabile presso la corte del XII Dalai Lama. Il bambino, con grossi problemi di vista, fu ufficialmente riconosciuto come la nuova incarnazione del Bogd Gegen a Potala alla presenza del XIII Dalai Lama e del Panchen Lama. Il nuovo Bogd Gegen arriv\u00f2 a Urga, capitale della Mongolia Esterna, nel 1874. In seguito visse solo in Mongolia e fin dai suoi primi anni l'ottavo Bogd Gegen fu oggetto di intrighi di funzionari Qing a Urga. Pi\u00f9 tardi divenne oggetto di campagne di propaganda organizzate dai comunisti mongoli, che lo attaccarono sostenendo che fosse un avvelenatore, un pedofilo e un libertino. Tuttavia, l'analisi dei documenti archiviati negli archivi mongoli e russi non conferma queste affermazioni.\nCome monaco, il Bogd aveva un accesso limitato al potere, sebbene alcuni nemici fossero stati giustiziati per blasfemia. Il viaggiatore polacco Ferdynand Ossendowski registr\u00f2 che conosceva \"ogni pensiero, ogni movimento dei Principi e dei Khan, la minima cospirazione contro di lui, e l'autore del reato di solito \u00e8 gentilmente invitato a Urga , da dove non torna vivo\". Le affermazioni di Ossendowski, poich\u00e9 la sua conoscenza con il Bogd Gegen non fu confermata dall'analisi comparativa del suo libro e dei suoi manoscritti, sono inattendibili [citazione necessaria].\nIl Bogd Gegen perse il suo potere quando le truppe cinesi occuparono il paese nel 1919. Il principe Darchin Ch'in Wang di Tusiyetu Khan Aimak fu un sostenitore del dominio cinese mentre il fratello minore Tsewang era un sostenitore di Roman von Ungern-Sternberg. Quando le forze del barone Roman non riuscirono a impadronirsi di Urga verso la fine del 1920, il Bogd fu posto agli arresti domiciliari; poi fu liberato e reintegrato da Roman poco prima di prendere Urga nel 1921. Dopo la rivoluzione del 1921 guidata da Damdiny S\u00f9chbaatar, il Bogd Khan fu autorizzato a rimanere sul trono in una monarchia limitata fino alla sua morte nel 1924, un anno dopo quello di sua moglie."}
{"id": "2329997", "revid": "547034", "url": "https://it.wikipedia.org/wiki?curid=2329997", "title": "Halalo", "text": "Halalo \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa meridionale. Secondo il censimento del 21 luglio 2008 il villaggio ha una popolazione di 563 abitanti."}
{"id": "2329998", "revid": "547034", "url": "https://it.wikipedia.org/wiki?curid=2329998", "title": "Kolopopo", "text": "Kolopopo \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa meridionale. Secondo il censimento del 21 luglio 2008 il villaggio ha una popolazione di 144 abitanti."}
{"id": "2330002", "revid": "6923", "url": "https://it.wikipedia.org/wiki?curid=2330002", "title": "AtariWriter", "text": "L'AtariWriter, noto anche come Atari Writer, \u00e8 un programma di videoscrittura per gli home computer della famiglia Atari 8-bit. Fu distribuito su cartuccia da 16 kB e come supporto di memorizzazione dei dati utilizzava sia le cassette che i floppy disk.\nStoria.\nL'AtariWriter nacque nel 1982 per sostituire \"Atari Word Processor\" che occupava 48 KB di memoria RAM ed era soprattutto incompatibile con gli home computer della linea \"XL\".\nFu il primo word processor di Atari disponibile su cartuccia."}
{"id": "2330003", "revid": "547034", "url": "https://it.wikipedia.org/wiki?curid=2330003", "title": "Lavegahau", "text": "Lavegahau \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa orientale. Secondo il censimento del 21 luglio 2008 il villaggio ha una popolazione di 359 abitanti."}
{"id": "2330011", "revid": "291550", "url": "https://it.wikipedia.org/wiki?curid=2330011", "title": "Node 3 (ISS)", "text": ""}
{"id": "2330012", "revid": "547034", "url": "https://it.wikipedia.org/wiki?curid=2330012", "title": "Mala'efo'ou", "text": "Mala'efo'ou (precedentemente chiamato Mua) \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, capoluogo del distretto di Mu'a, sulla costa meridionale. Secondo il censimento del 21 luglio 2008 il villaggio ha una popolazione di 224 abitanti."}
{"id": "2330018", "revid": "741864", "url": "https://it.wikipedia.org/wiki?curid=2330018", "title": "Strategoti e governatori di Messina", "text": "La carica dello strategoto (detto anche stratic\u00f2, stratig\u00f2 o stradig\u00f2 o stratigoto) risale all'epoca bizantina e aveva carattere prettamente militare. Con la nascita della Contea di Sicilia e poi del Regno di Sicilia, rimase a capo di Messina la figura dello strategoto, che, insieme alla sua curia, aveva come compito principale quello di far eseguire le leggi ed amministrare la giustizia. Inoltre lo strategoto interveniva nell'elezione degli ufficiali della citt\u00e0 (giurati, maestri di piazza, consoli del mare ed altri). Anche i trasferimenti dei beni immobili si dovevano fare per mezzo della sua curia. Il numero dei giudici della \"Curia Straticoziale\", all'inizio oscillante fra 3 e 5, fu fissato a tre nel secolo XVI. La Curia Straticoziale era competente sia in materia civile che criminale: la sua giurisdizione comprendeva, tra il XII e il XIII secolo, oltre al territorio di Messina, tutto il territorio da Lentini a Patti, per poi restringersi, dopo il 1302, al distretto da Milazzo a Taormina. Lo strategoto rimaneva in carica un anno. Dopo la Rivolta antispagnola di Messina del 1674-1678, la carica di strategoto fu soppressa e sostituita con quella di governatore."}
{"id": "2330020", "revid": "729019", "url": "https://it.wikipedia.org/wiki?curid=2330020", "title": "Stazione di Cammarata-San Giovanni Gemini", "text": "La stazione di Cammarata-San Giovanni Gemini \u00e8 una stazione ferroviaria di RFI e lo scalo ferroviario delle citt\u00e0 siciliane di Cammarata e San Giovanni Gemini.\n\u00c8 frequentata soprattutto da viaggiatori pendolari, impiegati o studenti in genere diretti verso i centri vicini ma anche verso Palermo.\nStrutture e impianti.\nLa stazione insiste sulla direttrice ferroviaria Palermo-Agrigento-Porto Empedocle per la quale \u00e8 stazione passante.\nMovimento.\nNella stazione effettuano servizio esclusivamente treni regionali della relazione Palermo-Agrigento (e viceversa) con cadenza oraria."}
{"id": "2330029", "revid": "547034", "url": "https://it.wikipedia.org/wiki?curid=2330029", "title": "Te'esi", "text": "Te'esi \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa meridionale. Secondo il censimento del 21 luglio 2008 il villaggio ha una popolazione di 250 abitanti."}
{"id": "2330031", "revid": "439868", "url": "https://it.wikipedia.org/wiki?curid=2330031", "title": "Tepa", "text": "Tepa \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa sud-orientale. Secondo il censimento del 21 luglio 2008 il villaggio ha una popolazione di 229 abitanti."}
{"id": "2330033", "revid": "547034", "url": "https://it.wikipedia.org/wiki?curid=2330033", "title": "Utufua", "text": "Utufua \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa. Secondo il censimento del 21 luglio 2008 il villaggio ha una popolazione di 622 abitanti."}
{"id": "2330036", "revid": "767487", "url": "https://it.wikipedia.org/wiki?curid=2330036", "title": "Il domestico", "text": "Il domestico \u00e8 un film italiano del 1974 diretto da Luigi Filippo D'Amico.\nIl film ottenne alla sua uscita un notevole successo di pubblico, sfiorando i 2 miliardi di lire d'incasso.\nTrama.\nRosario \"Sas\u00e0\" Cavadunni, alla fine della seconda guerra mondiale, \u00e8 chiamato a fare da attendente al Maresciallo Badoglio: viene deportato in Germania dall'esercito tedesco. Da qui, grazie alle sue innate doti di lacch\u00e8, riuscir\u00e0 a barcamenarsi in qualunque situazione.\nUna volta concluso il conflitto, Sas\u00e0 torner\u00e0 in Italia e attraverser\u00e0 trent'anni di storia italiana. Sar\u00e0 cos\u00ec il domestico di un produttore cinematografico di origini discutibili e divenuto ricco grazie ai film neorealisti. Poi andr\u00e0 a servizio di una famiglia della nobilt\u00e0 nera romana, per finire a lavorare in casa di una coppia \"aperta\".\nL'ultimo impiego Sas\u00e0 lo trover\u00e0 presso un ingegnere milanese, ricchissimo e sposato con una ex-prostituta, che il protagonista aveva conosciuto anni prima (quando esistevano ancora le case chiuse).\nSas\u00e0 diventer\u00e0 l'uomo di fiducia dell'ingegnere, e godr\u00e0 dei favori sessuali della signora e di sua figlia. Ma la sua promozione da domestico a segretario gli coster\u00e0 molto cara.\nProduzione.\nIl film \u00e8 stato girato a Rio de Janeiro, a Roma e a Castiglioncello in provincia di Livorno."}
{"id": "2330037", "revid": "547034", "url": "https://it.wikipedia.org/wiki?curid=2330037", "title": "Vaimalau", "text": "Vaimalau \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Mu'a, sulla costa sud-occidentale. Secondo il censimento del 21 luglio 2008 il villaggio ha una popolazione di 389 abitanti."}
{"id": "2330048", "revid": "287204", "url": "https://it.wikipedia.org/wiki?curid=2330048", "title": "Alele", "text": "Alele \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hihifo, sulla costa nord-orientale. Secondo il censimento del 21 luglio 2008 il villaggio ha una popolazione di 629 abitanti."}
{"id": "2330049", "revid": "339392", "url": "https://it.wikipedia.org/wiki?curid=2330049", "title": "Ferghana", "text": ""}
{"id": "2330050", "revid": "729019", "url": "https://it.wikipedia.org/wiki?curid=2330050", "title": "Stazione di Castronovo di Sicilia", "text": "La stazione di Castronovo di Sicilia, oggi declassata a posto di movimento, \u00e8 una stazione ferroviaria posta sulla linea Palermo-Agrigento. Serviva il centro abitato di Castronovo di Sicilia.\nStoria.\nOriginariamente la stazione, venne trasformata in posto di movimento con il cambio orario del 15 dicembre 2002."}
{"id": "2330054", "revid": "339392", "url": "https://it.wikipedia.org/wiki?curid=2330054", "title": "Lord Mayor of the City of London", "text": ""}
{"id": "2330056", "revid": "287204", "url": "https://it.wikipedia.org/wiki?curid=2330056", "title": "Mala'e (Uvea)", "text": "Mala'e \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hihifo, vicino alla costa settentrionale, vicino all'aeroporto di Wallis. Secondo il censimento del 21 luglio 2008 il villaggio ha una popolazione di 500 abitanti."}
{"id": "2330061", "revid": "287204", "url": "https://it.wikipedia.org/wiki?curid=2330061", "title": "Tufu'one", "text": "Tufu'one \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, nel distretto di Hihifo, sulla costa. Secondo il censimento del 21 luglio 2008 il villaggio ha una popolazione di 197 abitanti."}
{"id": "2330065", "revid": "767487", "url": "https://it.wikipedia.org/wiki?curid=2330065", "title": "Vailala", "text": "Vailala \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sulla punta settentrionale dell'isola di Wallis, nel distretto di Hihifo. Secondo il censimento del 21 luglio 2008 il villaggio ha una popolazione di 374 abitanti."}
{"id": "2330073", "revid": "287204", "url": "https://it.wikipedia.org/wiki?curid=2330073", "title": "Vaitupu (Wallis e Futuna)", "text": "Vaitupu \u00e8 un villaggio della Collettivit\u00e0 d'oltremare francese di Wallis e Futuna, nel regno di Uvea, sull'isola di Wallis, capoluogo del distretto di Hihifo, sulla costa nord-orientale. Secondo il censimento del 21 luglio 2008 il villaggio ha una popolazione di 503 abitanti."}
{"id": "2330076", "revid": "115549", "url": "https://it.wikipedia.org/wiki?curid=2330076", "title": "Corporazione di Londra", "text": ""}
{"id": "2330078", "revid": "287204", "url": "https://it.wikipedia.org/wiki?curid=2330078", "title": "Mata'utu", "text": ""}
{"id": "2330083", "revid": "1977442", "url": "https://it.wikipedia.org/wiki?curid=2330083", "title": "Bracey Wright", "text": ""}
{"id": "2330089", "revid": "770813", "url": "https://it.wikipedia.org/wiki?curid=2330089", "title": "Botswana Defence Force Air Wing", "text": "La Botswana Defence Force Air Wing \u00e8 l'attuale componente aerea e parte integrante, assieme al Botswana Ground Force (esercito), del Botswana Defence Force, le forze armate di difesa del Botswana.\nIstituita nel 1977 \u00e8 la forza di difesa che si occupa del controllo dello spazio aereo dello stato africano e delle operazioni militari in cooperazione dell'esercito.\nStoria.\nDopo che, nel 1966, il Botswana ottenne l'indipendenza dal Regno Unito, il governo dello stato africano, allora retto dal presidente Seretse Khama, ritenne sufficiente dotarsi di una forza di polizia basata sull'organizzazione britannica. Nella seconda parte degli anni settanta per\u00f2 la crescente tensione che si era creata nell'area dell'Africa meridionale consigli\u00f2 il governo del Botswana di istituire, nell'aprile 1977, una propria forza armata di difesa, la Botswana Defence Force, divisa in una componente di terra ed una aerea, quest'ultima, l\"'Air Wing\", che corrisponde con una buona approssimazione allo Stormo nell'Aeronautica Militare.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2330090", "revid": "729019", "url": "https://it.wikipedia.org/wiki?curid=2330090", "title": "Botswana Defence Force", "text": "La Botswana Defence Force \u00e8 l'unica forza armata del Botswana. Fu costituita nel 1977, e conta circa 9000 elementi. Il comandante \u00e8 il luogotenente generale Tebogo Masire, mentre il comandante supremo \u00e8 il Presidente della Repubblica. Non avendo sbocchi sul mare, il Botswana non dispone di una marina militare.\nStoria.\nA seguito dei cambiamenti politici in Sudafrica e nel resto della regione, l'esercito del Botswana si \u00e8 specializzato in operazioni anti-bracconaggio, gestione di calamit\u00e0 naturali e missioni di pace all'estero. Il pi\u00f9 grande contributo allo sviluppo dell'esercito del Botswana \u00e8 stato dato dagli Stati Uniti, che hanno contribuito all'addestramento di gran parte degli ufficiali.\nL'esercito del Botswana pu\u00f2 contare su una brigata corazzata, due brigate e quattro battaglioni di fanteria, due di artiglieria corazzata, un reggimento di genieri e uno di commandos. \u00c8 noto che le forze speciali del Botswana mantengono il riserbo assoluto sul loro addestramento."}
{"id": "2330091", "revid": "729019", "url": "https://it.wikipedia.org/wiki?curid=2330091", "title": "Mare Island", "text": "Mare Island \u00e8 una penisola nei pressi della citt\u00e0 di Vallejo, in California, 37\u00a0km a nord-est di San Francisco.\nIl fiume Napa forma il suo lato orientale. \u00c8 considerata una penisola perch\u00e9 non vi sono acque permanenti che la separano dalla terraferma, ma solo aree paludose.\nOspit\u00f2 una delle pi\u00f9 importanti basi navali della Marina degli Stati Uniti (il Mare Island Naval Shipyard), con un cantiere navale specializzato nella costruzione di sottomarini, ma che cre\u00f2 negli anni non meno di 87 navi oceaniche di superficie e sottomarine, tra le quali la prima portaerei statunitense, la USS \"Langley\", gli incrociatori USS \"San Francisco\" e USS \"Chicago\".\nLa base e relativo cantiere \u00e8 stata chiusa nel 1993 e l'area riqualificata ad uso civile, anche se improntata a fornire servizi di tipo marittimo."}
{"id": "2330093", "revid": "767487", "url": "https://it.wikipedia.org/wiki?curid=2330093", "title": "Arcangelo Tropea", "text": "Nel 1711 fu nominato Provinciale dell'ordine dei minori riformati. Famosa la sua orazione in onore di Santa Rosalia nella cattedrale di Palermo \"Il gran Segno Apocalistico del Cielo Palermitano\" del 1695, della quale l'unica copia ancora esistente \u00e8 conservata presso la Biblioteca Nazionale Centrale di Roma."}
{"id": "2330098", "revid": "124575603", "url": "https://it.wikipedia.org/wiki?curid=2330098", "title": "Ricky S\u00e1nchez", "text": ""}
{"id": "2330099", "revid": "287204", "url": "https://it.wikipedia.org/wiki?curid=2330099", "title": "Erick Barkley", "text": "Carriera.\n\u00c8 stato assistente allenatore alla Christ the King Regional High School."}
{"id": "2330103", "revid": "767487", "url": "https://it.wikipedia.org/wiki?curid=2330103", "title": "Dijon Thompson", "text": ""}
{"id": "2330104", "revid": "1226", "url": "https://it.wikipedia.org/wiki?curid=2330104", "title": "Minori riformati", "text": ""}
{"id": "2330105", "revid": "339392", "url": "https://it.wikipedia.org/wiki?curid=2330105", "title": "Cattedrale romano-cattolica di Gyulafeh\u00e9rv\u00e1r", "text": ""}
{"id": "2330106", "revid": "2146946", "url": "https://it.wikipedia.org/wiki?curid=2330106", "title": "P.J. Tucker", "text": "Caratteristiche tecniche.\n\u00c8 un'ala piccola che pu\u00f2 giocare anche come ala grande, molto bravo nella metacampo difensiva, tanto da essere considerato uno dei migliori difensori dell'NBA, ed \u00e8 un buon tiratore da 3 punti, soprattutto dagli angoli. Abile a difendere sia sui lunghi che sui piccoli, si distingue anche per la tenacia e la fisicit\u00e0.\nCarriera.\nNBA (2006-2007).\nToronto Raptors (2006-2007).\nIl 27 giugno 2006, durante il Draft NBA 2006, Tucker venne selezionato come 35\u00aa scelta dai Toronto Raptors. Tuttavia Tucker non trov\u00f2 molto spazio con i canadesi, tanto che venne spedito spesso in D-League ai Colorado 14ers e venne poi tagliato dai Raptors nel marzo 2007.\nSummer League 2007.\nDopo essere stato tagliato dai Raptors si aggreg\u00f2 ai Cleveland Cavaliers per giocare la Summer League 2007. Alla fine della manifestazione non venne riconfermato dai Cavs.\nIn giro per l'Europa (2007-2012).\nNel 2007 firm\u00f2 un contratto con l'Hapoel Holon, andando cos\u00ec a giocare in Israele.\nIl 29 aprile 2011 venne ingaggiato dalla Sutor Montegranaro per la parte finale del Campionato di Serie A.\nFece il suo esordio in maglia Sutor il 1\u00ba maggio contro la Lottomatica Roma contribuendo alla vittoria della sua squadra, realizzando 10 punti e catturando 8 rimbalzi.\nIl 29 luglio 2011 and\u00f2 a giocare in Germania firmando con il Brose Bamberg. In Germania Tucker disput\u00f2 una grande annata vincendo il Campionato e la Coppa di Germania oltre che l'MVP delle Finals.\nRitorno in NBA (2012-).\nPhoenix Suns (2012-2017).\nDopo non aver rifirmato con il Brose Bamberg and\u00f2 a giocare in Summer League con i Phoenix Suns. Al termine della manifestazione nonostante si fosse accordato con lo Spartak San Pietroburgo, il 2 Agosto 2012 usc\u00ec dal contratto che firm\u00f2 con la squadra russa per firmare un contratto annuale, con opzione per il secondo anno proprio con i Phoenix Suns, che rimasero ben impressionati dalle sue prestazioni estive facendolo tornare cos\u00ec dopo 5 anni in giro per il mondo a giocare in NBA. A Phoenix Tucker si fece notare subito al debutto in Regular Season segnando 10 punti nella gara persa in casa col punteggio di 87-85 contro i Golden State Warriors. Dopo essere stato titolare a fasi alterne il primo anno, nei 3 successivi fu il titolare della squadra, tanto che nella stagione 2015-2016 gioc\u00f2 tutte le 82 partite della squadra, di cui 80 da titolare. Nel quinto anno a Phoenix Tucker gioc\u00f2 57 partite, ma solo 17 da titolare per fare spazio all'emergente T.J. Warren, dato da molti in corsa per il MIP. Tuttavia questo fu l'ultimo anno in Arizona per Tucker che in febbraio venne ceduto.\nRitorno ai Toronto Raptors (2017).\nIl 23 febbraio 2017 durante la \"trade deadline\", i Phoenix Suns scambiarono Tucker ai Toronto Raptors per Jared Sullinger e due scelte future al secondo turno. Tucker torn\u00f2 cos\u00ec a giocare nella squadra che 11 anni prima lo scelse al Draft e lo fece esordire in NBA. Ai Raptors Tucker ebbe il ruolo di riserva di DeMarre Carroll. Con la franchigia canadese Tucker gioc\u00f2 per la prima volta in carriera nei playoffs NBA. Dopo aver eliminato per 4-2 i Milwaukee Bucks al primo turno, i canadesi uscirono al secondo turno venendo sweepati dai Cleveland Cavaliers futuri finalisti. Tucker comunque disput\u00f2 delle ottime partite nei playoffs.\nHouston Rockets (2017-2021).\nDopo non aver rinnovato coi Raptors, il 6 luglio 2017, Tucker firm\u00f2 un contratto quadriennale da 32 milioni di dollari con gli Houston Rockets.\nAl suo debutto con i Rockets, Tucker segna 20 punti nella vittoria 122-121 contro i Golden State Warriors, realizzando due tiri liberi con 44,1 secondi rimasti sul cronometro. Gioc\u00f2 tutte le 82 partite nel corso della stagione regolare (di cui 34 da titolare), venendo impiegato anche da ala grande.\nNelle Western Conference Finals contro Golden State, in gara 2 Tucker segn\u00f2 il massimo di punti in carriera ai play-off, realizzando 22 punti, e contribuendo a pareggiare la serie a 1-1. I Rockets non riuscirono comunque a raggiungere le finali, perdendo 4-3 contro i campioni in carica.\nLa stagione successiva divent\u00f2 titolare della squadra giocando tutte le 82 gare in regular season da titolare.\nMilwaukee Bucks (2021-).\nDopo l'addio di James Harden ai Rockets a Febbraio passa ai Milwaukee Bucks dove ai Playoff 2021 vince prima le Eastern Conference Finals contro gli Atlanta Hawks e successivamente rimonta dallo 0-2 le Finals contro i Phoenix Suns di Chris Paul e Devin Booker vincendo il suo primo titolo NBA.\nNazionale.\nIl 6 aprile 2018 venne inserito nei 35 convocati del team USA per il biennio 2018-2020. Venne confermato in rosa tra i pre-convocati in vista del Mondiale 2019 in Cina il 10 giugno dello stesso anno, debutt\u00f2 anche in occasione di un'amichevole tra nazionali statunitensi il 9 agosto, salvo poi abbandonare il roster per infortunio il 16 agosto."}
{"id": "2330109", "revid": "486946", "url": "https://it.wikipedia.org/wiki?curid=2330109", "title": "Bosco Littorio", "text": ""}
{"id": "2330111", "revid": "599013", "url": "https://it.wikipedia.org/wiki?curid=2330111", "title": "Tang Hamilton", "text": ""}
{"id": "2330112", "revid": "22475", "url": "https://it.wikipedia.org/wiki?curid=2330112", "title": "Moanasaurus mangahouangae", "text": "Il moanasauro (Moanasaurus mangahouangae) \u00e8 un rettile marino estinto, appartenente ai mosasauri. Visse nel Cretaceo superiore (Campaniano \u2013 Maastrichtiano, circa 75 milioni di anni fa). I suoi resti sono stati ritrovati in Nuova Zelanda.\nDescrizione.\nQuesto animale era di enormi dimensioni: poteva raggiungere una lunghezza di 12 metri e il solo cranio era lungo 80 centimetri. Come tutti i mosasauri, era dotato di zampe simili a pagaie e di un cranio munito di denti appuntiti. Il cranio di questa forma, in particolare, era piuttosto largo e robusto; i denti erano conici e striati, con radici bulbose. Anche le zampe erano robuste, e l'omero era corto e massiccio. I resti del moanasauro includono resti del cranio, vertebre e ossa delle zampe.\nClassificazione.\nIl moanasauro era un grande rappresentante dei mosasauridi, le lucertole marine che dominarono i mari del Cretaceo superiore. La struttura del cranio fa supporre che questo animale fosse strettamente imparentato con lo stesso \"Mosasaurus\" e con \"Plotosaurus\", altre forme giganti e particolarmente robuste.\nSignificato del nome.\nIl nome \"Moanasaurus\" significa \u201clucertola del mare\u201d (dal m\u0101ori \u201cmoana\u201d, mare). L'epiteto specifico, \"mangahouangae\", deriva dal torrente Mangahouanga nell'Isola del Nord, in Nuova Zelanda. Un'altra possibile specie, non ancora descritta, \u00e8 basata su resti precedentemente attribuiti a \"Prognathodon overtoni\"."}
{"id": "2330113", "revid": "22356", "url": "https://it.wikipedia.org/wiki?curid=2330113", "title": "Bishanopliosaurus", "text": "Il bishanopliosauro (gen. Bishanopliosaurus) \u00e8 un rettile marino estinto, appartenente ai plesiosauri. Visse nel Giurassico inferiore e medio (190 - 165 milioni di anni fa), e i suoi resti sono stati trovati in Cina.\nDescrizione.\nConosciuto solo per resti dello scheletro postcranico, questo animale doveva essere un tipico rappresentante dei pliosauri: il corpo era corto e compatto, piuttosto appiattito e circondato da quattro forti arti trasformati in strutture simili a pagaie. Si suppone che il cranio, bench\u00e9 sconosciuto, dovesse essere allungato e fornito di potenti mascelle armate di denti acuminati. La lunghezza dell'animale intero doveva raggiungere circa 4 metri.\nClassificazione.\nI resti del bishanopliosauro fanno supporre che questo animale fosse un rappresentante dei pliosauri, un gruppo di plesiosauri dotati di collo corto e testa grossa. In particolare, questo animale era probabilmente imparentato con la famiglia dei romaleosauridi (Rhomaleosauridae), pliosauri primitivi dalla testa simile a quella dei coccodrilli. Si conoscono due specie di questo pliosauro: Bishanopliosaurus youngi, del Giurassico inferiore, e B. zigongensis, del Giurassico medio.\nStile di vita.\nQuesto animale era senza dubbio un predatore, che cacciava pesci e altri animali acquatici grazie a movimenti svelti dati da poderosi colpi delle pinne. Sembra che il bishanopliosauro fosse uno dei pochi pliosauri d'acqua dolce."}
{"id": "2330116", "revid": "15756", "url": "https://it.wikipedia.org/wiki?curid=2330116", "title": "Hatzegopteryx thambema", "text": "Latzegotterige o Hatzegopteryx (il cui nome significa \"ala del bacino di Ha\u0163eg\") \u00e8 un genere estinto di pterosauro azdarchide vissuto nel Cretaceo superiore, circa 65 milioni di anni fa (Maastrichtiano), sull'Isola di Ha\u0163eg, oggi Hunedoara, Transilvania, Romania. Il genere \u00e8 noto solo per la propria specie tipo, \"Hatzegopteryx thambema\", nominata da Buffetaut \"et al.\" nel 2002, sulla base di parti del cranio e di un omero. Ulteriori esemplari, tra cui una vertebra del collo, sono stati scritti al genere, che rappresenta uno dei pi\u00f9 grandi pterosauri mai vissuti, con una apertura alare stimata tra i 10 e i 12 metri (33-39 piedi).\nContrariamente a molti altri azhdarchidi giganti, l\"Hatzegopteryx\" aveva un cranio largo e pneumatizzato, collegato a grandi muscoli; ossa dalla struttura interna spugnosa, anzich\u00e9 cave; e un collo corto ma robusto e muscoloso, che misurava fino a 1,5 metri (4 piedi e 11 pollici) di lunghezza, vale a dire che era circa la met\u00e0 di quello di altri azhdarchidi con un'apertura alare paragonabile, che tuttavia era in grado di sopportare le forze di forti flessione. In assenza di grandi teropodi predatori, l\"Hatzegopteryx\" rappresentava il superpredatore all'apice della catena alimentare dell'Isola di Ha\u0163eg alla fine del Cretaceo, nutrendosi di prede proporzionalmente pi\u00f9 grandi, il che comprendeva titanosauri e iguanodonti nani.\nDescrizione.\nCranio.\nIl cranio dell\"Hatzegopteryx\" era gigantesco, con una lunghezza stimata di 3 metri (9,8 piedi) sulla base di confronti con \"Nyctosaurus\" e \"Anhanguera\", il che lo rende uno dei pi\u00f9 grandi crani tra gli animali terrestri. Il cranio era ampliato nella parte posteriore, e largo fino 0,50 metri (1 piede e 8 pollici), nella parte posteriore. Mentre la maggior parte dei teschi di pterosauro sono composti da ossa piatte e gracili, l\"Hatzegopteryx\" aveva ossa del cranio forti e robuste, dotate di grandi creste che indicano un forte attaccamento muscolare.\nLe massicce mascelle avevano un caratteristico solco nel punto di articolazione (visto anche in alcuni altri pterosauri, tra cui \"Pteranodon\") che avrebbe consentito agli animali di raggiungere un'ampia apertura delle fauci. Alcuni resti inediti attribuiti ad \"Hatzegopteryx\" suggeriscono l'animale avesse un becco proporzionatamente breve ma profondo, il che lo accomunava con gli azhdarchidi dal \"becco corto\", piuttosto che con gli azhdarchidi dal \"becco snello\", come \"Quetzalcoatlus sp.\".\nVertebre cervicali.\nLe vertebre cervicali attribuite ad \"Hatzegopteryx\" erano corte e insolitamente robuste. Purtroppo si conosce una singola vertebra del collo, la cui parte conservata misurava 240 millimetri (9,4 pollici) di lunghezza, che in vita probabilmente misurava 300 millimetri (12 pollici). Gli pterosauri hanno nove vertebre cervicali; la cui regressione indica che dalla terza alla settima vertebra cervicale, esse misuravano collettivamente circa 1.508 metri (4 piedi e 11.4 pollici) di lunghezza, con la vertebra pi\u00f9 lunga (la quinta) che misurava circa 400\u00a0mm (16 pollici) di lunghezza. Le stesse vertebre, nel genere dalle dimensioni simili \"Arambourgiania\" misuravano 2.652 metri (8 piedi e 8,4 pollici); questo indica che il collo dell\"Hatzegopteryx\" era circa il 50-60% della lunghezza del collo prevista per un azhdarchide delle sue dimensioni.\nLa superficie inferiore della vertebra del collo era anche insolitamente spessa, con circa 4-6 millimetri (0.16-0.24 pollici) di spessore. Per la maggior parte degli altri azhdarchidi giganti, tra cui \"Arambourgiania\", questa superficie \u00e8 inferiore a 2,6 millimetri (0,10 pollici) di spessore. Sebbene la spina neurale della vertebra non \u00e8 completamente conservata, la larghezza della porzione conservata suggerisce che era relativamente alta e robusta rispetto a quelli di altri pterosauri. Altri aspetti della vertebra si accomunano con la settima vertebra cervicale del pi\u00f9 piccolo \"Azhdarcho\": le prese di articolazione (cotili) sono molto meno profondi rispetto agli archi neurali, e sono quattro volte pi\u00f9 ampi di come sono alti; \u00e8 presente anche un processo sul fondo delle vertebre, noto come hypapophysis; i processi nella parte anteriore delle vertebre, gli prezygapophyses, vengono divaricati. Sebbene inizialmente identificata come la terza vertebra del collo, questi tratti supportano l'identificazione della vertebra come proveniente dalla parte posteriore del collo, pi\u00f9 precisamente dalla settima vertebra.\nDimensioni.\nLa dimensione di \"Hatzegopteryx\" furono inizialmente stimate confrontando un frammento d'omero, lungo circa 236\u00a0mm (9,3 pollici), con l'omero di \"Quetzalcoatlus northropi\", che ha un omero lungo circa 544 millimetri (21,4 pollici).\nOsservando che il frammento d'omero di \"Hatzegopteryx\" rappresenta meno della met\u00e0 dell'osso originale, Buffetaut \"et al.\" stabilirono che forse potrebbe essere stato \"un po' pi\u00f9 lungo\" di quello di \"Quetzalcoatlus\". L'apertura alare di quest'ultimo era stato stimata a 11-12 metri (36-39 piedi) nel 1981; stime precedenti avevano fortemente superato anche i 15-20 metri (49-66 piedi). Essi hanno concluso che una stima di 12 metri (39 piedi) di apertura alare, per \"Hatzegopteryx\" era conservativa, a condizione che il suo omero fosse pi\u00f9 lungo di quello di \"Q. northropi\". Nel 2010, Mark Witton e Michael Habib conclusero che l'apertura alare di \"Hatzegopteryx\" non era pi\u00f9 grande di quella di \"Q. northropi\". Pertanto oggi si opta per un'apertura alare di circa 10-11 metri (33-36 piedi).\n\u00c8 stato suggerito, sulla base della vertebra del grande e robusto collo, che l'intera colonna vertebrale dell'animale fosse ugualmente ampliata, aumentando cos\u00ec le dimensioni complessive. Tuttavia, questo non \u00e8 probabilmente vero, poich\u00e9 le vertebre del collo dei grandi pterodactyloidi, generalmente, tendono ad essere pi\u00f9 ampie e pi\u00f9 grandi rispetto al resto delle vertebre. Sebbene le stime sulle dimensioni degli pterosauri basate sulle sole vertebre non sono particolarmente affidabili, le dimensioni di questa vertebra \u00e8 coerente con un animale con un'apertura alare di 10-12 metri (33-39 piedi).\nStoria della scoperta.\nI primi resti di \"Hatzegopteryx\" sono stati ritrovati nella parte superiore della Formazione Densu\u0219 Ciula di V\u0103lioara, nel nordest del bacino di Ha\u0163eg, Transilvania, nella Romania occidentale, datata al Cretaceo superiore, circa 66 milioni di anni fa (Maastrichtiano). L'olotipo di \"Hatzegopteryx\", FGGUB R 1083A, \u00e8 costituito da due frammenti dalla parte posteriore del cranio e la parte prossimale dell'omero danneggiata sul lato sinistro. Uno di questi frammenti, vale a dire la regione occipitale, fu inizialmente attribuita ad un teropode, quando fu annunciata la sua scoperta, nel 1991. Un lungo tratto centrale del femore, lungo 38,5 centimetri (15,2 pollici), classificato come FGGUB R1625, \u00e8 stato ritrovato nelle vicinanze dell'olotipo. L'esemplare FGGUB R1625, potrebbe appartenere ad un giovane \"Hatzegopteryx\" (ammesso che appartenga al genere), e aveva un'apertura alare di 5-6 metri (16-20 piedi). Un ulteriore esemplare segnalato dalla localit\u00e0 \u00e8 costituito da una mandibola, di un esemplare di grandi dimensioni.\nI nuovi esemplari di \"Hatzegopteryx\" sono stati recuperati da altre localit\u00e0. Dalla localit\u00e0 di Vadu, \u00e8 stato ritrovato una scapulocoracoide, che probabilmente apparteneva ad un individuo con un'apertura alare di 4,5-5 metri (15-16 piedi). Dalla localit\u00e0 di R\u00e2pa Ro\u015fie, della Formazione Sebe\u015f, che \u00e8 contemporanea e adiacente alla Formazione Densu\u015f Ciula, \u00e8 stata ritrovata un unico grande vertebra cervicale, il \"campione RR\" o EME 215. Anche se la mancanza di elementi sovrapposti impedisce di dare una classificazione pi\u00f9 precisa, la vertebra appartiene sicuramente ad \"Hatzegopteryx\", per la sua particolare struttura interna dell'osso, cos\u00ec come la mancanza di prove di un secondo azhdarchide gigante nella zona, che garantisce ad almeno un rinvio nella specie \"Hatzegopteryx sp\".\nIl genere \u00e8 stato denominato nel 2002, dal paleontologo francese Eric Buffetaut e dai paleontologi rumeni Dan Grigorescu e Zoltan Csiki. Il genere contiene una singola specie, ossia \"Hatzegopteryx thambema\". Il nome del genere, \"Hatzegopteryx\", deriva da \"Hatzeg\" (o Ha\u0163eg), citt\u00e0 della Transilvania, che nel Cretaceo superiore formava l'Isola di Ha\u0163eg, dove sono state trovate le ossa dell'animale, e dalla parola greca \"pteryx\" ossia \"ala\". Il nome specifico, \"thambema\", deriva invece dal termine greco \"mostro\", in riferimento alle sue enormi dimensioni.\nClassificazione.\nSono state notate numerose analogie tra l'omero di \"Hatzegopteryx\" e quello di \"Quetzalcoatlus\"; entrambi hanno una lunga e liscia cresta deltopettorale, e una testa omerale addensata. Questi erano inizialmente una base del rinvio da parte del taxon al clade degli Azhdarchidae, ma sono anche abbastanza simili per essere una base per la sinonimia tra \"Hatzegopteryx\" e \"Quetzalcoatlus\". Tuttavia, questo \u00e8 probabilmente dovuto alla natura relativamente non-diagnostica dell'omero degli azhdarchidi giganti, e la mancanza di una descrizione dettagliata degli elementi di \"Q. northropi\". Tuttavia, l'anatomia del collo e della mascella di \"Hatzegopteryx\" \u00e8 chiaramente distinto da quella del pi\u00f9 piccolo \"Quetzalcoatlus sp.\", il che garantisce il mantenimento di \"Hatzegopteryx thambema\" come un taxon distinto da \"Quetzalcoatlus\".\nLa vertebra cervicale di \"Hatzegopteryx sp.\", contiene una serie di caratteristiche che permettono un'identificazione definitiva con gli altri azhdarchidi. Il centrum \u00e8 relativamente basso, gli zygapophyses sono grandi e appiattiti, e le porzioni conservate della colonna vertebrale neurale indicare che \u00e8 bifido o diviso in due.\nLa scoperta di due vertebre cervicali ritrovate all'interno della Formazione Nemegt, Mongolia, morfologicamente simili a quelle dell\"Hatzegopteryx\", potrebbe rappresentare un \"sister taxon\" del genere. (Tsuihiji \"et al.\", 2017).\nPaleobiologia.\nStruttura delle ossa.\nMentre il cranio dell\"Hatzegopteryx\" era insolitamente grande e robusto, le ossa delle ali erano paragonabili a quelle degli altri pterosauri, indicando che l'animale era ancora in grado di volare. Buffetaut \"et al.\" suggerirono che, per volare, il peso del cranio doveva essere ridotto in qualche modo. La riduzione di peso necessaria pu\u00f2 essere compiuta dalla struttura interna delle ossa del cranio, che erano pieni di piccoli pozzi e avvallamenti (alveoli), lunghi fino a 10 millimetri (0,39 pollici), separati da una matrice di puntoni ossei sottili (trabecole). Le ossa delle ali hanno una struttura interna simile. Questa insolita costruzione differisce da quella degli altri pterosauri, ed \u00e8 pi\u00f9 simile alla struttura di polistirene espanso (utilizzato per la fabbricazione del polistirolo). Questo avrebbe reso il cranio robusto e indeformabile, ma anche leggero, permettendo all'animale di volare. Una struttura interna simile \u00e8 osservabile anche nella vertebra cervicale.\nBiomeccanica del collo.\nCome conseguenza della robustezza delle vertebre cervicali, il collo di \"Hatzegopteryx\" era molto pi\u00f9 forte di quello dell\"Arambourgiania\". Ci\u00f2 pu\u00f2 essere quantificato utilizzando forza relativa, che \u00e8 la forza di insufficienza del midollo di una vertebra diviso per il peso corporeo dello pterosauro a cui appartiene, che arriva a 180-250 kg (400-550 lb) sia per \"Arambourgiania\" sia per \"Hatzegopteryx\". Mentre le vertebre cervicali di \"Arambourgiania\" avrebbero retto solo circa la met\u00e0 del suo peso corporeo, le vertebre cervicali posteriori di \"Hatzegopteryx\" potevano resistere a circa cinque-dieci volte il peso corporeo dell'animale, a seconda del carico dell'osso. Ipoteticamente, anche le vertebre cervicali anteriori di \"Hatzegopteryx\" sarebbe state in grado di sopportare da quattro a sette volte il suo peso corporeo.\n\u00c8 interessante notare che, anche se il centrum di \"Hatzegopteryx\" \u00e8 molto pi\u00f9 robusto di quello di \"Arambourgiania\", i loro rapporti di raggio osso e di spessore osseo (R/t) sono pi\u00f9 o meno gli stessi (9,45 per \"Hatzegopteryx\" e 9,9 per \"Arambourgiania\"). Questo pu\u00f2 rappresentare un compromesso tra l'aumento della resistenza alle flessioni e alle forze di deformazione; elevati i rapporti di R/T portano ad una migliore resistenza alla flessione, ma ad una pi\u00f9 debole instabilit\u00e0 della forza. Per compensare ci\u00f2, \"Hatzegopteryx\" mostra un certo numero di adattamenti per migliorare la forza di deformazione, cio\u00e8 distintive strutture interne delle ossa e delle grandi articolazioni articolari delle vertebre, l'ultimo delle quali aiuta a distribuire lo stress.\nAl fine di sostenere la robusta testa, il collo di \"Hatzegopteryx\" era probabilmente fortemente muscoloso. Sulle ossa occipitali, le linee nucali, che servono come allegati muscolari, sono molto ben sviluppati e portano le cicatrici di primo piano. Questi probabilmente supportavano i muscoli trasversospinali, che li aiutavano nell'estensione e flessione della testa e del collo. Allo stesso modo, il processo di opisthotico, le spine neurali e il zygapophyses sembrano essere grandi e robusti (in quanto quest'ultimo presentava numerosi pozzi e bordi che probabilmente rappresentano cicatrici muscolari), e le tuberosit\u00e0 basioccipitali erano lunghe; tutte queste caratteristiche servivano come punti di attacco per i vari muscoli della testa e del collo. Anche se non del tutto muscoloso, il collo di \"Arambourgiania\", probabilmente non era spesso e forte come quello di \"Hatzegopteryx\".\nPaleoecologia.\nPredazione.\nCome tutti gli pterosauri azhdarchidi, l\"Hatzegopteryx\" era probabilmente un predatore generalista che si nutriva a terra. Grazie alle sue enormi dimensioni, al suo habitat dominato da dinosauri nani insulari e all'assenza di grandi teropodi carnivori, \u00e8 alquanto probabile che l\"Hatzegopteryx\" fosse il superpredatore all'apice della catena alimentare dell'isola di Ha\u0163eg. Difatti l'anatomia robusta di \"Hatzegopteryx\" suggerisce che si sarebbe potuto benissimo nutrire di prede molto pi\u00f9 grandi rispetto agli altri azhdarchidi, compresi animali troppo grandi per essere ingoiati interi, in modo molto simile ad alcune cicogne moderne (in particolare il marab\u00f9 e lo jabiru), che sono noti per attaccare e uccidere prede di grandi dimensioni, come fenicotteri e i loro cuccioli, con il becco. Al contrario, gli altri azhdarchidi giganti dal becco e dal collo pi\u00f9 sottile come l\"Arambourgiania\" e il \"Quetzalcoatlus\", probabilmente si nutrivano di prede pi\u00f9 piccole (fino alle dimensioni di un essere umano), tra cui cuccioli e neonati di dinosauri. Anche un altro pterosauro, il \"Thalassodromeus\", potrebbe aver avuto uno stile predatorio rapace.\nHabitat.\nSenza teropodi predatori sull'isola, l\"Hatzegopteryx\" poteva contare su una vasta gamma di prede. Difatti la maggior parte dei dinosauri dell'isola sono affetti da nanismo insulare, il che li rendeva facili da cacciare. L'isola era abitata anche da altri pterosauri azhdarchidi pi\u00f9 piccoli come l\"Eurazhdarcho\", con un'apertura alare di 3 metri (9,8 piedi), un altro azhdarchide dal collo corto ancora anonimo, con un'apertura alare di 3,5-4 metri (11-13 piedi), un azhdarchide po' pi\u00f9 grande anch'esso anonimo, con un'apertura alare di 5 metri (16 piedi) e apparentemente anche piccoli pteranodontidi. Tra la fauna terricola dell'isola vi erano il piccolo avialae o dromaeosauride \"Balaur\", dotato di due artigli a falce su ogni piede. L'ecosistema conteneva anche una serie di dinosauri nani insulari, come il titanosauro \"Magyarosaurus\", il hadrosauride \"Telmatosaurus\" e l'iguanodonte \"Zalmoxes\", e il nodosauro \"Struthiosaurus\". Sull'isola risiedevano anche tre generi di alvarezsauridi: \"Bradycneme\", \"Elopteryx\" e \"Heptasteornis\". Sono stati rinvenuti anche resti di coccodrilli, appartenenti ai generi \"Allodaposuchus\", \"Doratodon\" e \"Acynodon\". Non mancavano anche piccoli mammiferi come i multituberculata \"Kogaionon\", \"Barbatodon\" e \"Hainina\". Tra i rettili che abitavano l'isola vi erano anche la lucertola teiide \"Bicuspidon\" e il paramacellodide \"Becklesius\"; un anonimo serpente madtsoiide e i lissamphibia \"Albanerpeton\", \"Eodiscoglossus\" e \"Paradiscoglossus\".\nDurante il Maastrichtiano, l'Europa era un arcipelago. Tutti i membri dell'ecosistema dell'Isola di Ha\u0163eg vissero su una massa conosciuta come Tisia\u2013Dacia Block, di cui il bacino di Ha\u0163eg era solo una piccola parte. Questa massa \u00e8 di circa 80.000 chilometri quadrati (31.000 mi m\u00b2), ed \u00e8 stata separata dagli altri continenti da un oceano profondo, che si estendeva di 200-300 km (120-190 mi) in tutte le direzioni. Essendo situata a 27\u00b0 N, l'isola era equatoriale; tuttavia, il clima era pi\u00f9 subtropicale che tropicale, con stagioni secche e umide distinte, e una temperatura media di circa 25 \u00b0C (77 \u00b0F). L'ambiente, probabilmente, consisteva in varie pianure alluvionali, zone umide e corsi d'acqua, circondati da folti boschi dominati da felci e angiosperme. Il paleosuolo indica un clima relativamente secco, con una precipitazione annuale di meno di 1000 mm (39 pollici) di pioggia."}
{"id": "2330117", "revid": "98603401", "url": "https://it.wikipedia.org/wiki?curid=2330117", "title": "Zhejiangopterus linhaiensis", "text": "Lo zhejiangoptero (Zhejiangopterus linhaiensis) \u00e8 un rettile volante estinto, appartenente agli pterosauri. Visse nel Cretaceo superiore (Santoniano, circa 85 milioni di anni fa) e i suoi resti sono stati ritrovati in Cina.\nDescrizione.\nDi grandi dimensioni (l'apertura alare superava i cinque metri), questo animale possedeva ali ampie e membranose, come tutti gli pterosauri evoluti. Contrariamente a molti pterosauri cretacei, il cranio di questa forma non possedeva alcuna struttura simile a una cresta, ma era allungato e sottile, e terminava in un becco appuntito; mascella e mandibola erano prive di denti. L'apertura nasale e la finestra antorbitale erano unite in un'unica apertura, che si estendeva per met\u00e0 della lunghezza del cranio. Il lungo e potente collo era costituito da sette vertebre cervicali allungate e leggere. L'omero era corto e robusto, con una cresta deltopettorale ben pronunciata; il femore era allungato e sottile.\nClassificazione.\nDescritto per la prima volta nel 1994, lo zhejiangottero \u00e8 stato inizialmente considerato uno stretto parente della forma nordamericana \"Nyctosaurus\". In seguito, analisi successive dei reperti fossili hanno dimostrato che questo animale era un membro della famiglia degli azdarchidi (Azhdarchidae), che comprendeva gli pterosauri di maggiori dimensioni. Attualmente, \"Zhejiangopterus\" \u00e8 considerato l'azdarchide meglio conservato."}
{"id": "2330118", "revid": "599013", "url": "https://it.wikipedia.org/wiki?curid=2330118", "title": "Andrew Kennedy", "text": ""}
{"id": "2330120", "revid": "1739578", "url": "https://it.wikipedia.org/wiki?curid=2330120", "title": "Cambriano", "text": "Il Cambriano \u00e8 una delle pi\u00f9 importanti divisioni della scala dei tempi geologici che comincia 541,0 \u00b1 1,0 milioni di anni fa (Ma), alla fine dell'eone Proterozoico, e si conclude 485,4 \u00b1 1,9 milioni di anni fa con l'avvento del periodo Ordoviciano. \u00c8 il primo periodo dell'era paleozoica nell'eone Fanerozoico.\n\"Cambria\" \u00e8 il nome latino medievale del Galles, dove fu ritrovata la prima roccia risalente a questo periodo. Durante il Cambriano non era ancora sviluppata la vita sulla terraferma ma ce n'era moltissima nell'acqua, in particolare: brachiopodi, meduse, onicofori, spugne, trilobiti e trilobitiformi.\nSuddivisioni.\nIl periodo Cambriano segue il periodo Ediacarano dell'era Neoproterozoica e precede il periodo Ordoviciano.\nIl Cambriano \u00e8 attualmente diviso in quattro epoche o serie:\nLe quattro epoche a loro volta si suddividono in piani secondo il seguente schema:\nDatazione.\nLa divisione del Cambriano in quattro epoche e 10 stadi data al 2005, quando la Sottocommissione Internazionale sulla stratigrafia del Cambriano (ISCS) della Commissione Internazionale di Stratigrafia l'ha adottata. L'idea \u00e8 che ogni sottoepoca o serie sia facilmente identificabile e rappresenti un insieme integrato di eventi riconoscibili sul piano biotico o oceanografico. \nL'intervallo temporale relativo al periodo Cambriano fu tradizionalmente stabilito fra 570 e 500 milioni di anni fa. Il limite inferiore del Cambriano fu tradizionalmente stabilito con la comparsa dei primi artropodi conosciuti, come le trilobiti e le primitive colonie formate da animali conosciuti come archeociati. La fine del periodo fu stabilita invece da un repentino cambiamento della fauna, identificato attualmente come un evento di estinzione. Nonostante l'evoluzione della datazione con la stima del decadimento radioattivo nell'ultimo quarto del XX secolo, ci sono ancora controversie intorno a questa datazione: c'\u00e8 anzitutto un'incertezza di circa 20 milioni di anni, condivisa dalla maggior parte degli autori. \nLa pi\u00f9 ragionevole proposta per la datazione del periodo fu formulata dalla sottocommissione internazionale di stratigrafia terrestre a \"ca.\" (approssimativamente) da 541 a 485 milioni di anni fa. Le datazioni su isotopi radioattivi si basano su limiti superiori ed inferiori il pi\u00f9 precisi e riconoscibili possibili. Oggi, l'inizio del periodo viene datato con gli strati che per primi includono icnofossili di \"Trichophycus pedum\" a 541 \u00b1 1 milioni di anni fa. La fine del periodo corrisponde agli strati contenenti la prima apparizione del conodonte \"Iapetognathus fluctivagus\" a 485,4 \u00b1 1,9 milioni di anni fa.\nLimite inferiore.\nUna data pi\u00f9 precisa per il limite inferiore a 542 milioni di anni (\u00b1 300\u00a0000 anni) per l'evento di estinzione avvenuto all'inizio del Cambriano \u00e8 stata recentemente riconosciuta. La ragione di questa data precisa \u00e8 un esempio di ragionamento deduttivo paleontologico. \nEsattamente a questa data si presenta un notevole decadimento della abbondanza di carbonio-13 presente precedentemente, un 'punto d'inversione' che paleontologi chiamano \"escursione\". Questo metodo \u00e8 cos\u00ec diffuso tanto che \u00e8 ritenuto il miglior indicatore del limite inferiore del Precambriano relativamente alle sequenze stratigrafiche di questa et\u00e0. Uno dei siti dove \u00e8 meglio stabilita l'escursione del carbonio-13 \u00e8 nella regione dell'Oman. \nAmthor (2003) descrive le evidenze rilevate in Oman che indicano le escursioni dell'isotopo del carbonio in relazione con l'evento di estinzione di massa; la scomparsa di fossili caratteristici del Precambriano coincide esattamente con l'anomalia dell'escursione repentina del carbonio-13. \nNella sequenza dell'Oman sono stati ritrovati livelli di cenere vulcanica nei quali lo zirconio ivi contenuto fornisce una datazione pi\u00f9 precisa a 542\u00b10,3 milioni di anni fa (calcolata sul rapporto di decadimento dell'uranio in piombo). Questa nuova e precisa data coincide con le meno precise datazioni ottenute dall'osservazione dell'anomalia del carbonio-13, rilevata dalle sequenze ritrovate in Siberia e in Namibia. Quanto sopra \u00e8 stato presentato ormai \u00e8 accettato come la datazione definitiva per l'inizio dell'eone Fanerozoico, e dunque per l'inizio anche dell'era Paleozoica e del relativo periodo Cambriano.\nMorfologia.\n\"Cambria\" deriva dal latino, ed \u00e8 il nome antico del Galles del nord, un sito ricco di rocce di et\u00e0 Cambriana studiate da Adam Sedgwick nel 1830.\nNelle prime serie stratigrafiche compilate, il tardo Cambriano coincideva nelle sequenze stratigrafiche con quelle del successivo 'Siluriano', le quali furono meglio identificate da Sir Roderick Murchison. Nel 1879, Charles Lapworth defin\u00ec un periodo intermedio fra i due, detto 'Ordoviciano', che includeva le sovrapposizioni fra i due periodi.\nPaleogeografia.\nI continenti presenti nel Cambriano sono stati originati dalla frammentazione del supercontinente Rodinia formatosi nella precedente era neoproterozoica. Gli oceani nel periodo Cambriano sembrano essere diffusi, ma poco profondi. Si crede che il clima durante il Cambriano fosse notevolmente pi\u00f9 caldo che nei periodi immediatamente precedenti (Ediacarano e ovviamente, Cryogeniano), in quanto erano oramai finite le ere glaciali globali, come la famosa glaciazione Varanger. La deriva dei continenti avvenuta nel Cambriano pu\u00f2 essere stata anomala, ovvero molto veloce e caotica. In ragione della sua complessit\u00e0, risulta difficile descrivere i moti continentali avvenuti in questo periodo. \nContenuto fossilifero.\nIl Cambriano \u00e8 il periodo pi\u00f9 antico ove sono stati trovati in grandi quantit\u00e0 nelle rocce numerosi reperti distinti di organismi multicellulari animali, o Metazoi, organismi anche pi\u00f9 complessi dei poriferi o medusoidi gi\u00e0 rilevati nel tardo Ediacarano. Le particolari condizioni registratesi in alcuni siti Cambriani, hanno permesso un grado di conservazione ottimale, tanto che spesso si sono conservate anche le parti molli degli organismi insieme alle parti dure o ai gusci. Proprio per questo motivo, in qualche caso la nostra conoscenza del biota cambriano \u00e8 superiore a quella dei periodi successivi.\nDurante questo periodo vi fu una apparente diversificazione di forme evolute di organismi viventi, riferita in letteratura come la cosiddetta esplosione cambriana: all'incirca 50 gruppi separati di organismi (\"Phyla\") emersi in molti casi senza avere evidenti precursori. \nLa comunit\u00e0 scientifica non \u00e8 unanimemente d'accordo sul concetto di esplosione cambriana, considerando le diversificazioni della fauna fossile Ediacara, anteriore al Cambriano.\nFauna.\nA parte alcune enigmatiche forme di vita che potrebbero essere o no animali, tutti i moderni phylum del regno Animale compaiono nel Cambriano (se si eccettuano i poriferi, che si pensa si siano originati subito prima dell'inizio del periodo, cio\u00e8 nel tardo Ediacariano, e i briozoi, di cui non si ha traccia prima dell'inizio dell'Ordoviciano). Molti phyla estinti e alcuni animali asimmetrici non hanno chiare relazioni con altri animali anche apparsi nel Cambriano stesso. I migliori siti ove sono stati ritrovati organismi molli fossilizzati sono il cosiddetto Burgess shale in Columbia Britannica. Sono stati ritrovati in strati del medio Cambriano e forniscono informazioni sulla diversit\u00e0 dei primi organismi animali. Fauna similare \u00e8 stata in seguito trovata in numerosi altri siti - alcune argille primordiali del Cambriano in Cina, provincia dello Yunnan. Una pi\u00f9 antica fauna pre-Cambriana (ediacarana) fu identificata negli ultimi 50 anni, ma le loro relazioni con le forme cambriane rimangono tuttora oscure.\nLe comunit\u00e0 biologiche di mare basso (entro la piattaforma continentale) sono particolarmente ricche e diversificate in ambiente a sedimentazione terrigena, con brachiopodi e trilobiti come forme dominanti. Nel Cambriano Inferiore e Medio, i predatori dominanti sono ancora artropodi primitivi come gli (anomalocaridi). Negli ambienti di piattaforma carbonatica abbiamo bio-costruzioni prevalentemente stromatolitiche come nel Proterozoico, in cui per\u00f2 nel Cambriano Inferiore e Medio compaiono metazoi ad organizzazione complessa, gli archeociati (forme a parete calcarea con morfologia conica, probabilmente relazionati con i poriferi). I molluschi bentonici sono ancora decisamente subordinati rispetto ai brachiopodi, ma i nautiloidi (forme nectoniche o necto-bentoniche), compaiono nel Cambriano Superiore, si diffondono rapidamente e divengono poi nell'Ordoviciano i predatori dominanti. Dal Cambriano Medio compaiono i primi graptoliti, con forme sia bentoniche che epiplanctoniche (fissate ad alghe o detriti galleggianti).\nFlora.\n\u00c8 comunemente accettato che non ci fossero piante sulla terra, che quindi doveva apparire spoglia e priva di vegetazione da un capo all'altro dei continenti. \u00c8 tuttavia possibile che si sia gradatamente formato in alcune aree un sottile strato di licheni, alghe o microscopici funghi.\nIl Cambriano in Italia.\nLe pi\u00f9 antiche rocce presenti in Italia risalgono al Cambriano e affiorano principalmente in poche regioni della Sardegna meridionale (Iglesiente, Sulcis). Queste rocce si sono depositate in bacini marini poco profondi, i cui fossili includono animali primitivi come gli archeociatidi, le meduse, i brachiopodi e i trilobiti.\nRecentemente, per mezzo di datazione U/Pb, sono state trovate indicazioni di rocce risalenti al Cambriano anche in Calabria e nei Peloritani (Sicilia)."}
{"id": "2330122", "revid": "339392", "url": "https://it.wikipedia.org/wiki?curid=2330122", "title": "Rem\u00ec", "text": ""}
{"id": "2330123", "revid": "287204", "url": "https://it.wikipedia.org/wiki?curid=2330123", "title": "George Lynch (cestista)", "text": ""}
{"id": "2330125", "revid": "2205548", "url": "https://it.wikipedia.org/wiki?curid=2330125", "title": "Pilatus PC-21", "text": "Il Pilatus PC-21 \u00e8 un addestratore avanzato, progettato e costruito dall'azienda aeronautica svizzera Pilatus Aircraft. \u00c8 propulso da un motore turboelica Pratt &amp; Whitney Canada PT6A-68B, possiede un'ala bassa e l'abitacolo pu\u00f2 ospitare 2 posti in tandem.\nStoria del progetto.\nLo sviluppo del progetto del PC-21 inizia nel gennaio 1999, allorch\u00e9 la Pilatus Aircraft decise di creare una nuova generazione di addestratori a turboelica capaci di sostituire i famosi e diffusissimi PC-7 Turbo-Trainer e PC-9. Il programma venne elaborato per soddisfare il percorso formativo dei piloti delle Forze aeree svizzere destinati ai caccia multiruolo McDonnell Douglas F/A-18 Hornet che fino ad allora prevedeva un primo periodo di istruzione sui turboelica PC-7 Turbo-Trainer per passare ai turbogetto Northrop F-5 Tiger II, sostituendo gli Hawker Siddeley/BAe Hawk oramai dismessi. L'idea era quella di utilizzare un solo addestratore avanzato senza passaggi intermedi, equipaggiato con un'avionica comparabile agli F/A-18 Hornet con il solo svantaggio delle prestazioni inferiori offerte dal tipo di propulsione.\nIl prototipo effettu\u00f2 il roll-out il 30 aprile 2002, e il 1\u00ba luglio dello stesso anno comp\u00ec il suo primo volo. Il secondo prototipo venne portato in volo il 7 giugno 2004.\nUno dei prototipi (l'esemplare immatricolato HB-HZB) si schiant\u00f2 il 13 gennaio 2005, a Buochs, in Svizzera mentre si esibiva in un volo acrobatico, causando la morte del pilota e ferendo una persona a terra.\nIl disegno del PC-21 \u00e8 stato studiato dalla Pilatus per ottimizzare al massimo il profilo aerodinamico della fusoliera e delle ali, impiegando un potente motore e un'elica dal profilo nuovo, in maniera tale da ottenere velocit\u00e0 pi\u00f9 elevate. Pertanto la cellula del PC-21 \u00e8 stata progettata per colmare il divario tra le prestazioni aerodinamiche dei tradizionali trainer a turboelica e quelle dei pi\u00f9 costosi addestratori a getto. Attualmente il velivolo svizzero, \u00e8 l'unico tra gli addestratori a turboelica, a garantire prestazioni che una volta erano ad appannaggio di trainer a getto.\nNel mese di novembre 2009 la Pilatus Aircraft si aggiudica un contratto da oltre 500 milioni di franchi svizzeri per fornire agli Emirati Arabi Uniti 25 esemplari di PC-21 per sostituire i vecchi Pilatus PC-7 in servizio da oltre un quarto di secolo nel ruolo di addestratore intermedio. L'altro finalista per l'addestramento basico era l'Aermacchi M-311 a reazione. Le consegne sono iniziate nel 2011.\nImpiego operativo.\nSvizzera.\nLe Forze aeree svizzere operano con 8 esemplari di PC-21, 6 acquisiti nel 2008 e 2 nel 2012, immatricolati con marche militari da A-101 ad A-108. Il modello ha sostituito in servizio i 20 Hawker Siddeley/BAe Hawk Mk. 66 acquistati nel 1992 quindi dismessi e rivenduti alla Finlandia nel giugno 2007.\nGli esemplari sono utilizzati nel programma JEPAS PC-21 destinati alla formazione dei piloti che piloteranno i Boeing F/A-18 Hornet in dotazione all'aeronautica militare nazionale."}
{"id": "2330132", "revid": "113757", "url": "https://it.wikipedia.org/wiki?curid=2330132", "title": "Sagona", "text": ""}
{"id": "2330133", "revid": "113757", "url": "https://it.wikipedia.org/wiki?curid=2330133", "title": "Vico (Corsica)", "text": ""}
{"id": "2330138", "revid": "486946", "url": "https://it.wikipedia.org/wiki?curid=2330138", "title": "Ken Falco", "text": ""}
{"id": "2330139", "revid": "113757", "url": "https://it.wikipedia.org/wiki?curid=2330139", "title": "Le miserie di Mons\u00f9 Travet", "text": ""}
{"id": "2330142", "revid": "74801", "url": "https://it.wikipedia.org/wiki?curid=2330142", "title": "Bidu Say\u00e3o", "text": " \nBiografia.\nBidu Say\u00e3o nasce da una famiglia colta di Botafogo, Rio de Janeiro. Suo padre muore quando lei ha solo cinque anni e la madre fa grandi sacrifici per sostenere la figlia nel tentativo di intraprendere una carriera come cantante lirica. All'et\u00e0 di soli diciotto anni, Bidu Say\u00e3o fa il suo debutto ufficiale a Rio de Janeiro, dove ottiene un grande successo.\nQuesto le apre le porte alla possibilit\u00e0 di studiare con la famosa Elena Teodorini, prima in Brasile, e poi in Romania. In seguito si sposta a Nizza, in Francia sotto la guida di Jean de Reszke, un tenore polacco, che l'aiuta a consolidare la sua tecnica vocale. \nTra il 1920 e il 1930 canta a Buenos Aires, a Parigi, in Brasile e, nel 1926, debutta al Teatro Costanzi di Roma nel ruolo di Rosina ne \"Il barbiere di Siviglia\" e Gilda in \"Rigoletto\". Qui incontra l'impresario Walter Mocchi, con il quale, dopo la morte della moglie, Emma Carelli, nel 1928, ha una storia e si sposano.\nAl Teatro dell'Opera di Roma nel 1929 \u00e8 Rosina nella ripresa di \"Il barbiere di Siviglia\" di Rossini e nel 1930 \u00e8 Rosalina nella prima rappresentazione di \"Il re\" di Umberto Giordano. \nMa il suo matrimonio non dura molto, e nel 1935 Bidu Say\u00e3o sposa il baritono italiano Giuseppe Danise.\nNel 1930 debutta al Teatro alla Scala di Milano e l'anno dopo all'Op\u00e9ra National de Paris, con una Giulietta di grande successo.\nNel 1932 \u00e8 Giannina nella prima rappresentazione del Teatro Regio di Torino di \"Giannina e Bernardone\" di Cimarosa.\nPresto diventa uno dei principali soprano lirico di coloratura in Europa e soprattutto in Italia e in Francia.\nUna star al Metropolitan.\nDebutt\u00f2 negli Stati Uniti nel 1936 con la Filarmonica di New York alla Carnegie Hall, cantando \"La Demoiselle \u00e9lue\" di Debussy, sotto la bacchetta di Arturo Toscanini, che diventer\u00e0 un grande amico e uno dei suoi pi\u00f9 grandi sostenitori. Egli si riferiva a lei chiamandola \"la piccola brasiliana.\"\nIl debutto al Metropolitan Opera House arriv\u00f2 il 13 febbraio 1937, dovendo rimpiazzare il soprano spagnolo Lucrezia Bori nel ruolo di Manon.\nLa critica impazz\u00ec, incluso Olin Downes del \"New York Times\". Un mese dopo cant\u00f2 Violetta ne \"La Traviata\", immediatamente seguita da Mim\u00ec in \"La Boh\u00e8me\", in dicembre Giulietta in \"Romeo e Giulietta\" con Ezio Pinza, nel 1938 Gilda in \"Rigoletto\" e Rosina ne \"Il barbiere di Siviglia\", nel 1940 Susanna ne \"Le nozze di Figaro\" e Norina in \"Don Pasquale\", nel 1941 Zerlina in \"Don Giovanni\" con Pinza, Zinka Milanov e Tito Schipa diretta da Bruno Walter ed Adina ne \"L'elisir d'amore\", nel 1942 Serpina ne \"La serva padrona\" e nel 1944 M\u00e9lisande in \"Pell\u00e9as et M\u00e9lisande\" con Lawrence Tibbett.\nVisse gran parte della sua vita a Lincolnsville, nel Maine.\nBidu Say\u00e3o non lascia pi\u00f9 il nuovo continente, il Met divenne il suo teatro ed il San Francisco Opera, dove esord\u00ec nel 1939 con Manon, la sua alternativa. Ancora a San Francisco nel 1940 \u00e8 Mim\u00ec ne \"La boh\u00e8me\" con Jussi Bjoerling e Susanna ne \"Le nozze di Figaro\" diretta da Erich Leinsdorf, nel 1941 Norina in \"Don Pasquale\", Rosina ne \"Il barbiere di Siviglia\" con Tibbett e Pinza e Gilda in \"Rigoletto\", nel 1942 Violetta Val\u00e9ry ne \"La traviata\" diretta da Fausto Cleva, nel 1946 Giulietta in \"Romeo e Giulietta\", nel 1947 M\u00e9lisande in \"Pell\u00e9as et M\u00e9lisande\", nel 1948 Zerlina in \"Don Giovanni\" ed Adina ne \"L'elisir d'amore\" con Ferruccio Tagliavini e Tito Gobbi e nel 1952 con Mario Del Monaco Margherita in \"Mefistofele\" e Nedda in \"Pagliacci\".\nEra la cantante preferita dal compositore brasiliano Heitor Villa-Lobos, col quale ebbe una collaborazione costante, durata molti anni, che la port\u00f2 a registrare moltissime sue composizioni, incluso la famosa registrazione \"Bachianas brasileiras n. 5\", un'aria senza parole, un vocalizzo scritto apposta per lei che sar\u00e0 premiato con il Grammy Hall of Fame Award 1984 e Forests Of The Amazon colonna sonora del film di Hollywood \"Green Mansions\" (\"Verdi dimore\") (1959).\nCant\u00f2 l'ultima volta a Rio de Janeiro nel 1937, dove venne fischiata pesantemente durante \"Pell\u00e9as et M\u00e9lisande\". Si dice che i fischi furono organizzati dalla claque del mezzo-soprano Gabriella Besanzoni, il cui successo in \"Carmen\" non volevano venisse oscurato. Il suo paese non seppe apprezzare quello che invece gli Stati Uniti circondarono di gloria.\nNel febbraio del 1938 cant\u00f2 alla Casa Bianca per il presidente Roosevelt, il quale le offr\u00ec la cittadinanza americana, ma lei rifiut\u00f2 immediatamente: \"in Brasile sono nata e in Brasile morir\u00f2\".\nLei e il marito, Giuseppe Danise, comprarono una propriet\u00e0 di fronte all'oceano a Lincolnville. Dopo quindici anni di collaborazione con il Metropolitan Opera, diede l'addio al teatro nel 1952, dopo duecentotrentasette rappresentazioni al Met, scegliendo di ritirarsi ancora al top della sua forma. \"Sono orgogliosa, non volevo aspettare che mi chiedessero di andarmene!\" disse in un'intervista del 1987.\nAll'Opera di Chicago nel 1954 \u00e8 Zerlina in \"Don Giovanni\".\nL'addio definitivo alle scene avvenne nel 1957.\nDopo la morte del marito, nel 1963, Bidu Say\u00e3o continu\u00f2 una vita tranquilla nella sua casa nel Maine e al Salisbury Hotel di Manhattan. Ritorner\u00e0 in visita in Brasile un'ultima volta nel 1995, per un tributo in suo onore durante il Carnevale di Rio de Janeiro.\nMor\u00ec poco prima di compiere 97 anni al \"Penobscot Bay Medical Center\" a Rockport. Le sue ceneri furono sparse nella baia davanti alla sua casa.\nGrazia e delicatezza.\nSoprano lirico di coloratura, di bassa statura, Bidu Say\u00e3o aveva una voce ideale per i ruoli femminili pi\u00f9 delicati e graziosi. Tra quelli in cui ebbe maggiore successo possiamo menzionare: Mim\u00ec in \"La boh\u00e8me\" di Giacomo Puccini, Susanna in \"Le nozze di Figaro\" di Mozart, Zerlina in \"Don Giovanni\", Violetta in \"La traviata\" di Verdi, Gilda in \"Rigoletto\", Zerbinetta in \"Ariadne auf Naxos\" di Richard Strauss, e nei ruoli principali di \"Romeo e Giulietta\" di Charles Gounod e di \"Pell\u00e9as et M\u00e9lisande\", l'unica opera di Debussy.\nRiconoscimenti.\nBid\u00fa Say\u00e3o fu omaggiata dalla Scuola di Samba \"Beija-Flor\" de Nil\u00f3polis nel 1995; emozionando il pubblico presente, arriv\u00f2 sull'ultimo carro allegorico, il \"CISNE NEGRO\", visibilmente emozionata, seduta su un trono preparato per lei con molta cura. Chi lo vide non lo dimenticher\u00e0 mai, fu uno dei momenti pi\u00f9 emozionanti della storia del sambodromo Marqu\u00eas de Sapuca\u00ed di Rio de Janeiro.\nNel 2000 fu creato il \"Concorso internazionale di canto Bidu Say\u00e3o\" per promuovere i giovani talenti d'opera brasiliani attraverso una competizione di calibro internazionale."}
{"id": "2330144", "revid": "1305772", "url": "https://it.wikipedia.org/wiki?curid=2330144", "title": "Ivry", "text": ""}
{"id": "2330145", "revid": "55935", "url": "https://it.wikipedia.org/wiki?curid=2330145", "title": "Jacques Davy du Perron", "text": ""}
{"id": "2330147", "revid": "55935", "url": "https://it.wikipedia.org/wiki?curid=2330147", "title": "Philippe de Mornay", "text": ""}
{"id": "2330151", "revid": "122246", "url": "https://it.wikipedia.org/wiki?curid=2330151", "title": "Antiquarium stabiano", "text": "L'Antiquarium stabiano \u00e8 stato un museo archeologico ubicato a Castellammare di Stabia che raccoglieva una collezione di circa 8.000 reperti provenienti dal sito archeologico dell'antica citt\u00e0 di Stabiae: chiuso dalla fine degli anni novanta, \u00e8 stato sostituito nel 2020 dal Museo archeologico di Stabia Libero D'Orsi.\nStoria.\nL'Antiquarium stabiano venne inaugurato nel 1958 per volere di Libero D'Orsi, il quale, nel 1950, aveva intrapreso una campagna di scavi sulla collina di Varano, per riportare alla luce le vestigia dell'antica citt\u00e0 romana di Stabiae: il museo fu realizzato in diversi ambienti di una scuola media di Castellammare di Stabia del quale Libero D'Orsi era preside, e arriv\u00f2 a raccogliere oltre 8.000 reperti, non solo provenienti dalle ville stabiane, ma anche dalle altre costruzioni che nel corso degli anni venivano esplorate nel territorio che un tempo facevano parte del cosiddetto \"ager stabianus\"; rimasto aperto fino alla fine degli anni novanta, fu chiuso in attesa di una miglior collocazione. Inoltre, gran parte della collezione \u00e8 stata rimossa dalla sua posizione originale per far parte delle mostre \"Otium Ludens\" ed \"In Stabiano\", mentre una piccola parte dei reperti \u00e8 stata trasferita al museo diocesano sorrentino-stabiese. L'Antiquarium stabiano \u00e8 stato sostituito nel 2020 dal Museo archeologico di Stabia Libero D'Orsi, che ne ha inglobato la collezione, ubicato nella reggia di Quisisana.\nDescrizione.\nIl museo si articolava in undici sale, di cui due, la cinque e la dieci erano utilizzate come deposito. La Sala I conteneva due bacheche, sedici antefisse, quattro anfore e un dolia tutti in terracotta, due stele funerarie, due capitelli dorici in tufo risalenti al IV secolo a.C. e cinquantasei affreschi, provenienti per la maggior parte dell'atrio di Villa San Marco: tra queste si ricordano \"Edipo interroga la Sfinge\", \"Paesaggio con scena mistica\", \"Paesaggio fluviale nilotico con architettura\", \"Giove redimito\", \"Dioniso\", \"Pan musico e caprone\", \"Atteone sbranato dai lupi\" e resti di intonaci raffiguranti volti di donne, animali e pesci; nella stessa sala era esposta una testa raffigurante Medusa ed un frammento di parete proveniente da Villa Sant'Antonio Abate, sul quale \u00e8 riportato il graffito:\nSi tratta di un reperto fondamentale per la storia stabiana in quanto \u00e8 la pi\u00f9 antica testimonianza scritta nella quale si riconosce la parola \"Stabiani\".\nNella Sala II erano raccolti ventisei stucchi provenienti da Villa Petraro, in particolar modo dagli ambienti termali, tra cui quelli raffiguranti due \"pugili\", \"Dedalo e Pasifae\", \"Aura su Cervide\", \"Psiche\", \"Narciso\", \"Eros\", la \"Personificazione del fiume Sarno\", un \"Satiro con capro\" e un \"Satiro con rython\" e numerosi frammenti di affreschi staccati sia da Villa San Marco che da Villa Arianna con la \"Quadriga di Elios\", \"Apollo arciere\", \"Pastore e caprone\", \"Paesaggio di villa marina\" e il \"Gruppo del Teseo\". Seguivano poi quattro bacheche all'interno delle quali erano raccolti oltre duecento oggetti ritrovati nelle necropoli stabiane: in particolar modo vasi corinzi, campani e sannitici, buccheri, una \"kylix\" attica della scuola dei miniaturisti; erano conservati anche reperti di origine romana come un piatto in pasta vitrea, cerniere di porte, lucerne e ventidue oggetti in vetro.\nNella Sala III erano esposti nove anfore, un'olla, uno \"stamnos\" in terracotta e trentotto quadretti provenienti da Villa San Marco e Villa Arianna: dalla prima si ricorda il \"Planisfero\", \"Melpomene\", \"Minerva\", il \"Cavaliere a caccia\", \"Medusa Passardi\", \"Hermes\" e diversi paesaggi e nature morte, come raffigurazioni di fogliame, selvaggina e fichi, mentre dalla seconda \"Teseo trattenuto da Minerva\", \"Centauro marino con fanciullo\", \"Centauro con fanciulla e donna\" e l\"'Estetica\"; completano la sala altri centosettanta pezzi ritrovati nelle necropoli tra cui vasi corinzi e attici, fibule, oggetti in bronzo e vasi per impasto.\nNella Sala IV si trovavano gli affreschi staccati da Villa Carmiano, caratterizzati dallo stampo tipicamente ellenistico: tra le varie opere il \"Trionfo di Dioniso\", \"Bacco e Cerere\", \"Nettuno e Amimone\", un \"Sileno\", un \"Satirello\" e un affresco raffigurante Tetide che trasporta Achille su un ippocampo all'isola dei beati; era poi ricostruito un larario, con edicola in stucco incorniciato da due colonne, sul cui fondo \u00e8 dipinta Minerva armata e seduta su un trono: l'opera si conclude con il disegno di un serpente nell'atto di mangiare delle uova e della frutta, offerti dai proprietari della villa. Da un cubicolo della stessa villa inoltre proveniva un quadretto di tipo erotico raffigurante una copulazione \"a tergo\".\nLa Sala VI, dalle dimensioni ridotte, ospita sessantadue frammenti di affreschi, come una donna addolorata, un amorino ed una testa di vecchio, delle testa in stucco bianco e sessantasei tra gusci di ostriche e conchiglie; sulle pareti erano apposti tre resti di pavimento in \"opus sectile\" e una raffigurazione di un uomo orante nei pressi di una tomba, di fattura che ricorda la futura pittura impressionistica.\nAll'interno della Sala VII era conservata una tomba ad incinerazione, risalente all'et\u00e0 del ferro con tutto il suo corredo: all'interno erano ossa bruciate, un coltello, anelli e fibule, mentre all'esterno tredici vasi arcaici. Nelle diciotto bacheche esposte lungo le pareti erano conservati pezzi di ceramica attica, corinzia ed etrusca o di fattura locale, oggetti in bronzo ed in ferro: in tutto si contavano oltre un migliaio di reperti, provenienti in larga parte dalla necropoli di Madonna delle Grazie. Nella stessa sala erano esposti quattordici affreschi, tra cui diverse nature morte ed un quadretto proveniente dal \"tepidarium\" di Villa San Marco, sette capitelli marmorei, due lapidi in marmo, due anfore in terracotta, una macina ed un mortaio.\nNella Sala VIII erano conservati reperti ritrovati durante la costruzione della cappella di San Catello della cattedrale di Castellammare di Stabia: basi di colonne, capitelli, sarcofagi con coperchi, lapidi, due steli funerarie, statue, fregi e anfore in terracotta; caratteristica \u00e8 l'iscrizione funeraria di Gaio Longinio Proculo, formata da quattordici esametri e scritta in latino classico e il sarcofago di Giulio Longinio, decorato nella parte centrale da Apollo, Minerva e le nove Muse, oltre ad ippocampi, delfini ed amorini. Di rilevante importanza anche un cippo miliare risalente al 121 che testimonia la ripresa della vita nella zona dopo l'eruzione del Vesuvio del 79; tutti questi reperti sono stati trasferiti al museo diocesano sorrentino-stabiese. Completavano la sala due statue in marmo sarnese, proveniente da una villa rustica ritrovata nel fondo Pellicano e oggetti da cucina in bronzo ritrovati a Villa Carmiano.\nAnche all'interno della Sala IX erano presenti altri reperti provenienti dalla cattedrale, in particolare settantasei oggetti di epoca romana e cristiana come lucerne, frammenti di vetro e d'osso ed una fibula in avorio raffigurante i santi Pietro e Paolo nell'atto di abbracciarsi. Erano conservati anche reperti di epoca pi\u00f9 recente come un monumento sepolcrale del XVI secolo ed una lastra marmorea affissa su un torre di guardia della citt\u00e0, chiamata Torre Alfonsina, che riportava due iscrizioni una del 1635, l'altra 1795. Su una parete era collocato un portale in piperno del XV secolo, staccato dall'antica chiesa dedicata a San Francesco, poi abbattuta: anche questo, insieme agli altri oggetti di questa sala sono conservati nel museo diocesano sorrentino-stabiese. In una bacheca era inoltre esposta lo scheletro di una donna stabiana morta durante l'eruzione del Vesuvio nel 79.\nNella Sala XI erano esposti 27 frammenti di affreschi di soffitto e 50 frammenti di affreschi parietali raffiguranti donne in corsa, animali, un sileno ed altri di dubbia identificazione, cinque corredi funerari provenienti dalla necropoli di Madonna delle Grazie, anfore in terracotta, lapidi, un capitello ed una meridiana; erano presenti tre sculture: due ritrovate all'interno di Villa del Pastore, ossia la statua del Pastore ed un labrum di una fontana ed un cratere in alabastro, proveniente dalla piscina di Villa San Marco. Infine due pezzi di pareti contenenti dei graffiti in lingua greca, di cui uno erotico, staccati da Villa Arianna e tre lastre funerarie proveniente una dalla villa del fondo Pellicano e le altre due dal sepolcreto dei Virtii."}
{"id": "2330154", "revid": "256896", "url": "https://it.wikipedia.org/wiki?curid=2330154", "title": "PAM Italia", "text": ""}
{"id": "2330156", "revid": "61051", "url": "https://it.wikipedia.org/wiki?curid=2330156", "title": "Componente aerea delle forze armate del Botswana", "text": ""}
{"id": "2330162", "revid": "256896", "url": "https://it.wikipedia.org/wiki?curid=2330162", "title": "UN World Food Programme", "text": ""}
{"id": "2330168", "revid": "256896", "url": "https://it.wikipedia.org/wiki?curid=2330168", "title": "FEED Projects", "text": ""}
{"id": "2330169", "revid": "119103136", "url": "https://it.wikipedia.org/wiki?curid=2330169", "title": "Piazza Sant'Isacco", "text": "Piazza Sant'Isacco, , \u00e8 una delle piazze principali di San Pietroburgo sulla quale si affacciano la Cattedrale di Sant'Isacco, il Palazzo Marinskij, l'Hotel Astoria. Un lato della piazza \u00e8 delimitato dalla Moika."}
{"id": "2330174", "revid": "28592", "url": "https://it.wikipedia.org/wiki?curid=2330174", "title": "Palazzo Marinskij", "text": ""}
{"id": "2330178", "revid": "2216765", "url": "https://it.wikipedia.org/wiki?curid=2330178", "title": "Toro Farnese", "text": "Il Supplizio di Dirce, pi\u00f9 conosciuto come Toro Farnese, \u00e8 la copia romana di un celebre gruppo scultoreo ellenistico, in marmo, conservata presso il museo archeologico nazionale di Napoli. \u00c8 la pi\u00f9 grande scultura singola mai recuperata dall'antichit\u00e0.\nStoria.\nIl gruppo fu rinvenuto nelle Terme di Caracalla a Roma nel 1546, durante gli scavi commissionati da Alessandro Farnese (papa Paolo III) allo scopo di recuperare antiche sculture per abbellire la sua residenza di palazzo Farnese. A differenza dell'Ercole Farnese e dell'Ercole latino, provenienti dallo stesso scavo del Toro Farnese e che furono pi\u00f9 volte ritratti nei periodi successivi, l'unico riferimento al gruppo del Supplizio \u00e8 dovuto ad un'incisione del 1595 di \u00c9tienne Dup\u00e9rac raffigurante le rovine delle Terme.\nDopo aver respinto i tentativi di acquisto da parte di Luigi XIV del 1665, la scultura insieme al resto della collezione di antichit\u00e0 Farnese, fu prima ereditata da Carlo di Borbone, figlio di Elisabetta, ultima discendente della famiglia Farnese, e poi trasferita a Napoli per volont\u00e0 di Ferdinando IV di Borbone nel 1788, quando si ultim\u00f2 il trasferimento della raccolta nella capitale del regno.\nIl complesso scultoreo fu utilizzato molto probabilmente come fontana nella villa reale della citt\u00e0 fino al 1826, quando fu poi spostato al museo archeologico nazionale di Napoli dove trov\u00f2 definitiva collocazione.\nAttribuzione.\nLa data e l'autore dell'opera sono incerte. Inizialmente fu attribuita agli artisti di Rodi, Apollonio di Tralle e suo fratello Taurisco, grazie agli scritti di Plinio il Vecchio. Questi afferma infatti che la scultura fu commissionata alla fine del II secolo a.C. e fu tratta da un unico blocco di marmo. Successivamente il gruppo statuario greco fu trasferito a Roma da Rodi come parte dell'incredibile collezione di sculture e opere d'arte di Asinio Pollione, un politico romano vissuto nel periodo di passaggio tra la repubblica e il principato.\nTuttavia studi pi\u00f9 recenti hanno appurato che il Toro Farnese non sia la scultura descritta da Plinio, bens\u00ec una copia romana databile invece al III secolo d.C. e scolpita appositamente per le Terme di Caracalla. Inoltre i piccoli ciuffi di peli sul toro e le pieghe taglienti dei vestiti di Antiope e del mantello di Dirce conducono l'opera al periodo severiano (III secolo d.C).\nDescrizione.\nIl complesso marmoreo \u00e8 alto circa 3,70 m. Esso \u00e8 stato tratto da un unico blocco di marmo con base di 2,95 \u00d7 3,00 m del peso di 24 tonnellate.\nIl soggetto rappresenta il supplizio di Dirce, con i figli di Antiope (Anfione e Zeto) che, desiderosi di vendicare gli insulti alla madre, hanno legato a un toro selvaggio la matrigna Dirce. \nLo stesso soggetto \u00e8 raffigurato anche in un affresco della casa dei Vettii a Pompei.\nNella scena appaiono altri personaggi secondari, aggiunti nel '500 o nel '700: un cane, un bambino e una seconda figura femminile, quest'ultima raffigurante forse Antiope."}
{"id": "2330181", "revid": "165193", "url": "https://it.wikipedia.org/wiki?curid=2330181", "title": "Il mistero del Krang", "text": "Il mistero del Krang (\"The Tar-Aiym Krang\") \u00e8 un romanzo di fantascienza di Alan Dean Foster del 1972.\nSi tratta del primo romanzo scritto da A.D. Foster e del secondo episodio nella cronologia interna della serie basata su Pip e Flinx, anche se l'episodio introduttivo in realt\u00e0 fu scritto pi\u00f9 di dieci anni dopo (\"For Love of Mother-Not\", 1983).\nCome varie altre opere di Foster \u00e8 ambientato nello Humanx Commonwealth.\nIl romanzo pu\u00f2 essere considerato un esempio di \"space opera\", un sottogenere della fantascienza; Riccardo Valla lo accosta in particolare alle opere degli \"anni d'oro\" della fantascienza.\nAmbientazione.\nIl romanzo comincia a Drallar, la capitale del pianeta Falena, una citt\u00e0 dalle forti disuguaglianze sociali e dai loschi traffici.\nDopo un movimentato viaggio interstellare l'azione si sposta sul pianeta spazzato dal vento e abbandonato da millenni dove i Tar-Aiym (una specie non umana) hanno realizzato il loro pi\u00f9 incredibile manufatto, il \"Krang\".\nTrama.\nIl giovane Philip Lynx (\"Flinx\") \u00e8 il protagonista del romanzo; accompagnato dal suo minidrago Pip possiede blandi poteri telepatici che utilizza per mantenersi esibendosi in strada e al mercato.\nFlinx rinviene fortunosamente una mappa stellare sul cadavere di uno sconosciuto.\nViene poi ingaggiato come guida da due scienziati, l'umano Tse-Mallory e il thranx Truzenzuzex, che conduce nel quartiere residenziale dove abita il ricco mercante Malaika.\nI due propongono a Malaika di partecipare alla ricerca del Krang, l'ultimo e misterioso frutto dell'antichissima civilt\u00e0 Tar-Aiym. Si scopre quindi che la mappa stellare in possesso di Flinx riguardava proprio la localizzazione del Krang; alla ricerca del misterioso manufatto parte una nave interstellare sulla quale, oltre ai due scienziati, al mercante e a Flix con il proprio minidrago, viaggiano anche i due piloti della nave e la giovane amante di Malaika.\nIl viaggio sar\u00e0 piuttosto avventuroso e ostacolato da vari antagonisti e si concluder\u00e0, come suggerisce il titolo, con la scoperta \"del mistero del Krang\".\nNel corso dell'azione Flinx avr\u00e0 l'opportunit\u00e0 di affinare il proprio carattere e le proprie doti telepatiche."}
{"id": "2330182", "revid": "631536", "url": "https://it.wikipedia.org/wiki?curid=2330182", "title": "Campionato europeo di pallavolo maschile 1995", "text": "Il XIX campionato europeo di pallavolo maschile si svolse al Neo Faliro (Stadio della pace e dell'amicizia) e Patrasso (Palasport Dimitrios Tofalos), in Grecia, dall'8 al 16 settembre 1995. Al torneo parteciparono 12 squadre nazionali europee e la vittoria finale and\u00f2 per la terza volta all'Italia.\nQualificazioni.\nAl campionato europeo partecipano la nazionale del paese ospitante, le prime 7 squadre classificate nel campionato del 1993 e 4 squadre provenienti dai gironi di qualificazione.\nPodio.\nCampione.\nItalia(Terzo titolo)\nSecondo posto.\nPaesi Bassi\nTerzo posto.\nJugoslavia"}
{"id": "2330185", "revid": "107514091", "url": "https://it.wikipedia.org/wiki?curid=2330185", "title": "Club Sport La Libertad", "text": "Il Club Sport La Libertad \u00e8 una squadra di calcio della citt\u00e0 di San Jos\u00e9 in Costa Rica.\nFondata il 5 novembre 1905, il Club Sport La Libertad pot\u00e9 giocare il suo primo \"match\" il 1\u00ba luglio 1906 contro il Club Sport La Juventud. La Juventud vinse 1-0.\nCon l'arrivo del campionato nazionale nel 1921, la squadra pot\u00e9 dimostrare la sua grandezza. Non ebbe successo quel primo anno, ma l'anno seguente ottenne il primo dei suoi sette subcampeonatos.\nNel 1925 vinse il suo primo campionato, impresa che ripete l'anno seguente (1926). Un altro titolo arriv\u00f2 nel 1929, poi nel 1934, 1942 e l'ultimo di essi, nel 1946, sei campionati in totale. Solo Saprissa, Alajuelense e Herediano hanno vinto pi\u00f9 titoli che La Libertad.\nNel torneo del 1946, che consist\u00e9 di sole sei partite, i \"libertos\" superarono di un punto l'Herediano, ottenendo quindi il menzionato sesto campionato. Da allora le cose sarebbero cambiate. La squadra entr\u00f2 in declino e nel 1960 discese in seconda divisione per mai pi\u00f9 ritornare.\nCome gesto di riconoscimento, la selezione costaricana us\u00f2 un'uniforme bianca e nera a righe nel mondiale d'Italia '90 nelle partite contro e . Dopo qualche tempo nel dimenticatoio, oggigiorno, La Libertad sta competendo nel gruppo 4 della seconda divisione di ANAFA (F\u00fatbol aficionado)."}
{"id": "2330189", "revid": "124464420", "url": "https://it.wikipedia.org/wiki?curid=2330189", "title": "Sepolcro di Priscilla", "text": "Il sepolcro di Priscilla \u00e8 una tomba monumentale eretta nel I secolo a Roma sulla via Appia antica, situata di fronte alla chiesa del \"Domine quo vadis\".\n\\La tomba apparteneva a Priscilla, moglie di Tito Flavio Abascanto\\, liberto dell'imperatore Domiziano.\\ Abscanto era dotato di ingenti mezzi, poich\u00e9 aveva la importante e delicata carica di segretario\u00a1\\ \"ab epistulis\" (addetto alla corrispondenza imperiale).\\ Il liberto nelle vicinanze del fiume Almone possedeva dei terreni ed un edificio termale e probabilmente acquis\u00ec un sepolcro gi\u00e0 esistente in quei terreni per riadattarlo alle proprie esigenze.\\\nCaratteristiche.\nSopra un basamento quadrangolare, rivestito da blocchi in travertino, si elevavano anticamente due tamburi cilindrici sovrapposti, costruiti in opera reticolata, quello superiore dotato di 13 nicchie destinate ad ospitare le statue della defunta divinizzata.\nAlla cella funeraria coperta da una volta a botte si arriva da un corridoio, attualmente accessibile dai sotterranei di uno dei casali che si sono addossati al monumento. L'ambiente era rivestito all'interno in blocchi di travertino e comprendeva tre nicchie destinate ad ospitare sarcofagi.\nStoria.\nIl monumento \u00e8 stato identificato con certezza grazie alla descrizione precisa che ne fa il poeta romano Publio Papinio Stazio nel libro quinto dell'opera \"Silvae\", dove \u00e8 collocato l'\"Epicedion in Priscillam Abascanti Uxorem\" (canto funebre in onore di Priscilla, moglie di Abscanto). Il poeta celebra i solenni funerali della giovane Priscilla, un'amica della moglie, morta prematuramente. Stazio precisa che Priscilla non venne cremata secondo l'uso romano, ma imbalsamata su ordine di Abascanto. La mummificazione era una pratica rara, ma non assente nel mondo romano: un altro esempio del secondo secolo d.C. \u00e8 la giovane mummia di Grottarossa.\nIl corpo di Priscilla fu avvolto in vesti di porpora di Tiro, coperto di profumi e deposto in una preziosa lettiga posta in un sarcofago di marmo, in un mausoleo posto sulla via Appia, subito dopo il fiume Almone. Il mausoleo, destinato anche al marito, era adornato come una domus all'interno, con nicchie e statue di bronzo di eroine e divinit\u00e0 femminili con il volto dell'amata Priscilla.\nA conferma dell'identificazione, nel 1773 venne scoperta presso il mausoleo una lastra di marmo di epoca dioclezianea, dedicata alla sepoltura del giovane schiavo Afrodisio, posta da Tito Flavio Epafrodito, custode del sepolcro per conto dei propri patroni Abascanto e Priscilla.\nIl sepolcro fu saccheggiato in epoca ignota, spogliato dei rivestimenti e dei bronzi e ridotto a rudere; fu riutilizzato a partire dall'XI secolo come fortificazione: sul cilindro superiore venne costruita con materiale da recupero una torre cilindrica (\"torre Petro\"). Appartenne ai conti di Tuscolo, dai quali pass\u00f2 in seguito ai Caetani. Nel Settecento era creduto erroneamente il sepolcro della famiglia degli Scipioni. Giovanni Battista Piranesi ne studi\u00f2 la pianta e lo raffigur\u00f2 in una celebre incisione.\nIn epoca moderna vi furono addossati due casali, uno dei quali era l'\"osteria dell'Acquataccio\" e la camera funeraria era stata adibita a deposito per la stagionatura dei formaggi. Di recente \u00e8 stato restaurato dalla Sovrintendenza; \u00e8 visitabile solo in occasioni particolari."}
{"id": "2330191", "revid": "1872303", "url": "https://it.wikipedia.org/wiki?curid=2330191", "title": "East London", "text": "East London (, in xhosa \"eMonti\"; ab. nel 2011) \u00e8 una citt\u00e0 del Sudafrica nella provincia del Capo Orientale.\nSi affaccia sull'oceano Indiano tra gli estuari dei fiumi Buffalo e Nahoon, ed \u00e8 l'unica citt\u00e0 del Paese ad essere dotata di un porto fluviale.\nAppartiene alla municipalit\u00e0 metropolitana di Buffalo City e ha un'area metropolitana di circa 700\u00a0000 abitanti.\nFondata nel 1872, la citt\u00e0 fece parte fino al 1994 della disciolta Provincia del Capo di Buona Speranza, successivamente divisa in quattro unit\u00e0 amministrative pi\u00f9 ridotte.\nStoria.\nL'insediamento originale da cui si svilupp\u00f2 East London era il porto fluviale di Port Rex. Nella prima met\u00e0 del XIX secolo il porto ebbe un ruolo determinante nell'approvvigionamento delle truppe britanniche impegnate nelle guerre di frontiera contro gli xhosa; all'epoca, la regione era chiamata Kaffraria britannica.\nCon lo sviluppo dell'insediamento vi giunsero i primi coloni, soprattutto tedeschi. Nel 1876 si ebbe un ulteriore periodo di sviluppo come conseguenza dell'arrivo della ferrovia.\nNel 1914 l'insediamento ricevette lo status di citt\u00e0.\nDurante l'epoca dell'apartheid, le aree a ovest e a est di East London vennero rispettivamente assegnate ai bantustan del Ciskei e del Transkei, con la conseguenza che la citt\u00e0 venne a trovarsi relativamente isolata e sub\u00ec un forte decremento demografico. Negli anni settanta, il giornale locale \"Daily Dispatch\" ebbe un ruolo determinante nel rivelare la verit\u00e0 sulla morte dell'attivista nero anti-apartheid Steve Biko, assassinato a Port Elizabeth dalla polizia sudafricana e oggi commemorato da una imponente statua di fronte al municipio di East London.\nFino al 1994, la situazione economica di East London and\u00f2 peggiorando drasticamente, ancora per motivi legati all'apartheid. Il governo istitu\u00ec una serie di incentivi per portare investimenti nel Ciskei, e molte attivit\u00e0 furono trasferite da East London nei vicini centri nel bantustan. Le sanzioni economiche internazionali di cui il Sudafrica fu oggetto negli anni ottanta rallentarono ulteriormente il traffico commerciale del porto.\nDopo la fine dell'apartheid il governo ha cercato di rimediare al degrado economico di East London istituendo nella zona una Industrial Development Zone di 1500 ettari.\nNel 2000 East London \u00e8 entrata a far parte della municipalit\u00e0 metropolitana di Buffalo City, allora municipalit\u00e0 locale, divenendone successivamente il capoluogo.\nMonumenti e luoghi di interesse.\nL'industria del turismo di East London sta attraversando un periodo di rapido sviluppo, soprattutto alimentato dal turismo nazionale. La spiaggia di East London \u00e8 considerata fra le pi\u00f9 belle del paese, e particolarmente rinomata per il surf. In citt\u00e0 si trovano anche un acquario (East London Aquarium) e uno zoo.\nFra i luoghi di interesse culturale a East London c'\u00e8 lo East London Museum, che espone un esemplare di celacanto, un pesce preistorico che si riteneva estinto, pescato nel 1938. Nello stesso museo ci sono anche diverse sculture commemorative. Fra gli edifici storici di interesse architettonico il pi\u00f9 noto \u00e8 il Palazzo del Municipio (\"Town Hall\").\nNei dintorni della citt\u00e0 si trovano diverse riserve faunistiche e naturali, fra cui la Inkwenkwezi Private Game Reserve e la Mpgongo Private Game Reserve.\nSociet\u00e0.\nEtnie e minoranze straniere.\nLa popolazione locale \u00e8 costituita soprattutto da neri prevalentemente di etnia xhosa (oltre 500.000) e bianchi di lingua inglese e afrikaner (circa 70.000); seguono i cape coloured (circa 40.000) e gli indiani (circa 5.000). Parte della popolazione, soprattutto bianca, \u00e8 costituita da villeggianti e pensionati che si ritirano qui a causa del clima mite.\nLingue e dialetti.\nSi parlano soprattutto inglese, xhosa e afrikaans.\nCultura.\nIstruzione.\nEast London \u00e8 sede dell'universit\u00e0 di Fort Hare.\nEconomia.\nEast London \u00e8 il secondo pi\u00f9 importante centro industriale del Capo Orientale. La maggior parte dell'attivit\u00e0 economica ruota attorno all'industria automobilistica; sono presenti, tra l'altro, stabilimenti Chrysler e Mercedes-Benz. Si trovano nell'area metropolitana della citt\u00e0 anche industrie di abbigliamento, tessuti, farmaceutiche e alimentari.\nInfrastrutture e trasporti.\nEast London gode di una buona rete di collegamenti con il resto del paese. \u00c8 toccata dalla strada nazionale N2 che collega Citt\u00e0 del Capo e Durban, e la N6 la congiunge a Bloemfontein. L'aeroporto collega East London con tutte le principali citt\u00e0 sudafricane.\nSport.\nIl circuito automobilistico di Prince George, aperto nel 1959, ospit\u00f2 tre Gran premi di Formula 1 negli anni sessanta. Altri sport molto praticati sono il surf, il cricket, il rugby union (la squadra provinciale dei Border Bulldogs disputa a East London le partite in casa), il motocross, il golf e le arti marziali."}
{"id": "2330192", "revid": "453768", "url": "https://it.wikipedia.org/wiki?curid=2330192", "title": "Lizzano Pistoiese", "text": "Lizzano Pistoiese (gi\u00e0 \"Castello di Lizzano\" poi \"Lizzano in Pistoja\") \u00e8 una frazione del comune italiano di San Marcello Piteglio, nella provincia di Pistoia, in Toscana.\nAnticamente il centro era diviso in abitati distinti, simili a contrade come: Baldiola, Petreta, Erta, Vitalatico, Crociale, Piazza. Altre localit\u00e0 distanti dal paese, facenti per\u00f2 parte del suo territorio sono: Le Frane, Podernuovo, Re di Cecco, La Cella, La Sala, Le valli Franate, Buti, Butino, il Barco e Butalvecchio\nStoria.\nAntico borgo in amena posizione nella valle del torrente Lima, gi\u00e0 probabile insediamento ligure, un tempo capoluogo della Montagna pistoiese, fu quasi completamente raso al suolo da una terribile frana nel 1814. Le testimonianze principali del suo insigne passato (il Palazzo Pretorio, la Pieve e l'Ospedale dei Pellegrini) sono cos\u00ec state completamente cancellate. Fu uno dei primi liberi comuni della montagna ed anche in assoluto come per Pistoia, a differenza della quale prese diritto di libero comune poich\u00e9 nelle Pievi di Lizzano e Spignana (questa dipendente dalla prima) avevano facolt\u00e0 di battezzare direttamente in chiesa anzich\u00e9 nel battistero. Il comune si estendeva per le Valli della Volata, della Verdiana e l'Alta Val di Lima con il Sestaione, includendo quindi gli abitati del comune di Abetone Cutigliano (meno il bacino Adriatico di tale territorio), le localit\u00e0 di Vizzaneta, Pratale, Lancisa e Spignana. Attorno al 1255-1300 Cutigliano si stacc\u00f2 dal comune materno prendendo il territorio dell'Alta Lima, mentre nel 1507 si separarono da Lizzano i paesi di Lancisa e Spignana per formare un ente di governo autonomo (da cui sorse un comune vero e proprio nel 1551).\nIl 10 febbraio 1814 una parte del paese fu distrutta da una grande frana che tuttavia non provoc\u00f2 vittime, essendo stato rilevato lo smottamento con sufficiente anticipo da poter evacuare gli abitanti.\nOggi \u00e8 centro di villeggiatura estiva, ideale punto di partenza per escursioni e percorsi naturalistici nei boschi di castagni che circondano l'abitato.\nNella storia del borgo si annovera la presenza della personalit\u00e0 di\nGiovacchino Forzano, regista e autore teatrale, che nel paese era solito trascorrere lunghi periodi di vacanza e qui produsse alcune fra le sue maggiori opere."}
{"id": "2330193", "revid": "2060792", "url": "https://it.wikipedia.org/wiki?curid=2330193", "title": "Puffy AmiYumi", "text": "Le sono un gruppo musicale giapponese, fondato nel 1995 a Tokyo da Ami \u014cnuki e Yumi Yoshimura.\nHanno inciso 17 album e 27 singoli. Dal 2004 al 2006 \u00e8 stata realizzata negli Stati Uniti d'America una serie televisiva animata intitolata \"Hi Hi Puffy AmiYumi\", che racconta le avventure della band. Inoltre sono stati realizzati tre videogiochi ispirati al gruppo: \"Puffy: P.S. I Love You\", \"Hi Hi Puffy AmiYumi: Kaznapped!\" e \"Hi Hi Puffy AmiYumi: The Genie and the Amp\". Il duo ha creato un programma televisivo, intitolato \"Pa-Pa-Pa-Pa-Puffy\", e ha ispirato una serie di action figure e una di scarpe.\nBiografia.\nQuando era al liceo, Ami \u014cnuki faceva parte di una band chiamata \"Hanoi Sex\". Nel suo secondo anno, la band fece un'audizione per la Sony: la passarono, diventando cos\u00ec dipendenti della Sony Music Entertainment. Mentre gli Hanoi Sex faticavano ad avere successo, Ami prendeva lezioni di canto e frequentava una scuola professionale per imparare a diventare un'artista migliore. Alla fine la band si sciolse, lasciando solo Ami alle dipendenze della Sony, che la incoraggi\u00f2 a rimanere nonostante la mancanza di una band e di una chiara direzione musicale.\nNel 1995, Yumi Yoshimura partecip\u00f2 e vinse un'audizione per una compagnia che cercava attori e musicisti, sempre condotta dalla Sony. Da Osaka si trasfer\u00ec a Tokyo, dove incontr\u00f2 Ami per caso negli uffici della Sony Music e poi a una festa post concerto. Le due si trovarono subito d'accordo: entrambe si sentivano sole all'interno della grande organizzazione Sony e nessuna delle due era fiduciosa nelle proprie capacit\u00e0 di artiste soliste (anche se Ami era riuscita a registrare un CD da solista sotto la guida dell'ex front-man degli \"Unicorn\" Tamio Okuda).\nGrazie alle loro voci molto simili, la Sony decise di unire le due ragazze in un duo. Fu Andy Sturmer (produttore e musicista americano co-fondatore dei Jellyfish) a chiamare il gruppo \"PUFFY\", che debutt\u00f2 nel 1996 con il loro primo singolo intitolato \"Asia No Junshin\", che ottenne un ottimo successo in Giappone. Nel luglio dello stesso anno usc\u00ec il primo album del gruppo, intitolato \"AmiYumi\".\nNel 2002 le Puffy AmiYumi debuttarono negli Stati Uniti, registrando le sigle della serie animata \"Teen Titans\" e dell'anime \"Superior Defender Gundam Force\". Nel 2003 scrissero la canzone \"Urei\", inserita in un episodio della serie animata \"Le nuove avventure di Scooby Doo\". Nel 2005 il duo torn\u00f2 negli Stati Uniti, per la tourn\u00e9e \"West Coast Tour 2005\".\nCuriosit\u00e0.\nIl nome originale del gruppo \u00e8 PUFFY, ma negli Stati Uniti vengono chiamate Puffy AmiYumi per evitare controversie legali con il cantante Sean Combs, dato che \"Puffy\" \u00e8 anche uno dei suoi pseudonimi."}
{"id": "2330195", "revid": "124960134", "url": "https://it.wikipedia.org/wiki?curid=2330195", "title": "R\u00fah\u00edyyih Khanum", "text": "Fu nominata Mano della Causa e svolse un ruolo significativo nel passaggio della gestione della Fede bahai nel periodo 1957-1963, tra la morte di Shoghi Effendi e l\u2019elezione della prima Casa Universale di Giustizia.\nNel 2004, gli ascoltatori della CBC la inserirono nell'elenco dei canadesi pi\u00f9 importanti.\nLa famiglia.\nR\u00fah\u00edyyih Kh\u00e1num, figlia di William Sutherland Maxwell e di May Maxwell, crebbe in Montr\u00e9al, Qu\u00e9bec, dove il padre, eminente Architetto ed esponente della Comunit\u00e0 bahai, svolgeva la sua professione. La sua famiglia era di origine scozzese.\nLa madre, May Maxwell, anch'ella fervente bahai, le diede un'educazione libera da restrizioni e da rigidit\u00e0 educative dell'epoca e le fece frequentare la prima scuola Montessori del Canada, che ella stessa aveva creato nella propria residenza.\nDurante la giovinezza si rec\u00f2 due volte, in pellegrinaggio, nel Centro Mondiale bahai, a Haifa, e in tali frangenti conobbe Shoghi Effendi, il Custode della Fede bahai.\nPartecip\u00f2 attivamente a molte iniziative giovanili della Comunit\u00e0 bahai e nel corso della sua vita comp\u00ec numerosi viaggi in varie parti del mondo per divulgare e insegnare la Fede bahai.\nMatrimonio.\nAll'et\u00e0 di 26 anni, il 24 marzo 1937, R\u00fah\u00edyyih Kh\u00e1num si un\u00ec in matrimonio con il Custode della Fede Shoghi Effendi, che le diede il nome di \"Amatu'l-Bah\u00e1 R\u00fah\u00edyyih Khanum\", ossia \"Ancella della Gloria\".\nDopo la morte di Shoghi Effendi, nel 1957, rappresent\u00f2 per i Bahai l'ultimo forte legame con la famiglia di 'Abdu'l-Bah\u00e1, leader della fede dal 1892 al 1921 e figlio maggiore di Bah\u00e1'u'll\u00e1h, il fondatore della Fede bahai.\nAttivit\u00e0.\nSubito dopo il matrimonio inizi\u00f2 a collaborare col marito facendogli da segretaria, diventando, dal 1941 al 1957, la sua principale segretaria di lingua inglese.\nNel 1951 fu nominata al Consiglio Internazionale Bahai, l'organo amministrativo della Fede, precursore della Casa Universale di Giustizia, dove svolse funzioni di collegamento tra il Consiglio e Shoghi Effendi stesso.\nIl 26 marzo 1952 fu nominata Mano della Causa, un ruolo di grande importanza al servizio della Fede bahai, per il suo sviluppo e la sua protezione.\nPubblicazioni.\nR\u00fah\u00edyyih Khanum fu anche scrittrice; scrisse diversi libri tra cui \"The Priceless Pearl\", una biografia di Shoghi Effendi.; \"Twenty-Five Years of the Guardianship\";; \"Prescription for Living\", sull'applicazione dei principi spirituali bahai alla vita quotidiana, \"The Ministry of the Custodians\".\nSuccessione.\nNel 1957 suo marito, Shoghi Effendi, mor\u00ec senza aver nominato il suo successore. R\u00fah\u00edyyih Khanum fu tra le 27 Mani della Causa che gestirono la religione, \"ad interim\", per sei anni prima che fosse eletta e insediata nel 1963 la Casa Universale di Giustizia.\nLe Mani della Causa elessero nove membri tra loro per amministrare la Fede, e R\u00fah\u00edyyih Khanum fu una di queste; i nove eletti erano chiamati \"Custodi\" e durarono in carica fino all'insediamento della Casa Universale di Giustizia.\nIn quel periodo si dedic\u00f2 all'espansione e completamento del piano internazionale d'insegnamento bahai lanciato da Shoghi Effendi nel 1953, la Crociata decennale.\nViaggi.\nDal 1957, fino al suo trapasso, R\u00fah\u00edyyih Khanum viaggi\u00f2 in oltre 185 Paesi, visitando diversi milioni di Bahai sparsi per il mondo, stimolandoli, incoraggiandoli e facendoli sentire parte della comunit\u00e0 internazionale bahai.\nIn quattro anni percorse, in auto, oltre 58\u00a0000 chilometri attraverso l'Africa subsahariana visitando 34 Paesi, in 17 dei quali fu ricevuta dai rispettivi Capi di Stato. In un altro suo viaggio durato sette mesi visit\u00f2 30 paesi in Asia e Oceania.\nNegli anni 1975-1976 visit\u00f2 la regione amazzonica attraversando molti canali e acque del Rio delle Amazzoni, in Brasile; si rec\u00f2 anche tra le popolazioni che vivevano tra le montagne del Per\u00f9 e della Bolivia. Visit\u00f2 trentasei gruppi tribali in quel viaggio di oltre sei mesi, la \"Green light expedition\", a cui segu\u00ec un lungo viaggio in Africa.\nFra le personalit\u00e0 politiche che la ricevettero durante i suoi viaggi figurano Hail\u00e9 Selassi\u00e9, imperatore d'Etiopia, Malietoa Tanumafili II di Samoa, Indira Gandhi, primo ministro dell'India, F\u00e9lix Houphou\u00ebt-Boigny della Costa d'Avorio, il presidente argentino Carlos Menem, Edward Seaga, primo ministro giamaicano e Javier P\u00e9rez de Cu\u00e9llar de la Guerra, Segretario generale delle Nazioni Unite\nTrapasso.\nR\u00fah\u00edyyih Khanum mor\u00ec il 19 gennaio 2000, all'et\u00e0 di 89 anni, a Haifa, in Israele. I suoi resti mortali sono sepolti presso il Centro Mondiale Bahai in una sepoltura che \u00e8 divenuta un luogo di pellegrinaggio per molti bahai."}
{"id": "2330201", "revid": "14691", "url": "https://it.wikipedia.org/wiki?curid=2330201", "title": "Prince George Circuit", "text": ""}
{"id": "2330202", "revid": "287204", "url": "https://it.wikipedia.org/wiki?curid=2330202", "title": "Ruhiyyih Khanum", "text": ""}
{"id": "2330203", "revid": "25152", "url": "https://it.wikipedia.org/wiki?curid=2330203", "title": "Amatu'l-Bah\u00e1 R\u00fah\u00edyyih Khanum", "text": ""}
{"id": "2330205", "revid": "25152", "url": "https://it.wikipedia.org/wiki?curid=2330205", "title": "Mary Sutherland Maxwell", "text": ""}
{"id": "2330224", "revid": "14691", "url": "https://it.wikipedia.org/wiki?curid=2330224", "title": "Bisho", "text": ""}
{"id": "2330228", "revid": "767487", "url": "https://it.wikipedia.org/wiki?curid=2330228", "title": "Bradford Bulls", "text": "Il Bradford Bulls Rugby League Club \u00e8 una squadra professionistica britannica di rugby a 13 con sede a Bradford (West Yorkshire).\nAffliliata alla Rugby Football League inglese, disputa annualmente il Super League, campionato professionistico britannico e francese di rugby a 13.\nIl club attuale \u00e8 nato nel 1907 per scissione dal Bradford F.C. (oggi noto come Bradford Park Avenue AFC, club calcistico cittadino).\nTra le squadre pi\u00f9 vittoriose del Regno Unito, vanta la vittoria in tutti i titoli maggiori del rugby a 13 europeo: Challenge Cup, Super League e World Club Challenge.\nDisputa le sue gare interne all'Odsal Stadium di Bradford, capace di pi\u00f9 di 27\u00a0000 posti.\nColori sociali.\nLa divisa ufficiale \u00e8 bianca con strisce rosse, nere e ambra.\nGiocatori celebri.\nTra i suoi giocatori pi\u00f9 importanti figura Keith Mumby, che ha totalizzato ben 1985 punti nella sua carriera in squadra, secondo soltanto a Paul Deacon, con 2306 punti."}
{"id": "2330235", "revid": "7969", "url": "https://it.wikipedia.org/wiki?curid=2330235", "title": "Chiesa di Santa Maria di Miggiano (Muro Leccese)", "text": ""}
{"id": "2330246", "revid": "1573940", "url": "https://it.wikipedia.org/wiki?curid=2330246", "title": "Seriola carpenteri", "text": "La ricciola della Guinea (\"Seriola carpenteri\" ) \u00e8 un pesce di mare appartenente alla famiglia Carangidae.\nDistribuzione e habitat.\nIl fatto che questa specie sia stata descritta solo nel 1971 e che sia quasi indistinguibile dalla ricciola comune (\"Seriola dumerili\") rende estremamente difficile mappare la sua presenza nei mari. \u00c8 nota con certezza per l'Oceano Atlantico orientale lungo le coste africane ed europee fino al Golfo di Guascogna e per il mar Mediterraneo. \u00c8 stata catturata in buon numero presso Lampedusa e il fatto che questi esemplari avessero le gonadi pronte per la riproduzione lascia pensare che la specie si sia stabilita nel Mediterraneo.\nAnche della biologia si sa pochissimo, si crede che le sue abitudini di vita non differiscano sostanzialmente da quelle della ricciola comune.\nDescrizione.\nL'aspetto esterno \u00e8 identico a quello della ricciola comune, gli unici particolari distintivi sono i seguenti:\nLa colorazione non \u00e8 nota con certezza per cui non si sa se possa essere distinta dalla ricciola per la livrea."}
{"id": "2330248", "revid": "281901", "url": "https://it.wikipedia.org/wiki?curid=2330248", "title": "Ricciola della Guinea", "text": ""}
{"id": "2330258", "revid": "125718363", "url": "https://it.wikipedia.org/wiki?curid=2330258", "title": "Meo de' Tolomei", "text": "Biografia.\nNon sappiamo molto sulla vita di Meo (Bartolomeo) de' Tolomei: il suo nome compare in vari documenti senesi fra il 1279 e il 1310. Era figlio di un Simone detto \"Sorella\" (gi\u00e0 morto nel 1279) e fratello di un Mino detto \"Zeppa\" (di cui non abbiamo notizie dal 1307 in poi, e che risulta gi\u00e0 morto il 17 aprile 1312, in base all'atto testamentario di sua moglie, Nese del fu Bartolomeo Manetti). Entrambi i fratelli, prima Meo, poi Mino, ricoprirono cariche pubbliche nel Comune di Siena. Meo fu tra i presenti alla ratifica della pace fra Guelfi e Ghibellini senesi il 13 e il 17 ottobre 1280, in rappresentanza della propria famiglia. Spos\u00f2 il 7 maggio 1285 Mita, figlia di Bindino Salvani: il matrimonio sanc\u00ec la definitiva pacificazione delle due famiglie, dopo il giuramento del 31 ottobre 1280, giuramento cui aveva presenziato ancora Meo. Nel 1290, nel 1291 e nel 1295 fu nel Consiglio Generale per il terzo di Camollia. Ma nello stesso 1295, il 19 marzo, vendette una casa, una terra e una vigna a Mino: ci\u00f2 \u00e8 stato visto come un segno della fase discendente delle fortune, politiche e soprattutto economiche, di Meo in favore del fratello, che in un documento del 1296 \u00e8 indicato come \"dominus\", e che gi\u00e0 da qualche anno ricopriva cariche pubbliche (fu anche lui nel Consiglio Generale per il terzo di Camollia, nel 1292 e nel 1293, e in precedenza, nel 1284 aveva prestato denaro al Comune che gli restitu\u00ec un forte interesse; nel 1289 aveva fatto parte del Consiglio Generale per il terzo di San Martino; nel 1291 aveva pagato pi\u00f9 tasse di Meo, segno che era molto pi\u00f9 ricco del fratello). Da questo momento le notizie su Mino aumentano, mentre si diradano quelle su Meo.\nNel \"Libro delle Riformagioni\" \u00e8 indicato, in data 18 aprile 1300, che Meo aveva dei crediti ad interesse nei confronti di un certo Vanni di Francesco di Guido detto lo Scelto: questa notizia porterebbe a credere che Meo fosse anche usuraio, e in base a questa notizia Mario Marti gli assegna il sonetto , dove l'autore dice esplicitamente che la povert\u00e0 lo ha indotto a fare \u00ab\"l'arte disgraziata de l'usurare\"\u00bb. La Bruni Bettarini, per\u00f2, non giudica inequivocabile il nesso e non comprende il sonetto in questione nella sua edizione delle poesie di Meo, assegnandolo invece a Cecco Angiolieri, per ragioni anche stilistiche.\nStoria dell'attribuzione dei sonetti.\nMeo come poeta fu per sei secoli totalmente dimenticato, e molti suoi sonetti, conservati anonimi nel codice Chigiano L. VIII. 305 fra i sonetti di Cecco Angiolieri (peraltro anch'essi anonimi), furono attribuiti allo stesso Angiolieri. Nel 1914 fu ritrovato a Madrid un codice, l'Escorialense e. III. 23 che conteneva, tra gli altri, componimenti di Cecco Angiolieri e anche cinque sonetti di Meo de' Tolomei, e in pi\u00f9 un curioso componimento definito dallo stesso autore \"caribetto\", rivolto contro Mino Zeppa. Aldo Francesco Massera in un articolo del 1917 attribu\u00ec anche i sonetti di Meo a Cecco Angiolieri (malgrado sul manoscritto fossero attribuiti a \"Meu\u00e7\u00e7o de talom[ey] da siena\"), pubblicandone uno solo, l'unico inedito, ; lo stesso Massera nello stesso articolo dava notizia della presenza del (che il Massera riteneva un discordo) nel manoscritto madrileno, attribuito a \"Meo de scemone fratel de Messer Min \u00c7eppa\", cio\u00e8 \"Meo di Simone fratello di Mino Zeppa\". A Massera, per\u00f2, non sorse il dubbio che anche i sonetti che il manoscritto attribuiva a Meo e che erano rivolti contro lo stesso Mino fossero proprio opera di Meo de' Tolomei e non di Cecco Angiolieri, tant'\u00e8 che nella sua edizione dei \"Sonetti burleschi e realistici dei primi due secoli\" continu\u00f2 a includerli, compreso \"I' son s\u00ec magro\", nei sonetti di Cecco.\nNel 1934 Adele Todaro propose di attribuire a Meo de' Tolomei alcuni sonetti considerati fino ad allora di Cecco Angiolieri; ma fu solo nel 1956 che furono pubblicati i componimenti con l'attribuzione al vero autore, nelle antologie curate da Mario Marti e Maurizio Vitale, anche se precedentemente, nel 1953, lo stesso Marti aveva presentato la figura del Tolomei nel volume \"Cultura e stile nei poeti giocosi del tempo di Dante\", e ancor prima, nel 1950, lo stesso Marti aveva discusso in due articoli dei problemi di autenticit\u00e0 di alcuni sonetti fino ad allora quasi unanimemente attribuiti a Cecco Angiolieri. Da allora sono stati sollevati pi\u00f9 volte problemi di attribuzione per alcuni componimenti, a causa della frequente mancanza di intestazione nei manoscritti, ma la figura poetica di Meo de' Tolomei pu\u00f2 dirsi abbastanza precisata.\nOpere.\nPrima dell'identificazione di Meo.\nTesti\nSaggi\nDopo l'identificazione di Meo.\nTesti"}
{"id": "2330263", "revid": "339392", "url": "https://it.wikipedia.org/wiki?curid=2330263", "title": "Italo-albanesi", "text": ""}
{"id": "2330264", "revid": "339392", "url": "https://it.wikipedia.org/wiki?curid=2330264", "title": "Ci Sono Anch'io", "text": ""}
{"id": "2330266", "revid": "216401", "url": "https://it.wikipedia.org/wiki?curid=2330266", "title": "Silvi Marina", "text": ""}
{"id": "2330269", "revid": "610351", "url": "https://it.wikipedia.org/wiki?curid=2330269", "title": "Campionati italiani primaverili di nuoto 2004", "text": "I Campionati italiani primaverili di nuoto 2004 si sono svolti a Livorno tra il 10 e il 14 marzo 2004."}
{"id": "2330270", "revid": "767487", "url": "https://it.wikipedia.org/wiki?curid=2330270", "title": "Johan Renck", "text": "Biografia.\nInizia la sua carriera nel 1992 quando si unisce alla compagnia di produzione cinematografica e televisiva Mekano di Stoccolma, successivamente con l'amico Jonas \u00c5kerlund fonda una societ\u00e0 di produzione chiamata Renck \u00c5kerlund Films (R.A.F.). Sempre negli anni novanta intraprende la carriera musicale con il nome d'arte Stakka Bo, raggiungendo le vette delle classifiche musicali con i singoli \"Here We Go\" e \"Great Blondino\".\nVerso la fine degli anni novanta inizia l'attivit\u00e0 di regista, dirigendo numerosi video musicali per artisti quali New Order, Madonna, Kylie Minogue, Robbie Williams, Bat for Lashes e molti altri. Ha diretto inoltre molte pubblicit\u00e0 per noti marchi, come Audi, IKEA, Nike, Citro\u00ebn, H&amp;M, Armani e molti altri. Come fotografo ha collaborato per riviste come \"Vogue Italia\" e marchi come Diesel, solo per citarne alcuni.\nCome regista televisivo ha diretto alcuni episodi della serie televisiva \"Breaking Bad\" e uno della serie \"The Walking Dead\" ma \u00e8 nel 2019, con la regia di tutti gli episodi della miniserie HBO-SKY \"Chernobyl\", che ottiene la maggiore notoriet\u00e0. Nel 2008 aveva esordito anche alla regia cinematografica con il suo primo lungometraggio, \"Downloading Nancy\". Il film, interpretato da Maria Bello, Jason Patric, Rufus Sewell e Amy Brenneman, \u00e8 stato presentato al Sundance Film Festival 2008 nella sezione ."}
{"id": "2330275", "revid": "228587", "url": "https://it.wikipedia.org/wiki?curid=2330275", "title": "Venere e Adone (Tiziano Roma)", "text": "Venere e Adone \u00e8 un dipinto a olio su tela (187x184 cm) realizzato nel 1560 dal pittore italiano Tiziano Vecellio.\n\u00c8 conservato nella Galleria nazionale d'arte antica di Roma.\nUn giovane Adone con un curioso cappellino da cacciatore lascia Venere disperata che si torce nel tentativo di trattenerlo. Il richiamo della caccia \u00e8 pi\u00f9 forte dell'Amore che, comunque dorme placidamente. \u00c8 l'alba, ma il cielo nuvoloso sembra presagire il dramma che tra poco avverr\u00e0.\nStoria.\nIl soggetto \u00e8 tratto da Ovidio e racconta del mito di Adone che, innamorato di Venere, finir\u00e0 ucciso dal cinghiale. Tiziano ne ha tratto diverse versioni, la prima delle quali conservata al Prado di Madrid.\nTiziano ha una sua interpretazione personale del mito: \u00e8 Adone che lascia Venere finendo incontro alla sua rovina: cos\u00ec \u00e8 per l'uomo che incontra la divinit\u00e0: solo disgrazia potr\u00e0 ricavarne.\nQuesta versione conservata a Roma presenta una vicenda piuttosto complessa, ricostruibile tramite gli inventari delle collezioni che nel tempo l'hanno posseduta. Secondo Friedrich \u00abMaler\u00bb M\u00fcller la tela fu dipinta per l'imperatore Carlo V e conservata a Praga; successivamente, Gustavo II Adolfo di Svezia lo port\u00f2 con s\u00e9 a Stoccolma. Quando la regina Cristina abdic\u00f2, nel 1654, il quadro la segu\u00ec a Roma.\nAlla morte di Cristina, nel 1689, il cardinale Decio Azzolino eredit\u00f2 i suoi beni, ma la morte improvvisa del prelato port\u00f2 alla dispersione della collezione. Prima Pompeo Azzolino, nipote del cardinale, e successivamente Livio Odescalchi divennero proprietari del quadro: evidentemente per\u00f2 non bastava ancora, perch\u00e9 l'opera venne acquistata dal reggente Filippo d'Orleans e poi dallo zar Paolo I di Russia.\nDa San Pietroburgo torn\u00f2 in Italia grazie al mercante veneziano Pietro Concolo e successivamente fu acquistata per conto del principe Giovanni Torlonia. Dal 1862 \u00e8 stato acquisito alla collezione di Palazzo Barberini.\nDescrizione.\nQuesta versione di \"Venere e Adone\" appartiene alle versioni tipo \u00abPrado\u00bb (dalla prima versione conservata appunto al Prado), in contrapposizione alle versioni tipo \u00abFarnese\u00bb.\nLe pi\u00f9 importanti differenze con la versione del Prado sono:\nLa critica, in questa come in altre versioni multiple di Tiziano, \u00e8 divisa nell'attribuzione della paternit\u00e0 dell'opera alla mano del maestro o alla bottega."}
{"id": "2330277", "revid": "466539", "url": "https://it.wikipedia.org/wiki?curid=2330277", "title": "Trilogia della frontiera", "text": "Trilogia della frontiera (in inglese: \"The Border Trilogy\") \u00e8 un'opera letteraria di Cormac McCarthy composta da tre romanzi: \"Cavalli selvaggi\", \"Oltre il confine\" e \"Citt\u00e0 della pianura\".\nL'opera \u00e8 incentrata intorno alle avventure e alle vicende formative di due giovani cowboy, John Grady Cole e Billy Parham, ed \u00e8 ambientata principalmente lungo il confine tra Texas e Messico."}
{"id": "2330278", "revid": "287204", "url": "https://it.wikipedia.org/wiki?curid=2330278", "title": "Tosco", "text": ""}
{"id": "2330280", "revid": "19933", "url": "https://it.wikipedia.org/wiki?curid=2330280", "title": "Real Saragozza", "text": ""}
{"id": "2330283", "revid": "287204", "url": "https://it.wikipedia.org/wiki?curid=2330283", "title": "Il buio oltre la notte", "text": "Il buio oltre la notte \u00e8 un romanzo di Michael Connelly, edito nel 2001. \u00c8 il settimo libro della lunga serie avente come protagonista il detective di 3\u00ba grado della Polizia di Los Angeles Harry Bosch.\nIl titolo.\nIl titolo dell'opera, come si pu\u00f2 dedurre dalle pagine del romanzo, \u00e8 spiegato dall'autore attraverso la narrazione: il buio \u00e8 un elemento caratterizzante le opere del pittore fiammingo Hieronymus Bosch, figura centrale nello svolgimento delle indagini che porter\u00e0 l'ex agente dell'FBI Terry McCaleb a sospettare di un omicidio proprio il detective della Polizia Harry Bosch.\nTrama.\nLos Angeles, ultimo giorno dell'anno. Il detective Harry Bosch si trova in un carcere dove si \u00e8 recato per parlare ad Edward Gunn, il dissoluto protagonista dell'omicidio che si svolger\u00e0 nella nottata successiva, nella quale verr\u00e0 ucciso. Edward, che conduceva una vita tra alcool e vizi, conosceva benissimo il detective in quanto, tutte le volte che era stato arrestato per i suoi abusi, aveva trovato ad occuparsi di lui sempre Harry Bosch.\nL'ex-agente dell'FBI Terry McCaleb vive ora una vita tranquilla sull'isola di Catalina a Sud di Los Angeles con la moglie Graciela e la figlia Cielo. Inaspettatamente per\u00f2 riceve la visita di Jaye Winston, la detective dello sceriffo di LA, che gli porta un fascicolo e una videocassetta di un caso che non riesce a risolvere: l'omicidio di Edward Gunn. Terry, ex-agente dell'FBI, non lavora pi\u00f9 ai casi per problemi al cuore che lo obbligano a cure pesanti: travolto dal suo naturale istinto e dall'amore e dal rimpianto per il lavoro che \u00e8 stato obbligato ad abbandonare, Terry promette a Jaye di dare un'occhiata al fascicolo e di farle avere una sua idea sul caso. In maniera incontrollabile Terry viene travolto dalla passione per le indagini e si ritrova a lavorare giorno e notte al caso: ricorrendo alla rete di conoscenze che aveva quando era in servizio Terry lavora in parallelo con Jaye per risolvere questo inesplicabile mistero. L'omicida di Gunn aveva architettato la scena del delitto in maniera apocalittica, ricorrendo a frasi e adottando lo schema artistico del pittore fiammingo Hieronymus Bosch: elemento centrale nella scena del delitto \u00e8 un gufo in plastica che sembrava sorvegliare sulla stanza. In base alle ricerche effettuate prevalentemente da Terry, che prende il controllo dell'indagine andando ben oltre la semplice lettura del fascicolo e cos\u00ec spodestando Jaye Winston, i due giungono ad una scoperta sensazionale: il profilo dell'assassino coincide quasi perfettamente a quello di Harry Bosch."}
{"id": "2330284", "revid": "291370", "url": "https://it.wikipedia.org/wiki?curid=2330284", "title": "Enrico Castelnuovo", "text": "Biografia.\nDopo aver conseguito la laurea a Torino nel 1951 con Anna Maria Brizio, perfezion\u00f2 i suoi studi a Firenze sotto la guida di Roberto Longhi.\nDocente di storia dell'arte medievale, insegn\u00f2 a Losanna, Ginevra, Torino e, dal 1983, alla Normale di Pisa, dove fu professore emerito.\nRivolse i suoi interessi principalmente, ma non esclusivamente, al Medioevo. Valorizz\u00f2 le componenti storico-sociologiche della storia dell'arte, considerando in particolare la storia della produzione e della ricezione dell'opera d'arte, il ruolo dei committenti, degli artisti e del pubblico. Su questi aspetti, la raccolta di saggi \"Arte, industria, rivoluzioni. Temi di storia sociale dell'arte\" (1985; nuova ed. 2007).\nTra le opere di specifico soggetto medievale: i quattro volumi di \"Arti e Storia nel Medioevo\" (2002-04); \"Artifex bonus. Il mondo dell'artista medievale\" (2004); \"Cattedrali di luce. Viaggio tra le vetrate medievali\" (2007); \"Medioevo/Medioevi. Un secolo di esposizioni d'arte medievale\" (2008, con Alessio Monciatti).\nDiresse importanti opere generali: \"Il Duecento e il Trecento\", 1986, e \"Ottocento\", 1990, della \"Pittura in Italia\" Electa; \"Storia del disegno industriale\", 1989-91; il \"Dizionario della pittura e dei pittori\" Larousse Einaudi, 1989-94\nCon Paola Barocchi promosse iniziative per lo studio e il restauro del complesso monumentale del Camposanto pisano, curando il volume \"Il Camposanto di Pisa\" (1996). Cur\u00f2 altres\u00ec la realizzazione di numerose esposizioni di arte medievale e moderna. \nFu membro corrispondente dell'Accademia dei Lincei e socio dell'Accademia delle Scienze di Torino, dell'Accademia di San Luca e dell'Accademia del Disegno di Firenze.\nNel 2012 gli venne dedicato il volume \"Per Enrico Castelnuovo. Scritti di allievi e amici pisani\" .\nAltri riconoscimenti.\nNel 1991 l'Accademia dei Lincei gli ha assegnato, insieme a Paola Barocchi, il Premio Feltrinelli per la Critica dell'Arte e della Poesia."}
{"id": "2330286", "revid": "4175", "url": "https://it.wikipedia.org/wiki?curid=2330286", "title": "Guy Laporte", "text": "Mediano d'apertura, fu parte della squadra francese che conquist\u00f2 il Grande Slam nel Cinque Nazioni 1981 e il secondo posto alla in Nuova Zelanda.\nBiografia.\nCresciuto nel SC Rieumois, squadra di Rieumes (Alta Garonna) con cui vinse nel 1972 il titolo di campione di Francia di terza divisione, milit\u00f2 successivamente a Graulhet per 16 stagioni; in tale squadra raggiunse il suo massimo risultato domestico nel 1986, la semifinale di campionato persa contro il .\nIn nazionale francese esord\u00ec nel corso del Cinque Nazioni 1981 che la vinse con il Grande Slam grazie anche alla sua abilit\u00e0 al piede: a Dublino contro l' marc\u00f2 12 punti (due calci piazzati e due \"drop\"); and\u00f2 a segno anche contro e , quest'ultima decisiva per la conquista a punteggio pieno del torneo.\nGuy Laporte scese in campo in un'altra edizione del torneo, quella del , anch'esso vinto dalla sebbene, in tale occasione, a pari merito (con la ).\nFece anche parte della squadra che giunse fino alla finale della , torneo nel quale disput\u00f2 il suo ultimo incontro internazionale, contro .\nDopo il ritiro dall'attivit\u00e0 agonistica, avvenuto nel 1988 dopo 206 incontri e punti per Graulhet, Laporte divenne dirigente ed entr\u00f2 a far parte del comitato esecutivo della F\u00e9d\u00e9ration Fran\u00e7aise de Rugby, della quale fu anche vicepresidente; nel 1992 fu, per un brevissimo periodo, a capo di un comitato di selezionatori della , durante la gestione di Pierre Berbizier; successivamente fu manager e allenatore del .\nNel 1995 gli fu conferita la Legion d'onore per i suoi contributi allo sport.\nFu, inoltre, delegato per la FFR al rugby di alto livello e membro del comitato direttivo regionale della Federazione per il Midi-Pirenei.\n\u00c8 morto il a 69 anni all'ospedale Rangueil di Tolosa, dove era stato ricoverato d'urgenza a seguito di un infarto cardiaco."}
{"id": "2330287", "revid": "6923", "url": "https://it.wikipedia.org/wiki?curid=2330287", "title": "Armand Nicolet", "text": "Armand Nicolet \u00e8 un marchio svizzero di orologi da polso meccanici.\nStoria.\nL'azienda artigianale nacque intorno all'anno 1875 a Tramelan, nella zona del Giura in Svizzera. Il fondatore fu Armand Nicolet, che erede della tradizione di famiglia, in quanto figlio di un orologiaio, decise di creare l'\u201cAtelier d'Horlogerie\u201d dal quale usc\u00ec, nel 1902, il primo prodotto, un orologio da taschino di alto valore tecnico in quanto dotato di numerose funzioni che erano all'avanguardia in quel tempo. Esso era poi anche un oggetto prezioso in quanto realizzato in oro e smalti.\nDa allora Nicolet inizi\u00f2 ad affinare la fabbricazione di orologi di elevata qualit\u00e0 tecnica abbinata ad innovative linee di \"design\".\nAlla sua morte, avvenuta nel 1939, l'attivit\u00e0 venne continuata dal figlio Willy che svilupp\u00f2 l'attivit\u00e0 paterna fino a farla assurgere ad una delle pi\u00f9 importanti della zona.\nNel corso degli anni settanta, l'industrializzazione delle produzioni rese difficile la produzione artigianale di Nicolet, che dovette trasformare la sua azienda riconvertendola al ruolo di fornitrice di parti di elevata precisione per i grandi nomi dell'orologeria svizzera.\nVerso la fine degli anni ottanta, Nicolet inizi\u00f2 una cooperazione con l'italiano Rolando Braga, che operava da oltre un ventennio nel campo del design per l'orologeria, e da questo evento si ebbe una rinascita del marchio, oggi legato ad una orologeria meccanica di grande qualit\u00e0."}
{"id": "2330297", "revid": "290818", "url": "https://it.wikipedia.org/wiki?curid=2330297", "title": "Stakka bo", "text": ""}
{"id": "2330300", "revid": "23377585", "url": "https://it.wikipedia.org/wiki?curid=2330300", "title": "Stakka Bo", "text": ""}
{"id": "2330305", "revid": "70473718", "url": "https://it.wikipedia.org/wiki?curid=2330305", "title": "Advocacy advertising", "text": "L'advocacy advertising (letteralmente: pubblicit\u00e0 di sostegno, di propugnazione) \u00e8 una forma di pubblicit\u00e0 non profit (cio\u00e8 non a carattere commerciale) volta a promuovere un consenso relativamente a tematiche su cui esiste una divergenza di opinioni.\nL'advocacy advertising pu\u00f2 essere promossa da varie tipologie di utenti (associazioni di categoria, gruppi di imprese, unioni di consumatori, sindacati, organizzazioni imprenditoriali, lobby, eccetera), ma l'obiettivo comune rimane il tentare di fare chiarezza su idee, temi, punti di vista controversi.\nSolitamente si fa ricorso a tale tipo di pubblicit\u00e0 quando si ha necessit\u00e0 di sottolineare una tesi, oppure si considera minacciata o messa in discussione una posizione che invece si ritiene legittima.\nCampi di applicazione.\nI campi di applicazione dell'advocacy advertising sono innumerevoli: in teoria chiunque pu\u00f2 usare l'advocacy per far valere una qualsiasi posizione. Tra i casi concreti \u00e8 possibile citare: le campagne a favore dei diritti di alcune categorie di persone; le campagne a favore dei privilegi di un certo settore; le campagne contro la pressione fiscale su determinati professionisti; le pubblicit\u00e0 di chiarimento da parte di aziende in seguito a scandali di vario genere; eccetera. Un buon esempio di cosa sia l'advocacy lo si pu\u00f2 avere guardando il film Thank You for Smoking di Jason Reitman.\nCorrelazioni con altre tipologie di pubblicit\u00e0.\nCorrelazione con la pubblicit\u00e0 commerciale.\nSimilmente alla classica pubblicit\u00e0 commerciale il messaggio \u00e8 chiaramente di parte (sebbene spesso le tesi trattate dall'advocacy vengano proposte come oggettive e universalmente condivisibili). Differentemente dalla classica pubblicit\u00e0 commerciale il fine dell'advocacy non \u00e8 quello del lucro (almeno non direttamente) e di solito non si reclamizzano beni o servizi ma idee, punti di vista, filosofie.\nCorrelazione con la pubblicit\u00e0 sociale.\nSimilmente alla pubblicit\u00e0 sociale il fine dell'advocacy non \u00e8 quello di guadagnare denaro. Differentemente dalla pubblicit\u00e0 sociale l'intento dell'advocacy non \u00e8 promuovere un qualcosa che ha un interesse per l'intera societ\u00e0, ma sostenere una fazione.\nCorrelazione con la propaganda politica.\nIn teoria la propaganda politica rappresenterebbe una forma estrema di advocacy advertising, ma in virt\u00f9 della sua larga diffusione, della sua importanza e del suo valore storico, la propaganda viene solitamente considerata una forma di pubblicit\u00e0 a s\u00e9.\nCorrelazione con la pubblicit\u00e0 pubblica.\nIl rapporto che intercorre tra advocacy advertising e pubblicit\u00e0 pubblica \u00e8 molto stretto. La differenze sostanziali risiedono nel fatto che: mentre l'advocacy pu\u00f2 essere promossa da un numero potenzialmente infinito di utenti, la pubblicit\u00e0 pubblica \u00e8 promossa (per definizione) dallo Stato o da enti pubblici; inoltre, mentre l'advocacy \u00e8 sempre di parte, la pubblicit\u00e0 pubblica non necessariamente, anzi dovrebbe promuovere il bene collettivo e avvicinarsi per questo alla pubblicit\u00e0 sociale."}
{"id": "2330309", "revid": "287204", "url": "https://it.wikipedia.org/wiki?curid=2330309", "title": "Oltre il confine (romanzo)", "text": "Oltre il confine (\"The Crossing\") \u00e8 un romanzo dello scrittore statunitense Cormac McCarthy pubblicato nel 1994. \u00c8 il secondo romanzo della Trilogia della frontiera.\nTrama.\nCome il precedente romanzo della trilogia, \"Cavalli selvaggi\", \u00e8 ambientato principalmente lungo la regione di confine tra Messico e Stati Uniti. La storia, che si svolge prima e durante la seconda guerra mondiale, si concentra sulla vita dell'adolescente cowboy Billy Parham, la sua famiglia e il suo fratello minore Boyd, raccontando i tre viaggi che il protagonista compie dal Nuovo Messico al Messico."}
{"id": "2330318", "revid": "767487", "url": "https://it.wikipedia.org/wiki?curid=2330318", "title": "Winfried Otto Schumann", "text": "Questa consiste in una serie di risonanze a bassa frequenza eccitate, secondo alcuni scienziati, dalle scariche dei fulmini nell'atmosfera.\nBiografia.\nOrigini e formazione.\nWinfried Schumann pass\u00f2 i suoi primi anni a Kassel e a Berndorf, una cittadina nei pressi di Vienna. Ottenne la laurea in ingegneria elettrotecnica presso l'Universit\u00e0 Tecnica di Karlsruhe. Nel 1912 consegu\u00ec il dottorato.\nAttivit\u00e0 e carriera accademica.\nPrima della prima guerra mondiale gest\u00ec il laboratorio di alta tensione della Brown, Boveri &amp; Cie.\nNel 1920 fu nominato professore presso l'Universit\u00e0 Tecnica di Stoccarda, dove era stato assunto come assistente di ricerca. Fu poi nominato professore di fisica presso l'Universit\u00e0 di Jena. Nel 1924 fu professore e direttore del Laboratorio elettrofisico alla Technical University di Monaco di Baviera. \nGli ultimi anni e la morte.\nIl laboratorio divenne poi un Istituto, nel quale Schumann continu\u00f2 a lavorare, ritirandosi dalla ricerca attiva nel 1961 a 73 anni, anche se continu\u00f2 ad insegnare per altri due anni. \nSchumann aveva 86 anni quando mor\u00ec il 22 settembre 1974."}
{"id": "2330325", "revid": "709565", "url": "https://it.wikipedia.org/wiki?curid=2330325", "title": "Gabriel Cano", "text": "Biografia.\nGabriel Cano nacque a Mora, nei pressi di Toledo, da Juan Cano Ruiz e Josefa de Aponte Carvajal. Cano si arruol\u00f2 nell'esercito spagnolo combattendo nelle Fiandre per 33 anni, passando da Alf\u00e9rez a brigadiere ed infine a maresciallo. Spos\u00f2 Mar\u00eda Campos, la quale mor\u00ec nel 1713 senza lasciargli eredi.\nA causa del valore dimostrato durante la guerra di successione spagnola, fu promosso a tenente generale il 28 ottobre 1715 e, tre giorni dopo, fu nominato Governatore Reale del Cile. Il 5 gennaio 1716 si rispos\u00f2, questa volta con Mar\u00eda Francisca Velas de Medrano Navarra y Puelles, nella citt\u00e0 di Pamplona. Viaggiarono insieme fino al Cile per permettere a lui di assumere l'incarico, giungendo a Santiago il 17 dicembre 1717.\nGovernatore del Cile.\nDurante una fase calda della guerra di Arauco combatt\u00e9 contro il toqui Mapuche Vilumilla nel corso della rivolta Mapuche del 1723. Lo scontro termin\u00f2 con la pace di Negrete del 1726.\nNel 1725 il governatore Cano tent\u00f2 di reprimere il contrabbando, senza avere pieno successo a causa dell'intelligenza e delle capacit\u00e0 dei mercanti francesi ed olandesi ed alla complicit\u00e0 di alcuni influenti cittadini della colonia.\nMorte.\nCome soldato Cano fu un esperto cavaliere, e gli storici ne hanno sottolineato \"l'inclinazione per le cavalcate senza briglie ed i numeri equestri\". Il 26 luglio 1733, mentre partecipava ad un gioco a cavallo, Cano cadde col cavallo venendo schiacciato da questo. La sequenza di eventi che ne caus\u00f2 la morte tre mesi dopo non \u00e8 chiara, ma sembra sicuro che nell'incidente a cavallo Cano si fosse gravemente ferito e non si riprese pi\u00f9, morendo l'11 novembre dello stesso anno.\nSi dice che sia stata una lesione alla spina dorsale causata dal cavallo, che lo tenne a letto immobilizzato per tre mesi, lucido di mente e sofferente fino alla morte. In realt\u00e0 non esistono prove che raccontino di sintomi tipici delle lesioni alla colonna vertebrale. C'\u00e8 la possibilit\u00e0 che Cano abbia sofferto di una complessa frattura al cinto pelvico. Il fatto che fosse prostrato, lucido ma sofferente, si accompagna meglio all'ipotesi della frattura pelvica. Dopo il periodo iniziale, una delle principali cause di morte dovute alla frattura pelvica \u00e8 una grave trombosi venosa ed una trombo-embolia polmonare. Potrebbe essere questo il motivo della morte."}
{"id": "2330328", "revid": "19933", "url": "https://it.wikipedia.org/wiki?curid=2330328", "title": "Gabriel Cano y Aponte", "text": ""}
{"id": "2330333", "revid": "729019", "url": "https://it.wikipedia.org/wiki?curid=2330333", "title": "Tsybin Ts-25", "text": "Il Tsybin Ts-25 (in caratteri cirillici \u0426\u044b\u0431\u0438\u043d \u0426-25) era un aliante da trasporto progettato dall'OKB 256 diretto da Pavel Vladimirovi\u010d Cybin e sviluppato in Unione Sovietica negli anni quaranta.\nImpiegato negli anni successivi dalla Sovetskie Voenno-vozdu\u0161nye sily (VVS), l'aeronautica militare sovietica, ricevette inizialmente la designazione DoD Type 25, poi, quando furono introdotti i nomi in codice NATO, quello di Mist (nebbia). Venne avvistato per la prima volta alla parata aerea di Tushino in occasione della \"Giornata delle Forze Aeree Sovietiche\" del luglio 1949.\nA volte, il nome riportato per questo velivolo \u00e8 stato anche KTs-20 (dalle iniziali di Kolesnikov e Tsybin, in cirillico \u041a\u0426-20)."}
{"id": "2330334", "revid": "436907", "url": "https://it.wikipedia.org/wiki?curid=2330334", "title": "Noemi (cantante)", "text": "Dopo diverse esperienze musicali, \u00e8 divenuta nota nel 2009 in seguito alla partecipazione alla seconda edizione italiana di \"X Factor\", nella quale, pur non vincendo, risult\u00f2 la cantante di maggior successo, firmando successivamente un contratto con l'etichetta discografica Sony Music.\nHa partecipato a sette Festival di Sanremo: nel 2010 con \"Per tutta la vita\", vincitore di un Sanremo Hit Award, nel 2012 con \"Sono solo parole\", classificandosi al terzo posto, nel 2014 con \"Un uomo \u00e8 un albero\" e \"Bagnati dal sole\", che le hanno fruttato un Telegatto di Sanremo Social, nel 2016 con il brano \"La borsa di una donna\", nel 2018 con \"Non smettere mai di cercarmi\", nel 2021 con \"Glicine\" e nel 2022 con \"Ti amo non lo so dire\".\nNel 2012 \u00e8 stata scelta dalla Walt Disney per comporre la colonna sonora italiana del film d'animazione \"Ribelle - The Brave\" con i brani \"Il cielo toccher\u00f2\" e \"Tra vento ed aria\". La sua particolare timbrica vocale \u00e8 stata anche oggetto di lusinghiere considerazioni da parte di alcuni psicologi di universit\u00e0 inglesi e canadesi.\nNel corso della sua carriera ha ricevuto numerosi premi e riconoscimenti, inclusi cinque Wind Music Awards, cinque Premi Roma Videoclip, due Premi Lunezia, un Premio TV - Premio regia televisiva e un Nastro d'argento Speciale per l'interpretazione della canzone \"Domani \u00e8 un altro giorno\", oltre a varie candidature ai World Music Award, ai TRL Awards, all'OGAE, al Nastro d'argento nella categoria Migliore canzone originale per il brano \"Vuoto a perdere\", ed una al Premio Amnesty International Italia per il brano \"Amen\".\nIl 21 giugno 2017, nel giorno della Festa della musica, Noemi \u00e8 entrata nei Guinness dei primati per il maggior numero di concerti eseguiti in dodici ore: nove.\nBiografia.\nNata da una famiglia calabrese di Reggio Calabria. Nel 1983, a 19 mesi fa le sue prime apparizioni televisive, comparendo in uno spot della Pampers. Fin da piccola scopre la passione per la musica incoraggiata dal padre, ex chitarrista di un gruppo che ha partecipato anche al Festival di Castrocaro nel 1971 con il brano \"Barbara\", che ne intuisce le potenzialit\u00e0. Viene seguita privatamente dall'insegnante Maria Grazia Fontana.\nA 7 anni inizia lo studio del pianoforte e a 11 quello della chitarra; in questo periodo, inoltre, comincia a scrivere e musicare pezzi propri. In seguito si iscrive alla SIAE. Conseguita la maturit\u00e0 al liceo classico nel 2001 con il massimo dei voti presso il Collegio San Giuseppe - Istituto De Merode, si iscrive al corso di laurea del DAMS della facolt\u00e0 di lettere e filosofia dell'Universit\u00e0 degli Studi Roma Tre, laureandosi nel 2004 col massimo dei voti con una tesi titolata \"Un corpo per Roger Rabbit\" scritta sotto la supervisione del relatore Vito Zagarrio. Successivamente prosegue gli studi sulla storia del cinema e della TV iscrivendosi a un corso di laurea magistrale presso la stessa facolt\u00e0, dove si laurea con 110 e lode, nel 2006, in regia televisiva e cinematografica, discutendo una tesi sul cinema postmoderno.\nDurante il periodo universitario Noemi ha le prime esperienze come sceneggiatrice e come regista, infatti scrive alcuni cortometraggi e si occupa del canale televisivo Nessuno TV, e come cantante, scegliendo come nome d'arte Noemi, nome che avrebbe voluto darle sua madre alla nascita.\nDal 2008 \u00e8 legata sentimentalmente al musicista Gabriele Greco, facente parte della band di Noemi in qualit\u00e0 di bassista e contrabbassista. Il 20 luglio 2018 i due si sposano a Roma nella basilica di San Lorenzo in Lucina.\nA partire dal 2011 Noemi suona in pubblico sia il pianoforte che la chitarra; nello stesso anno frequenta la \"Sonus Factory\" di Roma.\nSin dagli esordi la cantante ha aderito a molte iniziative di solidariet\u00e0 e di beneficenza.\nCarriera.\nGli esordi, \"X Factor 2\" e \"Noemi\".\nA partire dal 2003 Noemi inizia la collaborazione con l'arrangiatore e compositore Diego Calvetti, incidendo dei demo contenenti cover di cantanti quali Aretha Franklin e Anastacia oltre a brani scritti da Francesco Sighieri e Pio Stefanini. Nel 2006 compare nel videoclip di Pier Cortese \"Dimmi come passi le notti\" insieme alla sorella Arianna e partecipa come corista allo spettacolo teatrale \"Donna Gabriella e i suoi figli\" di Gabriele Cirilli, spettacolo andato in scena anche nel 2007. Nel 2007 prende parte alle selezioni di Sanremolab e viene ammessa tra i dodici finalisti, senza tuttavia rientrare fra i tre vincitori ammessi di diritto al Festival di Sanremo 2008. In seguito, suona in diversi concerti accompagnata dai Bagajajo Brothers.\nNell'autunno 2008 partecipa alla seconda edizione del talent show \"X Factor\", nella categoria \"Over 25\" capitanata da Morgan, il quale la incoraggia a cantare in italiano, dal momento che la cantante fino ad allora aveva sempre preferito interpretare brani in inglese. Viene eliminata nel corso della dodicesima puntata andando a occupare la quinta posizione nella classifica finale. Sempre nell'ambito del programma televisivo, il 21 aprile 2009 la cantante presenzia alla puntata speciale di \"X Factor - Il Gal\u00e0\" in occasione della quale le viene riconosciuto il secondo posto del Premio della Critica, alle spalle dei The Bastard Sons of Dioniso, e si esibisce in duetto con Chiara Canzian nel brano \"Prova a dire il mio nome\".\nIl 10 aprile 2009 viene pubblicato \"Briciole\", il suo primo singolo, che conquista la seconda posizione della Top Singoli e entra anche nella top 100 della classifica europea di Billboard; il brano viene certificato disco d'oro. Il 24 aprile al singolo segue l'EP \"Noemi\", che raggiunge l'ottava posizione nella Classifica FIMI Album e la 97\u00aa nella classifica europea Billboard. L'EP viene inoltre certificato disco per le oltre 50.000 copie vendute in Italia\nTra la primavera e l'estate 2009 oltre che con il suo \"Noemi Tour\", Noemi si esibisce in numerosi altri concerti, prendendo parte all\"'X Factor Tour\", al \"TRL - Total Request Live on tour 2009\", l\"MTV Mobile tour 2009\", a varie date dei tour organizzati dalle radio, e partecipa al Coca Cola Live @ MTV - The Summer Song. Noemi, inoltre, apre un concerto dei Simply Red.\nIl 6 giugno, presso l'Arena di Verona, Noemi riceve un Wind Music Award come giovane talento italiano pi\u00f9 promettente. Il 21 giugno partecipa ad Amiche per l'Abruzzo, il concerto allo Stadio Giuseppe Meazza, durante il quale si esibisce anche in quartetto con Irene Grandi, Dolcenera e Syria, a favore della popolazione colpita dal terremoto dell'Aquila del 2009; ed il 19 agosto prende parte al Concerto per Viareggio organizzato da Zucchero Fornaciari in favore delle vittime dell'incidente ferroviario. In questo periodo riceve, inoltre, il Premio Citt\u00e0 dei Cavalieri di Malta come \"Miglior rivelazione musicale dell'anno 2009\".\n\"Sulla mia pelle\" e il primo Festival di Sanremo nel 2010.\nIl 2 ottobre 2009 \u00e8 uscito il primo album di inediti della cantante, \"Sulla mia pelle\", che raggiunge la terza posizione della Classifica FIMI Album. Il disco \u00e8 anticipato il 10 settembre dal singolo \"L'amore si odia\", inciso in duetto con Fiorella Mannoia e che ha raggiunto la vetta della Top Singoli e l'81\u00aa posizione della classifica europea di Billboard; il singolo viene successivamente certificato multiplatino, mentre il relativo videoclip ottiene una candidatura all'OGAE Video Contest 2010\nIl 19 febbraio 2010 viene pubblicata l'edizione deluxe di \"Sulla mia pelle\", che raggiunge la terza posizione degli album pi\u00f9 venduti in Italia L'album, superando le 140.000 copie vendute, conquista il doppio disco di platino. \"Sulla mia pelle\" entra anche nella classifica europea di Billboard, in due mesi di permanenza, la 42\u00aa posizione.\nDa ottobre 2009 a gennaio 2010 Noemi \u00e8 impegnata con la prima parte del \"Sulla mia pelle tour\". Nello stesso periodo canta con Claudio Baglioni e Gianluca Grignani nel brano \"Quanto ti voglio\", inserito nell'album di Baglioni \"Q.P.G.A.\", e partecipa al Concerto di Natale e a L'anno che verr\u00e0 2010.\nNel febbraio 2010 la cantante prende parte, nella categoria \"Campioni\", al Festival di Sanremo 2010 con il singolo \"Per tutta la vita\", scritto da Diego Calvetti e Marco Ciappelli, classificandosi quarta al termine della manifestazione. La sua esclusione dal podio causa il malcontento del pubblico e la reazione dell'orchestra che, in gesto di disappunto, appallottola e lancia sul palco gli spartiti. In occasione della serata dedicata ai duetti, l'artista interpreta il brano affiancata da due ballerini della compagnia di danza acrobatica Katakl\u00f2, i quali curano la coreografia dell'esibizione. Il singolo sanremese debutta alla 1\u00aa posizione della Top Singoli e raggiunge l'81\u00aa posizione nella classifica europea di Billboard, venendo premiato con un Sanremo Hit Award Download e certificato disco di platino dalla FIMI; inoltre fa ottenere alla cantante anche due candidature: una all'OGAE Song Contest 2010 e una, per il relativo video, all'OGAE Video Contest 2010.\nDa aprile fino ad ottobre 2010, Noemi \u00e8 impegnata nella seconda parte del \"Sulla mia pelle tour\". In questo periodo prosegue la collaborazione con Fiorella Mannoia, affiancandola in alcune date del suo tour, \"Ho imparato a sognare tour\", ed ha l'occasione di aprire alcuni concerti di Vasco Rossi del \"Tour Europe indoor\", oltre che di Seal e Patty Pravo; si esibisce anche in alcune date dei tour organizzati da varie radio.\nNel mese di maggio, Noemi pubblica un nuovo singolo, \"Vertigini\", e riceve una nomination ai TRL Awards 2010 per il premio \"MTV First Lady\", assegnato alla popstar femminile della stagione. Il 28 maggio, presso l'Arena di Verona, riceve tre Wind Music Award platino: uno per le vendite dell'album \"Sulla mia pelle\", uno per \"Per tutta la vita\" e uno, insieme alla Mannoia, per \"L'amore si odia\". Il 26 giugno prende parte agli MTV Days 2010.\nLa collaborazione con Fiorella Mannoia si riconferma con l'album della Mannoia, \"Il tempo e l'armonia\", contenente un duetto tra le due cantanti, e il relativo tour che vede la presenza di Noemi in alcune tappe; Fiorella Mannoia, inoltre festeggia i 30 anni di carriera in un mega-concerto svoltosi presso l'Arena di Verona a cui Noemi ha preso parte. Il 1\u00ba ottobre partecipa all'VIII edizione di O' Sci\u00e0, festival ideato da Claudio Baglioni, con il quale duetta. Nello stesso periodo va in onda in Rai lo spettacolo \"Cirque du Cirill\" in cui Noemi ha collaborato con Gabriele Cirilli. Inoltre, la cantante prende parte ad alcune tappe del \"Diluvio universale tour\" degli Stadio; e duetta con i Neri per Caso nel brano \"Come si cambia\", contenuto nell'album \"Donne\". Noemi incide anche la sigla del Rudy Sunday, trasmissione di Radio DeeJay.\n\"RossoNoemi\" e il Festival di Sanremo 2012.\nIl 28 gennaio 2011 \u00e8 uscito il singolo \"Vuoto a perdere\", scritto da Vasco Rossi e Gaetano Curreri; il brano \u00e8 anche la colonna sonora di \"Femmine contro maschi\" di Fausto Brizzi, regista anche del videoclip del brano, realizzato in 3D, che vede la partecipazione di Carla Signoris e Serena Autieri. Il singolo raggiunge la sesta posizione nella Top Singoli e viene certificato disco di platino; il brano viene incluso anche nel libro di Vasco Rossi \"Vasco complete canzoniere\". Nello stesso periodo viene pubblicato il libro \"I Baustelle mistici dell'Occidente\" in cui si parla delle collaborazioni dei Baustelle con le donne della musica tra cui anche Noemi; la cantante riceve anche una nomination ai TRL Awards 2011 nella categoria \"Best Talent Show Artist\".\nIl 22 marzo 2011 viene pubblicato \"RossoNoemi\": l'album debutta alla sesta posizione della Classifica FIMI Album. Il 15 febbraio 2012 viene pubblicata la riedizione \"RossoNoemi - 2012 Edition\". L'album viene certificato disco di platino con oltre 60.000 copie vendute. Il 6 maggio viene pubblicato il singolo \"Odio tutti i cantanti\"; Noemi cura la sceneggiatura del videoclip, con cui ottiene una candidatura all'OGAE Video Contest 2011. Tra giugno 2011 e gennaio 2012 la cantante \u00e8 stata impegnata con la prima parte del \"RossoNoemi tour\", ma anche con l'Heineken Jammin' Festival 2011, come apri concerto di Vasco Rossi nel \"Vasco Live Kom '011\", con \"L'essenziale tour\" dei Tiromancino, con l'MTV Days 2011, con il \"Diamanti e caramelle tour\" degli Stadio, con il Canto di Natale, con L'anno che verr\u00e0 2011 e con vari tour organizzati da alcune radio. Dal \"RossoNoemi tour\" Noemi si esibisce suonando anche il pianoforte e la chitarra.\nIl 27 maggio 2011, presso l'Arena di Verona, ha ricevuto un Wind Music Award multiplatino per l'album \"Sulla mia pelle\"; inoltre con \"Vuoto a perdere\" ottiene una candidatura ai Nastri d'argento 2011 per la migliore canzone originale; e una all'OGAE Song Contest 2011 sempre con lo stesso brano conquista il Premio Lunezia.\nIl 16 settembre viene pubblicato il singolo \"Poi inventi il modo\" scritto da Federico Zampaglione dei Tiromancino; del brano viene realizzato anche un videoclip che vede Noemi come sceneggiatrice e come co-regista; nel cast artistico anche la sorella Arianna. In questo periodo duetta con gli Stadio \"La promessa\", brano estratto come quarto singolo dell'album \"Diamanti e caramelle\" il 4 maggio 2012. Il 14 dicembre 2011 Noemi viene premiata alla IX edizione del Premio Roma Videoclip con tre riconoscimenti: uno per il video musicale di \"Vuoto a perdere\", uno per quello di \"Poi inventi il modo\" (di cui \u00e8 anche co-regista) e un premio speciale come artista dell'anno.\nPartecipa al Festival di Sanremo 2012 con il brano \"Sono solo parole\", composto da Fabrizio Moro, classificandosi terza, alle spalle di Arisa e della vincitrice Emma Marrone, con le quali condivide un podio esclusivamente femminile. Nelle serate dei duetti ha duettato \"To Feel in Love/Amarsi un po\"' e \"Fast Car\" con Sarah Jane Morris e \"Sono solo parole\" con Gaetano Curreri. \"Sono solo parole\" debutta alla terza posizione nella Top Singoli e viene certificato doppio disco di platino; a circa un mese di distanza viene pubblicato il videoclip del brano di cui Noemi \u00e8 sceneggiatrice e co-regista.\n\"RossoLive\", \"The Voice of Italy\" e altri progetti.\nIl 20 marzo 2012, all'indomani del ritiro dalle scene di Ivano Fossati, esce la raccolta \"Pensiero stupendo - Le canzoni di Ivano Fossati interpretate dai pi\u00f9 grandi artisti italiani\" a cui Noemi partecipa con l'incisione de \"La costruzione di un amore\"; lo stesso giorno viene pubblicato l'album \"Il senso... di Alex\", in ricordo di Alex Baroni scomparso 10 anni prima, a cui la cantante partecipa con l'incisione di \"Cambiare\". Nella primavera del 2012 ha inizio la seconda parte del \"RossoNoemi tour\" che vede la presenza di Fiorella Mannoia e Gaetano Curreri in alcune tappe; nello stesso periodo Noemi prende parte ad alcune tappe della prima parte del \"Sud tour\" di Fiorella Mannoia, al Concerto del Primo Maggio, ai TRL Awards 2012, a Musicultura e a vari tour organizzati da alcune radio.\nIl 18 maggio viene estratto il singolo \"In un giorno qualunque\" di cui la settimana successiva viene pubblicato il videoclip di cui Noemi \u00e8 regista e sceneggiatrice; nel cast artistico anche la sorella Arianna e il padre Armando. Nello stesso mese partecipa all'iniziativa \"We Are the Maffons\" di R101 - Stile libero.\nIl 26 maggio, presso l'Arena di Verona, prende parte ai Wind Music Awards 2012; durante la manifestazione ha eseguito delle \"performance live\" tra cui i duetti su \"Quello che le donne non dicono\" con Fiorella Mannoia e \"Sono solo parole\" con Antonello Venditti.\nNel mese di luglio prende parte all'VIII edizione del Festival teatro canzone Giorgio Gaber, dove si esibisce con suoi brani e omaggia Gaber con le interpretazioni de \"Lo shampoo\" e \"Il grido\"; quest'ultimo inserito poi nell'album tributo a Giorgio Gaber, \"Per Gaber... io ci sono\" ed anche nella versione deluxe che include anche due DVD, di cui il primo, \"Secondo me Giorgio Gaber\", contiene alcune interviste tra cui anche quella fatta a Noemi. Sempre nel mese di luglio viene premiata al \"Radionorba Battiti Live\" con il Disco Norba per essersi distinta nel panorama musicale, e prende parte alla X edizione del Summer Music Festival dove viene premiata con un Summer Music Award come \"Best Pop Act\".\nIl 2 settembre 2012 affianca Fiorella Mannoia come madrina per la convention annuale Swarovski CGB Italia. Il 5 settembre viene distribuito nelle sale cinematografiche italiane il film della Pixar \"Ribelle - The Brave\" diretto da Mark Andrews e Brenda Chapman, per cui Noemi ha registrato la versione italiana della colonna sonora composta da Patrick Doyle, incidendo i brani \"Il cielo toccher\u00f2\" e \"Tra vento ed aria\", originariamente interpretati nella versione in inglese da Julie Fowlis. Doppia quindi la principessa Merida, la protagonista, nella parte cantata. I brani vengono inseriti anche nell'album \"RossoLive\".\nIl 24 agosto viene pubblicato il singolo \"Se non \u00e8 amore\", il cui videoclip ha la regia e la sceneggiatura di Noemi. Il brano, scritto da Fabrizio Moro, anticipa l'uscita del primo album dal vivo di Noemi \"RossoLive\", pubblicato il 18 settembre 2012. Nell'album, oltre a inediti, brani del repertorio della cantante e cover, \u00e8 presente anche il duetto con Fiorella Mannoia in \"L'amore si odia\". L'album ha raggiunto l'undicesima posizione nella Classifica FIMI Album.\nIl 19 ottobre 2012 viene premiata a Una vita per il cinema con una Scultura \"Lello Esposito\" per il successo di \"Vuoto a perdere\", divenendo cos\u00ec la prima cantante premiata nella storia della manifestazione. In questo periodo partecipa anche ad alcune tappe della seconda parte del \"Sud tour\" di Fiorella Mannoia; affianca, nel Regno Unito, Sarah Jane Morris in alcune tappe del \"Cello Songs Tour\" e durante il London Jazz Festival prende parte a \"Stadio Friendly Gala\", concerto per i 30 anni di carriera degli Stadio, trasmesso l'8 febbraio 2013 su Radio 1; partecipa a \"Meraviglioso Modugno\" del Medimex dove omaggia Domenico Modugno con le interpretazioni de \"Nel blu dipinto di blu\" e \"Dio, come ti amo\"; prende parte anche alla IV edizione di Buon Natale con Frate Indovino. Tra il 2012 e il 2013, inoltre, cura \"Still on the Road\" (di cui ne realizza anche il logo) del Roxy Bar TV, progetto nato da un'idea di Red Ronnie e Noemi per raccogliere informazioni sulla musica a Londra. Nello stesso periodo ha inizio anche il \"RossoLive tour\" con date sia in Italia che in Gran Bretagna, i concerti londinesi hanno visto la partecipazione di Sarah Jane Morris; inoltre Noemi in Gran Bretagna prende parte a varie jam session.\nIl 25 marzo 2013 viene trasmessa da Rai 2 una puntata di \"Emozioni\" dedicata agli Stadio, dove, nella ricostruzione della biografia del gruppo viene trattata anche la collaborazione con Noemi.\nDal 7 marzo al 30 maggio 2013, insieme a Raffaella Carr\u00e0, Piero Pel\u00f9 e Riccardo Cocciante \u00e8 coach della prima edizione di \"The Voice of Italy\", in onda su Rai 2; nella \"fase battle\" sceglie come suo consulente artistico Mario Biondi.\nIl 6 agosto prende parte al concerto/tributo per Lucio Dalla, voluto da Franco Battiato, condotto da Red Ronnie e trasmesso da Roxy Bar TV; durante il concerto, oltre ad esibirsi con brani del proprio repertorio, interpreta \"Anna e Marco\" di Dalla e duetta \"La cura\" con Battiato, brano di quest'ultimo.\nSempre nel 2013 realizza il jingle per Radio Italia. Inoltre l'8 ottobre prende parte a \"Gianni Morandi - Live in Arena\", evento musicale televisivo trasmesso in prima serata da Canale 5, in cui duetta con Gianni Morandi \"Dimmi adesso con chi sei\". Il 19 novembre esce la raccolta degli Stadio \"Immagini del vostro amore\" contenente \"La promessa\" in duetto con Noemi.\nFestival di Sanremo 2014, \"Made in London\" e \"The Voice of Italy 2 &amp; 3\".\nIl 18 dicembre 2013 al TG1 Fabio Fazio ha annunciato la partecipazione di Noemi al Festival di Sanremo 2014 con i brani \"Bagnati dal sole\" ed \"Un uomo \u00e8 un albero\". Durante la quarta serata, denominata \"Sanremo Club\", ha reinterpretato \"La costruzione di un amore\" di Ivano Fossati. Si \u00e8 poi classificata quinta nella classifica finale della kermesse con il brano \"Bagnati dal sole\" e la sua partecipazione a Sanremo ha accompagnato l'album \"Made in London\", registrato a Londra e uscito il 20 febbraio. L'album ha debuttato alla seconda posizione della Classifica FIMI Album, rimanendo in top-100 per pi\u00f9 di quattro mesi e mezzo, mentre \"Bagnati dal sole\" ha debuttato all'ottava posizione della Top Singoli ed ha conquistato la sesta posizione nella classifica di airplay radiofonico italiano stilato da \"Earone.\"\nDal 12 marzo 2014 partecipa nuovamente a \"The Voice of Italy\" sempre nella veste di coach e dal 17 aprile \u00e8 impegnata con il \"Made in London Tour\". Il 2 maggio seguente viene pubblicato il secondo singolo estratto dall'album \"Made in London\", \"Don't Get Me Wrong\", brano con cui partecipa nella sezione Big alla seconda edizione del Summer Festival, e che conquista la decima posizione nella classifica di airplay radiofonico italiano stilato da EarOne. Del brano viene pubblicato anche il videoclip di cui Noemi \u00e8 sceneggiatrice.\nL'8 maggio 2014 \u00e8 stata invitata da Laura Pausini a cantare accanto a lei. Il 18 maggio canta e suona il pianoforte nel brano \"Con la musica alla radio\", al fianco di Malika Ayane, L'Aura, Emma Marrone, Paola Turci, Syria, La Pina e della stessa Laura Pausini a Taormina. Questo show viene trasmesso in TV il 20 maggio come il one man show \"Stasera Laura: ho creduto in un sogno\". Il 29 giugno 2014, la FIMI, tramite comunicato stampa include il brano sanremese \"Bagnati dal sole\" e l'album \"Made in London\" tra i cento singoli ed i cento album pi\u00f9 venduti nel primo semestre dell'anno, pur risultando, entrambi, sul mercato da poco pi\u00f9 di quattro mesi dalla loro pubblicazione.\nIl 30 settembre \u00e8 uscito il nuovo album di Fedez, \"Pop-Hoolista\", contenente tra i vari duetti, quello con Noemi nel brano \"L'amore eternit\". Il 3 ottobre \u00e8 uscito il terzo singolo estratto da \"Made in London\", \"Se tu fossi qui\", che fa da colonna sonora alla commedia cinematografica \"Ambo\" assieme ad un altro brano dell'album, ovvero \"Alba.\"\nNell'ultima settimana del 2014 i singoli \"Sono solo parole\" e \"Bagnati dal sole\" vengono certificati da FIMI, rispettivamente come doppio disco di platino e disco d'oro, mentre la stessa \"Bagnati dal sole\" ed il singolo \"Don't get me wrong\" si sono piazzati rispettivamente al 35\u00ba ed al 37\u00ba posto nella classifica italiana annuale \"Top 100\" di \"EarOne\".\nDal 25 febbraio 2015, non le resta che tornare nuovamente su Rai 2, per la terza volta come coach nella nuova edizione di \"The Voice of Italy\" affiancata sempre da Piero Pel\u00f9, J-Ax e come sostituti di Raffaella Carr\u00e0 troveremo Roby e Francesco Facchinetti.\nIl 27 marzo 2015 viene estratto dall'album \"Pop-Hoolista\" di Fedez il terzo singolo \"L'amore eternit\" in collaborazione con Noemi, il quale dopo solo 3 settimane viene certificato disco d'oro, in seguito certificato tre volte disco di platino. Il 1\u00ba maggio 2015 si esibisce durante il \"Concerto del Primo Maggio\" in Piazza San Giovanni a Roma, insieme ad artisti come J-Ax, Irene Grandi, Emis Killa, Alex Britti, Enrico Ruggeri, Paola Turci, Enzo Avitabile e tanti altri. Il 25 maggio ritira il Premio Regia Televisiva 2015 per \"The Voice of Italy\" e si esibisce in una versione al pianoforte, accompagnata dall'orchestra, di \"Sono solo parole\".\nIl 7 settembre 2015 \u00e8 stata ospite del concerto di Fiorella Mannoia all'Arena di Verona, evento che ha celebrato i 40 anni di carriera dell'artista. Assieme a Noemi, grandi ospiti, tra cui Emma, Loredana Bert\u00e8, J-Ax e altri.\nFestival di Sanremo 2016, \"Red Sap Music\", \"Cuore d'artista\" e Guinness World Record.\nIl 13 dicembre 2015 viene annunciata la sua partecipazione alla 66\u00aa edizione del Festival di Sanremo nella sezione \"Campioni\" con il brano \"La borsa di una donna\", firmato da Marco Masini, che si classifica all'ottavo posto. Nella terza serata del Festival dedicata alle cover dei pi\u00f9 grandi artisti italiani, la cantante decide di omaggiare Loredana Bert\u00e8 scegliendo il brano \"Dedicato\", con il quale riesce a classificarsi al quarto posto.\nLa partecipazione al Festival di Sanremo, sancisce il passaggio della cantante all'etichetta discografica indipendente Red Sap Music, pur rimanendo legata per la grande distribuzione alla Sony Music. Per questo motivo, riceve il riconoscimento ufficiale della \"PMI Produttori Musicali Indipendenti\".\nIl 21 gennaio 2016, la cantante attraverso il suo account Facebook, annuncia il nome del suo nuovo album: \"Cuore d'artista\". Il 25 gennaio 2016, giorno del suo compleanno, Noemi pubblica sui social la copertina di \"Cuore d'artista\", in cui \u00e8 ritratta a torso nudo, con le mani sul seno. La notizia \u00e8 accompagnata dalla data di uscita del disco, 12 febbraio 2016, e dalla data in cui sar\u00e0 possibile il pre-order, 29 gennaio 2016, che dar\u00e0 la possibilit\u00e0 di ascoltare in anteprima 2 brani: \"Amen\" e \"Mentre aspetto che ritorni\". Oltre ad avere assunto la direzione artistica del disco, Gaetano Curreri degli Stadio ha scritto personalmente i testi dei brani \"Veronica guarda il mare\" e \"Devi soltanto esistere\". Non si tratta per\u00f2 dell'unico nome d'eccellenza: \"Cuore d'artista\" pu\u00f2 contare sulla collaborazione di Ivano Fossati e di Giuliano Sangiorgi dei Negramaro, che hanno scritto rispettivamente \"Idealista!\" (dal cui testo Noemi ha preso spunto per il titolo dell'album) e \"Fammi respirare dai tuoi occhi\". Tra gli autori troviamo anche Federica Abbate, Alessandra Flora, Gerardo Pulli e Noemi stessa. La produzione dell'album \u00e8 stata invece affidata a Celso Valli.\nIl 1\u00ba aprile viene pubblicato come secondo singolo estratto dal suo ultimo album il brano \"Fammi respirare dai tuoi occhi\", scritto da Giuliano Sangiorgi, mentre il rispettivo video esce il 22 aprile sul canale Vevo della cantante.\nSempre il 1\u00ba aprile 2016 \u00e8 uscito il nuovo album di Loredana Bert\u00e8, intitolato \"Amici non ne ho... ma amiche s\u00ec!\", che vede la partecipazione di Noemi nei brani \"Dedicato\" e \"Amici non ne ho\". Contemporaneamente viene anche annunciata la partecipazione di Noemi alla serata conclusiva dell\"'Amiche s\u00ec tour\" della rocker italiana, il 19 settembre 2016, all'Arena di Verona.\nIl 14 maggio dello stesso, presso la Fiera di Cagliari, \u00e8 partito il tour estivo \"Noemi Live\", composto da quattordici date complessive, di cui una all'estero, volte a promuovere \"Cuore d'artista\". Nella quarta data, il 17 giugno, si esibisce in concerto all'evento di apertura del Padova Pride Village, presentando il brano \"Finalmente liberi,\" sigla dell'evento, da lei scritta e interpretata, per la quale \u00e8 stato realizzato anche un videoclip. Nel periodo compreso tra il 17 novembre ed il 17 dicembre, ha intrapreso, a partire da Napoli, un tour invernale di dieci tappe nei club italiani, intitolato \"Cuore d'artista nei Club\".\nIl 3 giugno si esibisce al \"Con il cuore - Nel nome di Francesco\", l'8 giugno, \u00e8 per la seconda volta al RadioItaliaLive - Il concerto proponendo i brani \"Sono solo parole\", \"Fammi respirare dai tuoi occhi\" e \"Vuoto a perdere\", mentre il 10 giugno \u00e8 stato pubblicato il terzo singolo estratto da \"Cuore d'Artista\", \"Idealista!\", il cui video \u00e8 stato presentato il giorno prima sul sito web de \"La Repubblica\" e successivamente sul canale Vevo.\nCon \"Idealista!\" partecipa in gara, per la seconda volta, al Summer Festival 2016, mentre con il singolo successivo \"Amen\", pubblicato il 7 ottobre riceve una nomination al Premio Amnesty International Italia.\nNel 2016 \u00e8, inoltre, modella e testimonial del brand italiano Fiorella Rubino per la collezione autunno/inverno 2016. L'anno dopo oltre che modella diventa anche stilista collaborando, sempre, con Fiorella Rubino alla capsule collection estiva.\nNel 2017 prende parte all'album \"50 Palos\" del gruppo spagnolo Jarabedepalo, con cui duetta il brano \"Mi piace come sei\", e nello stesso anno prende parte all'album \"10 + 10\" di Syria con cui duetta il brano \"Se t'amo o no\". Sempre nel 2017 riceve il Premio Margutta nella categoria Musica.\nIl 21 giugno, nel giorno della festa della musica, entra nei Guinness dei primati per il maggior numero di concerti eseguiti in 12 ore, all'interno del \"fiestasound tour\".\nFestival di Sanremo 2018, \"La luna\" e decimo anno di carriera.\nL'8 settembre 2017 \u00e8 uscito in rotazione radiofonica il singolo inedito \"Autunno\", scritto da Tommaso Paradiso e Dardust a cui segue il singolo \"I miei rimedi\", cover dell'omonima canzone del gruppo musicale La Rua, pubblicata il 1\u00ba dicembre.\n\u00c8 ritornata nuovamente ad \"X Factor\", questa volta nel ruolo di ospite dell'undicesima edizione del talent show, per assistere la giudice Levante durante la fase degli \"Home Visit\", andata in onda il 19 ottobre. Il 10 novembre \u00e8 stato pubblicato l'album \"Duets - Tutti cantano Cristina\" di Cristina D'Avena, con cui Noemi duetta nel brano \"Una spada per Lady Oscar\".\nIl 15 dicembre, durante la serata \"Sar\u00e0 Sanremo\" viene annunciata da Claudia Gerini e Federico Russo la sua partecipazione alla 68\u00aa edizione del Festival di Sanremo nella sezione \"Campioni\" con il brano \"Non smettere mai di cercarmi\", scritto dalla cantante stessa insieme a Diego Calvetti, Massimiliano Pelan e Fabio De Martino e con cui si piazza al quattordicesimo posto nella classifica finale. Durante la serata dedicata ai duetti, l'artista ha eseguito la traccia sanremese in coppia con Paola Turci. Il singolo, commercializzato a partire dal 7 febbraio 2018, ha anticipato il sesto album di Noemi, \"La luna\", lanciato sul mercato due giorni pi\u00f9 tardi e la cui produzione \u00e8 affidata nuovamente a Diego Calvetti.\nLa promozione del disco \u00e8 proseguita con l'estrazione del quarto singolo dal titolo \"Porcellana\", firmato da Emiliano Cecere e ancora una volta da Diego Calvetti e pubblicato il 13 aprile anche in un'inedita versione remix, in collaborazione con il disc jockey Shablo. In seguito, tale brano \u00e8 stato proposto all'interno della competizione della sesta edizione del Summer Festival, nella categoria \"Big\".\nSuccessivamente l'artista, dopo aver aderito al Concerto del 1\u00ba maggio, tenutosi al Parco Archeologico delle Mura Greche di Taranto, \u00e8 stata scelta come interprete de \"Il Canto degli Italiani\" prima della finale della 71\u00aa edizione della Coppa Italia, che ha avuto luogo presso lo Stadio Olimpico di Roma il 9 maggio.\nDal 25 maggio al 30 settembre, \u00e8 stata impegnata in una nuova tourn\u00e9e prevalentemente estiva, denominata \"La luna tour\", a sostegno della pubblicizzazione del suo ultimo album, la quale ha avuto avvio a La citt\u00e0 del teatro e della cultura di Cascina e si \u00e8 conclusa in Piazza Roma, ad Aprilia. L'esperienza dal vivo ha visto anche la partecipazione di altri artisti in qualit\u00e0 di ospiti, rispettivamente Arisa e Morgan, durante la tappa del 29 maggio, presso il Teatro degli Arcimboldi di Milano e Gaetano Curreri, Fiorella Mannoia e Paola Turci, in occasione del concerto svoltosi all'Auditorium Parco della Musica di Roma il 30 maggio. Contemporaneamente, il 1\u00ba giugno, si \u00e8 esibita con Fedez in \"L'amore eternit\" nell'ultima data del \"Comunisti col Rolex Tour\", organizzato dal rapper e J-Ax e tenutosi allo Stadio Giuseppe Meazza di Milano, mentre il 19 giugno \u00e8 stata presente ad Assisi al \"Con il cuore - Nel nome di Francesco\", per poi calcare il palco dei Battiti Live 2018 il 15 luglio ad Andria. Il 31 agosto all'Arena di Verona, la cantante ha omaggiato Lucio Dalla reinterpretando i brani \"Domani\" e \"Anna e Marco\", quest'ultimo affiancata da Gaetano Curreri, in concomitanza con l'evento musicale \"Lucio!\" in ricordo del cantautore bolognese.\nNel frattempo, dal 10 giugno fino al 15 luglio, sono stati trasmessi sulle emittenti televisive gli spot pubblicitari della Negroni, per i quali l'artista ha prestato la voce al jingle ufficiale. Il 14 novembre, attraverso le proprie reti sociali, \"Greenpeace\" ha pubblicato uno spot volto alla sensibilizzazione sulla deforestazione causata dalla produzione intensiva dell'olio di palma, per il quale Noemi ha collaborato in veste di doppiatrice della voce narrante nella versione italiana della pubblicit\u00e0.\nL'8 febbraio 2019, nel suo decimo anno di carriera, Noemi \u00e8 ritornata sul palco del teatro Ariston, per la prima volta in qualit\u00e0 di ospite, per cantare con Irama il brano \"La ragazza con il cuore di latta\" nella serata dedicata ai duetti della 69\u00aa edizione del Festival di Sanremo. Dal 15 febbraio al 15 marzo, inoltre, la cantante \u00e8 stata giudice, in quanto membro dell'Academy, della seconda edizione del talent show \"Sanremo Young\". Nello stesso periodo, a partire dal 28 febbraio, viene distribuito nelle sale cinematografiche il film \"Domani \u00e8 un altro giorno\" di Simone Spada, per il quale l'artista ha lavorato alla colonna sonora, rivisitando l'omonimo brano \"Domani \u00e8 un altro giorno\" originariamente interpretato da Ornella Vanoni.\nA partire dall'8 giugno sino al 30 settembre, Noemi ha intrapreso un'ulteriore tourn\u00e9e estiva, il \"Blues &amp; Love Summer Tour 2019\", che la vede esibire nelle principali piazze italiane e in importanti manifestazioni musicali, fra cui il Lucca Summer Festival durante la tappa del 30 giugno, in cui ha introdotto il concerto di Francesco De Gregori. L'esperienza dal vivo \u00e8 caratterizzata dalla rivisitazione del suo repertorio in chiave blues, genere che ha influenzato sin dalle origini il percorso artistico della cantautrice romana. In seguito ha preso parte ad una data del \"Figli di nessuno Tour\" di Fabrizio Moro, con il quale ha duettato sulle note di \"Sono solo parole\" durante il concerto svoltosi al Palazzetto dello Sport di Roma il 18 ottobre. Il 23 novembre inoltre \u00e8 stata fra gli ospiti della seconda puntata del programma televisivo \"Una storia da cantare\", dedicata all'omaggio di Lucio Dalla, in occasione della quale si \u00e8 unita in un quartetto con Fabrizio Moro, Enrico Ruggeri e gli Stadio nell'esecuzione della cover de \"L'ultima luna\", per poi reinterpretare da solista \"Se io fossi un angelo\" e \"Balla, balla ballerino\".\nCon la colonna sonora cinematografica \"Domani \u00e8 un altro giorno\", la cantante ha vinto il Premio BAFFOFF per la \"Qualit\u00e0 interpretativa\", il Nastro Speciale durante la 74\u00aa edizione dei Nastri d'argento, ed il Premio Roma Videoclip, riconoscimento che ha conquistato anche nella categoria Artista femminile dell'anno, mentre si \u00e8 aggiudicata il Premio Lunezia per il suo ultimo album di inediti \"La luna\". Nello stesso periodo le viene consegnato anche un sesto riconoscimento, il Magna Grecia Awards Opera.\nCollaborazioni e altre attivit\u00e0.\nNel 2020, presso l'Auditorium Parco della Musica di Roma, Noemi ha partecipato all'edizione straordinaria dell'annuale Concerto del Primo Maggio, allestito esclusivamente per la diretta televisiva, a causa dell'emergenza sanitaria per la pandemia di COVID-19. Nello stesso periodo ha aderito al supergruppo Italian Allstars 4 Life che ha riunito oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio, sono stati devoluti alla Croce Rossa Italiana per sostenere \"Il Tempo della Gentilezza\", progetto a supporto delle persone pi\u00f9 fragili colpite dalla pandemia.\nDal 7 settembre \u00e8 testimonial ufficiale della campagna di sensibilizzazione \"Insieme per la salute mentale\" di Lundbeck Italia, promossa sotto l'egida di diverse associazioni del settore psichiatrico e psicologico in vista della giornata mondiale della salute mentale del 10 ottobre. \u00c8 apparsa inoltre nella puntata \"Sotto il cielo di Roma\" del programma documentaristico \"Ulisse - Il piacere della scoperta\", in onda il 16 settembre, in cui \u00e8 stata invitata da Alberto Angela ad omaggiare la citt\u00e0 eterna reinterpretando \"Vecchia Roma\" di Gabriella Ferri. Il 16 novembre, presso il Fabrique di Milano, Noemi ha partecipato, insieme ad altri artisti italiani, tra cui Arisa, Ketama126 e Morgan, a \"LENNON80\", un concerto benefico trasmesso in diretta streaming per celebrare gli 80 anni dalla nascita di John Lennon.\nIl 15 gennaio 2021 \u00e8 stato pubblicato l'album \"Medioego\" del rapper Inoki, nel quale Noemi \u00e8 presente nel brano \"Ispirazione\", estratto come singolo il 12 febbraio.\n\"Metamorfosi\".\nDal 2 al 6 marzo 2021 la cantante ha partecipato al 71\u00ba Festival di Sanremo presentando in gara il brano \"Glicine\" con il quale si \u00e8 classificata al quattordicesimo posto nella classifica finale. Durante la terza serata, denominata \"Canzone d'autore\", dedicata al tributo dei brani che hanno fatto parte della storia della musica italiana, Noemi ha omaggiato Neffa interpretando \"Prima di andare via\" in duetto con quest'ultimo. Il singolo sanremese, lanciato sul mercato il 3 marzo, ha trainato l'uscita del settimo album in studio dell'artista, \"Metamorfosi\", prodotto dalla Dorado Inc. e pubblicato due giorni pi\u00f9 tardi.\nNel corso del 2021 Noemi ha presenziato al Concerto del Primo Maggio presso l'Auditorium Parco della Musica di Roma. Nello stesso periodo \u00e8 stata scelta dalla Disney per incidere il brano \"Un nuovo inizio\", colonna sonora della campagna \"Noi principesse sempre\", lanciato come singolo il 28 maggio. Il 4 giugno \u00e8 entrato in rotazione radiofonica il singolo inedito \"Makumba\", brano realizzato insieme a Carl Brave. A partire dal 4 luglio, presso Piazza Trento Trieste di Ferrara, la cantante ha dato avvio al \"Metamorfosi Summer Tour 2021\", con il quale \u00e8 tornata ad esibirsi dal vivo dopo due anni dalla sua ultima tourn\u00e9e. Contestualmente \u00e8 continuata la collaborazione con Carl Brave, con cui Noemi ha duettato ai \"Battiti Live 2021\" e successivamente all'Arena di Verona, rispettivamente il 23 agosto, in qualit\u00e0 di ospite del \"Coraggio Live Tour 2021\" del cantautore, il 31 agosto durante la quinta edizione dei \"Power Hits Estate\", e infine il 10 settembre per i \"SEAT Music Awards 2021\", in occasione dei quali sono stati premiati per le vendite del singolo \"Makumba\".\nIl 7 settembre la cantante, insieme a Boosta, Ermal Meta e Margherita Vicario, \u00e8 stata giudice del 64\u00ba Festival di Castrocaro. Il 12 novembre successivo ha pubblicato il singolo \"Guardare gi\u00f9\". Il 21 dicembre, con Davide Shorty, Folcast e Wrongonyou, \u00e8 stata protagonista dell'evento musicale \"Sanremo Giovani World Tour 2021 featuring Noemi\", tenendo un concerto al Millennium Amphitheatre di Dubai in occasione dell'Expo 2020, dopo essere stata scelta come rappresentante dell'Italia per valorizzare e favorire la visibilit\u00e0 all'estero degli artisti e dei creativi.\nNel 2022 prende parte al Festival di Sanremo con il brano \"Ti amo non lo so dire\", classificandosi quindicesima.\nInfluenze musicali.\nLa cantante ha pi\u00f9 volte dichiarato di prediligere la musica blues e jazz, ispirandosi a cantanti quali Aretha Franklin, Robert Johnson, Billie Holiday, Janis Joplin, Erykah Badu, James Brown, Etta James e Joe Cocker.\nNel panorama musicale italiano, invece, tra i riferimenti musicali di Noemi vi sono Fiorella Mannoia, Mia Martini, Vasco Rossi, Gaetano Curreri, Francesco De Gregori, Lucio Battisti, Fabrizio De Andr\u00e9 e Francesco Guccini. \u00c8 poi particolarmente significativo il suo rapporto con Fiorella Mannoia, considerata da Noemi come l'esempio da seguire; inoltre la stessa Mannoia ha dichiarato di rivedere se stessa in Noemi.\nVocalit\u00e0 e personalit\u00e0 interpretativa.\nNel periodo dell'adolescenza Noemi ha un registro vocale da soprano, che inizia a mutare intorno ai tredici anni delineandosi, poi, l'anno successivo in una voce black. Con la maggiore et\u00e0 la cantante diviene un contralto, cio\u00e8 l'estensione vocale pi\u00f9 grave per una donna; di conseguenza Noemi interpreta pi\u00f9 facilmente brani di cantanti uomini ed in particolare quelli scritti in lingua inglese. Tuttavia, Noemi nonostante la natura contraltile della sua voce, riesce a cantare anche in una tessitura da mezzosoprano.\nConsiderata uno dei talenti pi\u00f9 versatili e particolarmente apprezzata dalla critica, Noemi, spazia dal soul al blues e rhythm and blues, passando per il rock e la musica d'autore; la cantante \u00e8 caratterizzata da una voce graffiante, potente, sabbiata e profonda.\nAlcuni, tra cui Mara Maionchi, hanno accostato la vocalit\u00e0 di Noemi a quella di Anastacia e la stessa Anastacia nel corso di una puntata di \"X Factor\" ha dichiarato di apprezzarne la voce. Nel panorama musicale italiano, Fiorella Mannoia ha dichiarato di rivedersi in Noemi per timbrica e grinta. Oltre che essere considerata l'erede di Fiorella Mannoia, Noemi \u00e8 definita anche la \"nuova Mia Martini\" per la forza interpretativa e il graffio vocale.\nGaetano Curreri, leader degli Stadio con cui Noemi ha duettato e cantato pezzi scritti da lui, l'ha definita \u00abil pi\u00f9 grande talento femminile che abbiamo oggi in Italia\u00bb e ne ha lodato la voce sottolineandone l'uso come se avesse uno strumento in gola; altri invece parlano di un'orchestra in gola ed i fonici ne lodano la voce equalizzata; altri ancora, come Laura Pausini o Umberto Tozzi, ne lodano oltre alla timbrica anche la forza interpretativa.\nDi particolare rilievo anche il rapporto con Vasco Rossi: Noemi ha aperto alcuni suoi concerti, ha scritto sulla rivista \"Il Blasco\" ed ha cantato pezzi scritti da lui; di lei Vasco Rossi dice: \u00abHa un modo di cantare preciso e autorevole, divide le parole come se le buttasse via mentre te le infila dentro al cuore\u00bb.\nAlcuni psicologi hanno studiato il modo di cantare della cantante romana, in particolare John Sloboda, docente universitario inglese, spiega l'uso che fa dell'appoggiatura: si tratta di una tecnica che utilizza due note in cui la prima si discosta dall'armonia quel tanto che basta per creare un leggero smarrimento, mentre la seconda ritorna sul tracciato prestabilito; quindi terminato il momento di smarrimento l'ascoltatore pu\u00f2 riprendere il fiato, ma ci\u00f2 fa s\u00ec che si crei un'urgente richiesta d'attenzione. Sloboda, avendone studiato gli effetti sulla psiche, ha asserito che nell'ascoltatore si possono manifestare effetti deflagranti: pelle d'oca, battito cardiaco accelerato e, in alcuni casi, pianto di commozione.\nMartin Guhn, docente universitario canadese, afferma che con l'uso di questa tecnica \u00absiamo pronti a seguire Noemi ovunque la sua voce ci voglia condurre\u00bb. A ci\u00f2 per\u00f2 la psicologia non ha saputo dare una spiegazione. Un team di neurologi dell'Universit\u00e0 di Montr\u00e9al ha spiegato come l'ascolto di determinati brani cantati da determinate vocalit\u00e0, come appunto quella di Noemi, induca il rilascio di dopamina nel sistema di ricompensa del cervello."}
{"id": "2330337", "revid": "2014155", "url": "https://it.wikipedia.org/wiki?curid=2330337", "title": "Adelaide di Hohenlohe-Langenburg", "text": "Era la seconda figlia del principe Ernesto I di Hohenlohe-Langenburg e della principessa Feodora di Leiningen, sorellastra maggiore della sovrana britannica.\nBiografia.\nNel 1852 venne fatta ai suoi genitori una richiesta di matrimonio per conto di Napoleone III, poco tempo dopo che egli era divenuto imperatore dei francesi. Bench\u00e9 i due non si fossero mai incontrati, i vantaggi politici per l'Imperatore di una simile unione erano ovvi: innanzitutto ci si poteva aspettare una maggior armonia internazionale tra Francia e Regno Unito, combinata con un'alleanza matrimoniale che avrebbe portato rispettabilit\u00e0 dinastica ai Bonaparte. Dal momento che la sposa era, ufficialmente, una principessa tedesca minore piuttosto che un membro della famiglia reale britannica, il rischio di un rifiuto era basso e si pensava che Adelaide sarebbe stata sufficientemente grata per la sua fortuna di convertirsi al cattolicesimo in cambio della corona matrimoniale.\nIn realt\u00e0 la proposta fece inorridire la regina Vittoria ed irrit\u00f2 il principe consorte Alberto, che preferirono non conferire pubblicamente una legittimazione cos\u00ec frettolosa all'ultimo regime \"rivoluzionario\" francese, la durata del quale era ritenuta dubbia, e nemmeno concedere una giovane parente per lo scopo. La corte britannica mantenne cos\u00ec uno stretto silenzio nei confronti degli Hohenlohe durante i negoziati del matrimonio, per non dare l'impressione che la Regina fosse alternativamente impaziente o ripugnata dalla prospettiva di avere Napoleone III per nipote.\nI genitori, avendo accuratamente interpretato il disinteresse britannico come una disapprovazione, declinarono l'offerta francese, con dispiacere della loro figlia sedicenne. Questa potrebbe essere stata solo la prima mossa di un intrigo che, nelle speranze degli Hohenlohe, avrebbe estorto sufficienti concessioni per assicurare gli interessi futuri della loro figlia. Ciononostante, prima che i ministri francesi potessero tediarlo ulteriormente sulla questione, Napoleone decise di abbandonare la ricerca di una consorte reale e di procurarsi l'acquiescenza di una donna che stava cercando di convincere a diventare la sua amante, la Contessa di Teba che con la sua ostinata castit\u00e0 riusc\u00ec a farsi sposare.\nUna piccola isola nella Terra di Francesco Giuseppe, l'isola Adelaide (, venne cos\u00ec battezzata in suo onore dalla spedizione austro-ungarica al polo nord del 1873.\nMatrimonio e figli.\nL'11 settembre 1856, a Langenburg, spos\u00f2 Federico VIII di Schleswig-Holstein-Sonderburg-Augustenburg; ebbero sette figli:"}
{"id": "2330343", "revid": "36426", "url": "https://it.wikipedia.org/wiki?curid=2330343", "title": "Reliquiari", "text": ""}
{"id": "2330349", "revid": "1305772", "url": "https://it.wikipedia.org/wiki?curid=2330349", "title": "Goliath", "text": ""}
{"id": "2330351", "revid": "647919", "url": "https://it.wikipedia.org/wiki?curid=2330351", "title": "Museo archeologico nazionale di Cividale", "text": ""}
{"id": "2330354", "revid": "124123", "url": "https://it.wikipedia.org/wiki?curid=2330354", "title": "Mauro Maugeri", "text": "Biografia.\nDopo una discreta carriera come giocatore di pallanuoto nel ruolo di centroboa si \u00e8 ritagliato un ruolo di primo piano come allenatore di pallanuoto, principalmente nel settore femminile, sia con squadre di club sia con rappresentative nazionali. \nInfatti ha condotto le ragazze dell'Orizzonte Catania, nelle nove stagioni complessive passate sulla panchina etnea, alla conquista di altrettanti scudetti e sei Coppe dei Campioni.\nDalla fine del 2001 \u00e8 stato chiamato ad affiancare il commissario tecnico del setterosa Pierluigi Formiconi nel ruolo di vice c.t., mansione che ha svolto parallelamente al suo incarico nella squadra di club. Terminato questo incarico in nazionale all'indomani della medaglia d'oro olimpica delle azzurre ad , \u00e8 tornato sulla panchina dell'Italia alla fine dell'anno successivo con il ruolo di commissario tecnico, veste che ha ricoperto fino a dopo i giochi olimpici di e con la quale, nel 2006, ha ottenuto la medaglia d'argento ai campionati europei, nella Coppa del Mondo e nella World League.\nNel 2008 ha assunto l'incarico di allenatore della nazionale femminile olandese, che aveva appena concluso vittoriosamente le Olimpiadi di quell'anno, e nel 2010 l'ha condotta alla conquista del bronzo ai campionati europei, proprio a spese della nazionale italiana, battuta nella finale per il terzo posto., \u00e8 stato esonerato dall'incarico il 21 novembre 2013.\n\u00c8 presente in Palombella rossa, film di Nanni Moretti del 1989, nella parte dell'allenatore di pallanuoto della squadra dell'Acireale, ruolo che all'epoca ricopriva anche nella realt\u00e0.\nMuore dopo una lunga malattia il 30 novembre 2017 all'et\u00e0 di 58 anni."}
{"id": "2330357", "revid": "1543377", "url": "https://it.wikipedia.org/wiki?curid=2330357", "title": "\u0160koda 06 T", "text": "Il tram 06 T appartiene ad una famiglia di rotabili tranviari progettati e prodotti dalla industria ceca \u0160koda Holding; il prototipo risale al periodo 1997/98.\nIl tram \u00e8 entrato in servizio sulla Rete tranviaria di Cagliari nel 2008; la fornitura per le Ferrovie della Sardegna (adesso ARST) \u00e8 stata di 9 unit\u00e0 a scartamento ridotto \"italiano\" 0,95 m.\nCaratteristiche.\nSi tratta di un tram di nuova generazione a pianale ribassato (35\u00a0cm) per oltre il 70% della superficie calpestabile; \u00e8 a cinque casse e di tipo bidirezionale. Le sue dimensioni sono le seguenti:\nIl rotabile ha una capacit\u00e0 di trasporto fino a 220 persone di cui 42 seduti con la possibilit\u00e0 di 2 strapuntini. \u00c8 dotato di 5 porte di ingresso per lato di cui 4 a due battenti; \u00e8 inoltre munito di pedane estraibili per permettere l'ingresso di persone con ridotta capacit\u00e0 motoria.\nLa tecnologia di trazione \u00e8 basata sull'ormai affermata trazione elettrica con linea elettrica a corrente continua a 750 volt prelevata tramite pantografo e motori asincroni trifase con a inverter a IGBT. I motori sono quattro, applicati ai carrelli di estremit\u00e0, mentre quello centrale \u00e8 portante. \nLa potenza complessiva \u00e8 di 460\u00a0kW che permette di superare pendenze del 60 per mille. Il rotabile \u00e8 inoltre in grado di usare per piccoli spostamenti in rimessa l'alimentazione ad accumulatori.\nIl sistema frenante \u00e8 elettroidraulico con freni a disco, elettrodinamico a recupero di energia ed elettromagnetico a pattini. Il freno elettrico utilizza chopper di frenatura."}
{"id": "2330359", "revid": "227910", "url": "https://it.wikipedia.org/wiki?curid=2330359", "title": "Oreficeria carolingia", "text": "L'oreficeria carolingia \u00e8 la produzione artistica di manufatti in metalli preziosi, gemme e smalti databile tra il IX e X secolo in Europa occidentale. Si tratta di una branca dell'arte dell'epoca della quale ci sono pervenute numerose testimonianze, alcune delle quali di altissimo valore.\nSviluppo e opere principali.\nCarlo Magno fond\u00f2 l'impero carolingio alla fine dell'VIII secolo. Tutta la produzione artistica sotto il suo potere sub\u00ec un processo di \"rinascita\".\nAnche la produzione di oreficerie e di oggetti preziosi in genere ebbe un picco durante la \"rinascenza carolingia\", grazie anche alle immense ricchezze accumulate nelle vittoriose campagne militari: solo dagli Avari nel 795 erano stati saccheggiati cinquanta carri colmi d'oro e argento. Le opere di alta oreficeria venivano spesso donate a basiliche, abbazie e cattedrali ai sovrani stessi.\nPer quanto riguarda l'oreficeria, un capolavoro assoluto \u00e8 l'altare di Sant'Ambrogio, conservato magnificamente intatto presso la basilica di Milano, fatto per l'arcivescovo Angilberto II da Vuolvino \"faber\". Altri pezzi importanti sono la Coperta del Codice Aureo di Monaco di Baviera (Bayerische Staatsbibliothek, 870 circa) o il cosiddetto Ciborio di Arnolfo (Monaco, Residenz, stesso periodo), decorati con uno stile repentino e \"nervoso\", ancora collegabile con la scuola di Reims, con numerose linee spezzate che rifrangono la luce sull'oro e creano un effetto scintillante."}
{"id": "2330364", "revid": "23378330", "url": "https://it.wikipedia.org/wiki?curid=2330364", "title": "Ceti medi", "text": ""}
{"id": "2330366", "revid": "23378340", "url": "https://it.wikipedia.org/wiki?curid=2330366", "title": "Middle class", "text": ""}
{"id": "2330367", "revid": "23378348", "url": "https://it.wikipedia.org/wiki?curid=2330367", "title": "Middle-class", "text": ""}
{"id": "2330369", "revid": "116944", "url": "https://it.wikipedia.org/wiki?curid=2330369", "title": "San Vitaliano da Capua", "text": ""}
{"id": "2330371", "revid": "287204", "url": "https://it.wikipedia.org/wiki?curid=2330371", "title": "Morton Smith", "text": "Professore di storia antica e studioso dell'Antico e del Nuovo Testamento, \u00e8 noto principalmente per la scoperta della \"Lettera di Mar Saba\", rinvenuta nell'omonimo convento, attribuita a Clemente Alessandrino e contenente brani del presunto \"Vangelo segreto di Marco\".\nRicevette la laurea all'Harvard College e alla Harvard Divinity School, il Ph.D. (dottorato di ricerca) dall'Universit\u00e0 ebraica di Gerusalemme e il Ph.D. in teologia dalla Harvard Divinity School. Insegn\u00f2 alla Brown University e alla Drew University per poi diventare insegnante alla Columbia University nel 1957. Nel 1985 divenne professore emerito e continu\u00f2 come lettore fino al 1990. Mor\u00ec di infarto l'11 luglio 1991 a New York.\nLa lettera di Clemente Alessandrino.\nLa \"Lettera di Mar Saba\" fu trovata in un antico libro nella biblioteca del convento nel 1958, fu fotografata da Morton Smith e rimessa nel libro, quindi la notizia della scoperta fu data nel 1960 ma fino al 1973, per svariati motivi, non ebbe la risonanza che avrebbe meritato nel mondo degli studiosi. Fin dall'inizio la scoperta dest\u00f2 scetticismo in numerosi studiosi che si divisero fra coloro che la credevano autentica e quelli che la ritenevano un falso.\nIl libro fu trasferito nella Biblioteca Patriarcale Greco-Ortodossa di Gerusalemme e da quel momento non si ebbero pi\u00f9 notizie della lettera che non fu pi\u00f9 ritrovata."}
{"id": "2330373", "revid": "116944", "url": "https://it.wikipedia.org/wiki?curid=2330373", "title": "San Vitaliano di Capua", "text": ""}
{"id": "2330374", "revid": "1543377", "url": "https://it.wikipedia.org/wiki?curid=2330374", "title": "Pavel Vladimirovi\u010d Cybin", "text": "Posto a capo dell\u2019OKB-256, progett\u00f2 aerei a razzo sperimentali, e lavor\u00f2 ad aerei ad altissime prestazioni con statoreattori. Dopo la chiusura del suo OKB, collabor\u00f2 con l'ufficio di Myasishchev, ed in seguito a programmi spaziali con Korol\u00ebv e \u010celomej. Fu vice progettista del programma Buran fino alla sua morte.\nVita.\nPosto a capo dell'OKB-256, Cybin inizi\u00f2 a lavorare ad aerei sperimentali a razzo subito dopo la fine della seconda guerra mondiale. Il 23 maggio 1955 fu scelto per la costruzione del Tsybin RS, un velivolo da ricognizione aviolanciato capace in teoria di raggiungere velocit\u00e0 nell'ordine dei Mach 3.\nNel 1957, in risposta al programma statunitense Dynasoar, il suo ufficio tecnico fu incaricato di sviluppare uno spazioplano con equipaggio umano. Con la cooperazione di Korolev, realizz\u00f2 il progetto del PKA, che firm\u00f2 il 17 maggio 1959. In seguito, il suo lavoro fu alla base per il progetto Spiral della MiG.\nNell'ottobre dello stesso anno, il suo OKB venne chiuso, e con il suo staff fu trasferito presso l'ufficio di Myasishchev. Inizi\u00f2 quindi a lavorare alla navetta spaziale VKA-23. Poco dopo fu chiuso anche l'OKB di Myasishchev, e Cybin venne trasferito prima presso la Filiale 1 dell'ufficio di \u010celomej, poi all'OKB di Korol\u00ebv. Qui, Cybin lavor\u00f2 ai veicoli spaziali per voli umani Vostok e Sojuz, oltre che a sonde planetarie e satelliti per comunicazioni tipo Molniya.\nNel 1974, divenne vice progettista presso il programma Buran, lo space shuttle sovietico. Mantenne questa posizione fino alla sua morte, avvenuta il 4 febbraio 1992."}
{"id": "2330377", "revid": "183976", "url": "https://it.wikipedia.org/wiki?curid=2330377", "title": "Nadezdha Patrakeeva Andreeva", "text": ""}
{"id": "2330379", "revid": "183976", "url": "https://it.wikipedia.org/wiki?curid=2330379", "title": "Nadezda Patrakjeva-Andreeva", "text": ""}
{"id": "2330381", "revid": "183976", "url": "https://it.wikipedia.org/wiki?curid=2330381", "title": "Nadeschda Patrakejewa", "text": ""}
{"id": "2330382", "revid": "183976", "url": "https://it.wikipedia.org/wiki?curid=2330382", "title": "Nadeschda Patrakejewa-Andrejewa", "text": ""}
{"id": "2330383", "revid": "287204", "url": "https://it.wikipedia.org/wiki?curid=2330383", "title": "Tendone", "text": "Il tendone \u00e8 un sistema di allevamento espanso della vite simile alla pergola, diffuso principalmente nel centro-sud Italia principalmente per la produzione di uva da tavola.\nDescrizione.\nIl sistema a tendone \u00e8 stato inventato da un cittadino di Noicattaro, tale Vito Dipierro, nel 1922, diffondendosi come forma di coltura della vite nell'intero meridione. \n\u00c8 caratterizzato da sostegni lignei infissi nel terreno a quadrato e collegati tra loro con fili metallici a formare delle campate di altezza variabile fra i centottanta e i duecentoventi centimetri, al fianco dei quali si fa crescere il fusto della vite e la relativa vegetazione.\nQuesta modalit\u00e0 di coltura annovera numerosi vantaggi tra i quali la possibilit\u00e0 di attraversamento e di passaggio tra le piante, la protezione dei grappoli dall'esposizione diretta ai raggi del sole e la facilit\u00e0 di raggiungimento del prodotto per eventuali trattamenti."}
{"id": "2330386", "revid": "729019", "url": "https://it.wikipedia.org/wiki?curid=2330386", "title": "Gabriel de Avil\u00e9s", "text": "Giovent\u00f9.\nGabriel de Avil\u00e9s nacque nella provincia di Barcellona, figlio di Jos\u00e9 de Avil\u00e9s, \"intendente\" di Aragona e Valencia, e di Carmen del Fierro. Entr\u00f2 nell'esercito in giovane et\u00e0. Fu inviato in Cile come istruttore di cavalleria nel 1768. Dopo due anni passati ad Arauco, fu inviato in Per\u00f9 come subispettore generale dell'esercito. Spos\u00f2 Mercedes del Risco y Ciudad, una peruviana con una reputazione talmente buona da essere soprannominata \"la santa virreina\".\nIn Per\u00f9.\nNel 1780 scoppi\u00f2 la rivolta anti-spagnola di T\u00fapac Amaru II. I ribelli ebbero inizialmente successo, e si temeva che l'insurrezione avrebbe colpito l'intero vicereame. Avil\u00e9s, allora colonnello, fu inviato con una forza spagnola a difendere Cuzco. I rinforzi giunsero il giorno prima che i ribelli assediassero la citt\u00e0. Il contingente indigeno era stimato in 60000 uomini. La situazione non era agevole per gli spagnoli; essi temevano non solo gli assediatori, ma anche la possibilit\u00e0 di una rivolta portata dagli indiani che abitavano in citt\u00e0.\nNonostante tutto la difesa fu valorosa, e coronata da successo. T\u00fapac Amaru fu obbligato a togliere l'assedio e ritirarsi a Tungasuca. Il vicer\u00e9 Agust\u00edn de J\u00e1uregui invi\u00f2 22000 uomini all'inseguimento. T\u00fapac Amaru fu sconfitto, tradito, catturato e brutalmente giustiziato, con tutta la sua famiglia.\nPer lo sforzo fatto nel sedare la ribellione, in 1785 Avil\u00e9s fu promosso brigadiere e nominato governatore di Callao.\nRimase in Per\u00f9 fino al 1795, quando divenne tenente generale e spedito in Cile, questa volta come governatore.\nGovernatore del Cile.\nAssunse l'incarico nel settembre del 1795, sostituendo Ambrosio O'Higgins. (Jos\u00e9 de Rezabal y Ugarte aveva funto da governatore ad interim).\nA Santiago Avil\u00e9s ricostru\u00ec l'ospedale San Juan de Dios. Riapr\u00ec il vecchio collegio gesuita di San Pablo, come asilo per indigenti. Insieme al \"cabildo\" (consiglio cittadino) di Santiago oper\u00f2 per migliorare i ponti sul fiume Mapocho, la pavimentazione delle strade, e per abbellire, pulire e rendere sicura la citt\u00e0. La capitale ebbe la sua prima illuminazione pubblica. Il governatore gir\u00f2 la colonia ordinando la costruzione di chiese e l'esecuzione di opere pubbliche in molti luoghi.\nAvil\u00e9s sostenne il \"licenciado\" Manuel de Salas nel suo progetto di stimolare la produzione di panni in lino e la fondazione dell'accademia di San Luis (1797).\nDurante la sua amministrazione fu istituito il \"Tribunal del Consulado\". Si trattava di un tribunale che decideva in ambito commerciale ed industriale.\nAvil\u00e9s rimase governatore solo fino all'ottobre 1796, quando fu trasferito a Buenos Aires col titolo di vicer\u00e9 del R\u00edo de la Plata.\nVicer\u00e9 del R\u00edo de la Plata.\nRimase a Buenos Aires fino al 1801 como vicer\u00e9 del Vicereame del R\u00edo de la Plata, quando fu promosso a vicer\u00e9 del Per\u00f9.\nVicer\u00e9 del Per\u00f9.\nDi nuovo sostitu\u00ec Ambrosio O'Higgins. Manuel Arredondo y Pelegr\u00edn, presidente della \"Audiencia\" di Lima, fu il vicer\u00e9 ad interim in sua attesa.\nAlla fine del suo mandato, nel 1806, rimase a Lima per molti anni ancora. Nel 1810 si imbarc\u00f2 per la Spagna, attraverso lo stretto di Magellano. Si ammal\u00f2 gravemente e fu obbligato a fermarsi a Valpara\u00edso, dove mor\u00ec il 19 settembre 1810.\nAvil\u00e9s aveva una reputazione di uomo di buon cuore, intelligente e pio."}
{"id": "2330387", "revid": "287204", "url": "https://it.wikipedia.org/wiki?curid=2330387", "title": "Gabriel de Aviles", "text": ""}
{"id": "2330390", "revid": "19933", "url": "https://it.wikipedia.org/wiki?curid=2330390", "title": "Gabriel de Avil\u00e9s y del Fierro", "text": ""}
{"id": "2330391", "revid": "19933", "url": "https://it.wikipedia.org/wiki?curid=2330391", "title": "Gabriel de Aviles y del Fierro", "text": ""}
{"id": "2330392", "revid": "466539", "url": "https://it.wikipedia.org/wiki?curid=2330392", "title": "Alain Escalle", "text": "Biografia.\nHa seguito gli studi in arte applicata a N\u00eemes e quindi di cinema a Tolosa e Rennes. Assistente alla regia dal 1990 al 1993, scopre nel 1991 la registrazione elettronica delle immagini, lavorando come assistente alle riprese del cortometraggio \"M or Man, Music, Mozart\" del regista inglese Peter Greenaway.\nL'universo artistico del regista inglese sar\u00e0 determinante nell'approccio futuro di Escalle al mondo delle riprese elettroniche. Una folgorazione improvvisa sui nuovi mezzi che lo porter\u00e0 molto rapidamente alla realizzazione dei suoi progetti un anno dopo in Giappone, Germania, Inghilterra e Canada, laddove si chiedeva una sensibilit\u00e0 di tipo francese.\nGli inizi.\nDopo \"Mirage illimit\u00e9\" (opera realizzata in unione con Maurice Benayoun e premiata con il premio Pixel INA Imagina a Monaco nel 1992), una mostra video \"Le Radeau de la M\u00e9duse\" (esposta al Palais de Tokyo nel 1993), realizz\u00f2 il suo primo cortometraggio, \"D'apr\u00e8s le naufrage\" (premio pixel INA Imagina 1994, categoria Art, Prix SCAM 1994 per un'opera digitale).\nIn Giappone.\nI suoi viaggi lo portano a lavorare in Giappone per sette anni. Nel corso di quaranta soggiorni realizza nel 2001 \"Le Conte du monde flottant\". Questo film \u00e8 una visione poetica del Giappone al momento del bombardamento di Hiroshima. Il film riceve il Prix Imagina 2002, davanti ad opere come \"Shrek\", \"Il Signore degli Anelli\" e \"Il favoloso mondo di Am\u00e9lie\". Viene selezionato ai C\u00e9sar 2003, al premio SCAM 2002 per le opere in digitale per il complesso della sua produzione. Il film verr\u00e0 successivamente integrato ad un programma intitolato \"Regard num\u00e9rique\" raggruppante tutti i suoi cortometraggi.\nMyl\u00e8ne Farmer.\nNel 2006, ebbe un'importante collaborazione con la cantante Myl\u00e8ne Farmer che gli propose di realizzare una serie di proiezioni gigantesche ai suoi concerti dati nel Palais omnisports de Paris-Bercy e di presentare all'inizio del suo spettacolo \"Avant que l'ombre... \u00c0 Bercy 2006\" il suo film \"Le Conte du monde flottant\" davanti a pi\u00f9 di 200.000 spettatori nel corso di tredici serate.\n\"Le Livre des morts\".\nDopo diciotto anni di carriera, Alain Escalle si concentra sulle opere che gli piace fare personalmente. Egli inizi\u00f2, dopo il 2005, la concezione di un nuovo progetto di spettacolo multidisciplinare, \"Ashes Factory\", e la realizzazione di un mediometraggio intitolato \"Le Livre des morts\". Questo nuovo progetto va a completare una trilogia iniziata con \"D'apr\u00e8s le naufrage\" e \"Le Conte du monde flottant\".\nEsposizioni nei musei.\nIn ordine cronologico"}
{"id": "2330393", "revid": "116944", "url": "https://it.wikipedia.org/wiki?curid=2330393", "title": "Vitaliano di Capua", "text": ""}
{"id": "2330399", "revid": "107913", "url": "https://it.wikipedia.org/wiki?curid=2330399", "title": "Elettrico", "text": ""}
{"id": "2330400", "revid": "466539", "url": "https://it.wikipedia.org/wiki?curid=2330400", "title": "Camera d'ambra", "text": "La Camera d'ambra (, in tedesco: Bernsteinzimmer) \u00e8 una stanza che costituisce la maggiore attrattiva del palazzo di Caterina a Carskoe Selo. \u00c8 una stanza di circa 55 metri quadrati le cui pareti sono completamente rivestite da pannelli decorati con ben sei tonnellate d'ambra, oltre a foglie d'oro e specchi.\nCreata originariamente in Prussia e donata poi agli alleati russi, la Camera d'ambra spar\u00ec durante la seconda guerra mondiale ed \u00e8 stata ricostruita nel 2003. Per la sua singolare bellezza \u00e8 stata spesso definita l'ottava \"Meraviglia del Mondo\".\nStoria.\nCreazione.\nLa \"Bernsteinzimmer\" fu creata fra il 1701 e il 1709 per il Castello di Charlottenburg a Berlino, allora in Prussia. Fu concepita dall'architetto e scultore Andreas Schl\u00fcter. Venne realizzata ricoprendo le pareti interamente di ambra; fu chiamata pi\u00f9 tardi l'ottava meraviglia del mondo (\"achte Weltwunder\"). L'incisore danese Gottfried Wolffram fu scelto su indicazione di Federico IV di Danimarca. Nel 1706 furono incaricati delle decorazioni i mastri incisori di Danzica Ernst Schacht e Gottfried Turau, dato il prezzo ritenuto troppo elevato richiesto da Wolffram. Nel 1712 il compimento dell'opera fu accantonato, probabilmente solo dopo la morte di Federico I, e fu sistemata in una saletta presso la \"Wei\u00dfen Saal\" del Castello di Berlino.\nNel 1716 fu donata dal re di Prussia Federico Guglielmo I al suo alleato, lo zar Pietro I il Grande; la figlia di Pietro, la zarina Elisabetta, fece installare la Camera prima nel Palazzo d'Inverno a San Pietroburgo e successivamente nel Palazzo di Caterina a Carskoe Selo. L'architetto italiano Bartolomeo Francesco Rastrelli aggiunse alcuni finti pilastri e cornicioni dorati al fine di renderla pi\u00f9 fastosa.\nDurante la seconda guerra mondiale.\nNel settembre 1941 il palazzo di Caterina fu confiscato dalla Wehrmacht e adibito a residenza. L'amministrazione sovietica non era riuscita ad asportare i pannelli, che furono per\u00f2 nell'emergenza incollati e coperti con carta da parati per evitare scheggiature. Dal 18 ottobre 1941 la Camera d'ambra fu smontata dai nazisti in 36 ore, collocata in 28 casse e spedita a K\u00f6nigsberg, dove si trovava la collezione di Federico II di Prussia. Il 13 novembre 1941 il giornale \"K\u00f6nigsberger Allgemeine Zeitung\" diede informazioni dettagliate sull'esposizione di una parte della Camera d'ambra nel castello di K\u00f6nigsberg. Comparve poi un articolo nella rivista \"Pantheon\", le cui immagini mostravano che mancava un mosaico fiorentino.\nDopo un incendio nel 1944 i pannelli furono smontati e probabilmente riposti in casse nei sotterranei del maniero. Durante due attacchi aerei britannici alla fine di agosto del 1944 furono danneggiati, sembra, solo i sei riquadri dello zoccolo.\nScomparsa e ricostruzione.\nLa Camera scomparve misteriosamente alla fine del conflitto e non se ne seppe pi\u00f9 nulla fatta eccezione per alcuni frammenti ritrovati in varie parti del mondo presso collezionisti privati. Un com\u00f2 e un mosaico furono scoperti in Germania nel 1997: il mosaico, nel 1996 nella Germania settentrionale, era stato offerto sul \"mercato grigio dell'arte\" per 2,5 milioni di dollari, ma prima che la vendita avesse luogo, il pezzo fu sequestrato dalla polizia di Brema. Qualche tempo dopo si \u00e8 saputo il nome della proprietaria del com\u00f2 a Berlino. I pezzi, considerati gli ultimi originali rimasti, sono stati consegnati dal governo tedesco alla Russia.\nNel 1979 il governo sovietico ha dato l'incarico di ricostruire la Camera basandosi su disegni e fotografie in bianco e nero dell'originale e sull'unica foto a colori disponibile. Dopo un'interruzione dovuta a problemi economici, i lavori sono stati conclusi nel 2003 grazie a una donazione di 3,5 milioni di dollari da parte della societ\u00e0 tedesca Ruhrgas (gruppo E.ON). Nel quadro delle celebrazioni per il trecentesimo anniversario della fondazione di San Pietroburgo, il 31 maggio 2003 la Camera ricostruita \u00e8 stata inaugurata alla presenza del cancelliere Gerhard Schr\u00f6der e di Vladimir Putin."}
{"id": "2330402", "revid": "174925", "url": "https://it.wikipedia.org/wiki?curid=2330402", "title": "Jacques Hittorff", "text": ""}
{"id": "2330403", "revid": "174925", "url": "https://it.wikipedia.org/wiki?curid=2330403", "title": "Jacques-Ignace Hittorff", "text": ""}
{"id": "2330407", "revid": "1926649", "url": "https://it.wikipedia.org/wiki?curid=2330407", "title": "Viktar Han\u010dar\u0117nka", "text": "Carriera.\nGiocatore.\nHan\u010dar\u0117nka ha giocato tutta la sua carriera nel BATE di Borisov come difensore, dal 1998 al 2002. Nel 2002, a soli venticinque anni, \u00e8 costretto al ritiro dall'attivit\u00e0 agonistica a causa di un grave infortunio al legamento del ginocchio.\nAllenatore.\nPrima di diventare Head Coach del BATE, Han\u010dar\u0117nka era vice-allenatore della stessa squadra, sotto la guida di Yuri Puntus e Igor' Kriu\u0161enko. Assume la guida tecnica del club il 13 novembre 2007.\nSotto la guida di Han\u010dar\u0117nka il BATE diventa, nel 2008, la prima squadra bielorussa capace di qualificarsi per la fase a gironi della UEFA Champions League, dopo aver sconfitto il Levski Sofia con il risultato complessivo di 2-1. Il 17 settembre 2008, partecipando a -BATE, Han\u010dar\u0117nka diventa, all'et\u00e0 di 31 anni, il pi\u00f9 giovane allenatore ad aver guidato una squadra durante la fase finale della UEFA Champions League. Nella stagione 2010-2011 raggiunge con il BATE i sedicesimi di finale di Europa League, dove i bielorussi sono eliminati dal Paris Saint-Germain solo per la regola dei gol fuori casa. Nella stagione 2011-2012 raggiunge con il BATE nuovamente la fase a gironi di Champions League. Lascia il club nel 2013, dopo aver vinto 6 campionati bielorussi, una Coppe di Bielorussia e 3 Supercoppe di Bielorussia.\nIl 12 ottobre 2013 diviene il tecnico del Kuban Krasnodar. Si dimette il 13 novembre 2013, rescindendo consensualmente il contratto. Divenuto tecnico dell'Ural il 14 giugno 2015, dopo sole sei panchine si dimette il 25 agosto 2015. Il 6 giugno 2016 \u00e8 chiamato ad allenare l'Ufa, che lascia il 12 dicembre di comune accordo con la dirigenza della societ\u00e0.\nNominato tecnico del , nel dicembre 2016 firma un biennale con il club moscovita. Vince la Supercoppa di Russia nel 2018.\nStatistiche.\nStatistiche da allenatore.\n\"Statistiche aggiornate al 6 marzo 2019\". In grassetto le competizioni vinte."}
{"id": "2330408", "revid": "1359186", "url": "https://it.wikipedia.org/wiki?curid=2330408", "title": "Nani Roma", "text": "Biografia.\nNani Roma, il cui vero nome \u00e8 Juan Roma Cararach, ha iniziato la carriera correndo nella categoria enduro nei primi anni novanta, diventando campione d'Europa senior nel 1994.\nNel 1996 partecipa per la prima volta alla Dakar, vincendo anche una tappa. Nel 1997 \u00e8 campione nazionale di Spagna di enduro ma continua a partecipare al Rally Dakar fino a quando lo vince con una KTM nel 2004.\nPrimo spagnolo a vincere la gara in moto, successivamente \u00e8 passato alle auto, gareggiando con un'auto Mitsubishi.\nDopo che il team ufficiale BMW, il Monster Energy-X-Raid, non lo aveva portato tra i suoi piloti alla Dakar 2011 (aveva trovato comunque all'ultimo momento un volante per un altro team), porter\u00e0 in gara la Mini All 4 Racing nell'edizione 2012 del rally raid sudamericano.\nPalmar\u00e8s.\nRally Dakar.\nAssiduo vincitore di tappa, ma molto spesso costretto al ritiro, il successo finalmente gli arride nel 2004; passa quindi alle auto, dove riuscir\u00e0 presto a conquistare il podio e la vittoria nel 2014."}
{"id": "2330409", "revid": "729019", "url": "https://it.wikipedia.org/wiki?curid=2330409", "title": "Travatura alla Sansovino", "text": "Si dice travatura alla Sansovino un modo di allineare le tavole al di sopra dell'ordine di travatura principale.\nCitando i \"Principii di Architettura Civile\", di Francesco Milizia:"}
{"id": "2330415", "revid": "1605525", "url": "https://it.wikipedia.org/wiki?curid=2330415", "title": "Non avevo capito niente", "text": "Non avevo capito niente \u00e8 un romanzo del 2007 di Diego De Silva.\nBreve descrizione.\n\u00c8 la storia di Vincenzo Malinconico, avvocato napoletano precario, un po' sfortunato, un po' filosofo, malinconico, da poco mollato dalla moglie. \u00c8 tutto sommato un personaggio positivo, che in maniera molto umana, con alti e bassi, con riflessioni a volte stupide e superficiali, a volte profonde (e spesso contemporaneamente l'uno e l'altro), affronta la solitudine, le contraddizioni e le assurdit\u00e0 della sua condizione, della sua professione e della sua citt\u00e0.\nNon riesce ad abbandonarsi alla vita che scorre. Vincenzo ha il suo studio dentro ad una piccola stanza dove vive, chiama i suoi mobili per nome.\nPoi il vento comincia a cambiare. Novit\u00e0, in campo professionale e in campo sentimentale, fanno emergere le sue capacit\u00e0, le sue qualit\u00e0, e rimettono il personaggio e il lettore in pace con la vita. La sua situazione di precariet\u00e0, Vincenzo la racconta con una voce buffa, il romanzo viene narrato in prima persona."}
{"id": "2330416", "revid": "122246", "url": "https://it.wikipedia.org/wiki?curid=2330416", "title": "Horacio Del Federico", "text": "Carriera.\nGiocatore.\nHoracio inizi\u00f2 la sua carriera nelle file del , squadra del massimo campionato del suo paese, l'Argentina. Sbarc\u00f2 in Italia nel 1988, e gioc\u00f2 per due stagioni nel , subendo una retrocessione.\nLa carriera di Horacio prosegu\u00ec con continui salti di categoria, dalla B1 alla A2. La prima apparizione in Serie A1 risale al 1991, mentre era impegnato a difendere i colori della di Spoleto, squadra nella quale ritorn\u00f2 poi pi\u00f9 volte in seguito.\nGli anni di massima visibilit\u00e0 per il giocatore risalgono all'inizio del terzo millennio, dove venne acquistato dal neonato con cui ottenne due salvezze. Termin\u00f2 la carriera all'et\u00e0 di 38 anni nel secondo campionato nazionale, nelle file del .\nOttenne la cittadinanza italiana nel 2001.\nAllenatore.\nDal 2007 inizi\u00f2 la sua carriera da allenatore in Serie B1 e ottenne subito una promozione diretta in Serie A2 e la vittoria nella Coppa Italia di categoria con l'.\nQuindi si trasfer\u00ec a Genova all', sempre in Serie B1 dove in due stagioni ottenne la sua seconda promozione in Serie A2 e la sua seconda Coppa Italia di Serie B1. Pass\u00f2 quindi alla guida nel neonato che acquis\u00ec i diritti di partecipazione al campionato 2010-11 di Serie A2 dall'Igo, ottenendo la qualificazione ai play-off promozione con un ottimo quinto posto al termine della stagione regolare.\nDal 31 marzo 2012 ha rassegnato le dimissioni da allenatore di Genova prima del penultimo turno di stagione regolare del campionato di Serie A2 2011-12, venendo sostituito da Franco Bertoli."}
{"id": "2330417", "revid": "287204", "url": "https://it.wikipedia.org/wiki?curid=2330417", "title": "Punk Goes Metal", "text": "Punk Goes Metal \u00e8 la prima compilation della serie \"Punk Goes...\" creata e pubblicata dalla Fearless Records. Contiene cover di canzoni heavy metal reinterpretate da gruppi punk rock. \u00c8 stata pubblicata il 1\u00ba agosto 2000.\nLa traccia dei The Aquabats, \"Why Rock?\", in realt\u00e0 \u00e8 una composizione originale, accreditata al gruppo musicale immaginario \"Leather Pyrate\"."}
{"id": "2330420", "revid": "28592", "url": "https://it.wikipedia.org/wiki?curid=2330420", "title": "Federico III di Brandeburgo", "text": ""}
{"id": "2330423", "revid": "196390", "url": "https://it.wikipedia.org/wiki?curid=2330423", "title": "Sophie Charlotte", "text": ""}
{"id": "2330427", "revid": "114825106", "url": "https://it.wikipedia.org/wiki?curid=2330427", "title": "Bolentino", "text": "Il bolentino \u00e8 una tecnica di pesca sportiva che viene praticata dalla barca a motore fermo ancorata o libera di spostarsi con le correnti (\"deriva\" o \"scarroccio\"), con la canna da pesca oppure con una lenza a mano detta anche \"togna\".\nLenza e attrezzatura.\nLa lenza (o togna) \u00e8 composta da un pezzo di sughero di forma quadrangolare a cui \u00e8 avvolto il filo di nylon.\nLe canne maggiormente utilizzate hanno in media una lunghezza di 150 centimetri e sono dotate di mulinelli con bobine grandi. I fili utilizzati possono essere sia in nylon oppure in dacron, che a parit\u00e0 di diametro col nylon hanno una resistenza (carico di rottura) maggiore.\nLa canna da pesca permette di avvertire le toccate dei pesci osservando la punta della canna, mentre utilizzando la togna ci si accorge della mangiata delle prede tenendo il filo sulle dita.\nAlla lenza o al filo, detto \"madre\", di solito di grande diametro (dallo 0,20 allo 1,00 ed oltre) mediante l'ausilio di apposite girelle, viene agganciato il terminale pi\u00f9 sottile.\nAl termine della lenza viene assicurato un piombo di peso variabile a seconda della profondit\u00e0 di pesca, delle correnti, ecc. Il piombo pu\u00f2 essere inserito sia prima della girella, in tal caso il terminale striscia sul fondo, che al termine della lenza, con uno o pi\u00f9 terminali inseriti sulla madre che pescano a mezz'acqua.\nDi solito la lenza porta almeno due ami e fino a sei.\nSe si utilizza la canna da pesca, il terminale ha una lunghezza leggermente pi\u00f9 corta della canna, circa l'80% della lunghezza della canna.\nInvece, se si utilizza la togna, la lunghezza del terminale \u00e8 pari, secondo gli usi, alla lunghezza del braccio del pescatore.\nEsca.\nNella pesca a bolentino le esche che possono essere impiegate sono molte, le pi\u00f9 comuni sono: i crostacei come il gambero delle varie specie, la mazzancolla o il paguro, i molluschi sia cefalopidi, per esempio il polpo o la seppia che gasteropodi (come il murice), i vermi e i piccoli pesci come la sardina e l'acciuga. Possono essere utilizzate anche esche artificiali, principalmente delle sferette fluorescenti di fabbricazione giapponese note comunemente come \"albero di Natale\". \nNel bolentino di profondit\u00e0 le esche impiegate comunemente sono: le sardine, le alacce, il calamaro o una particolare classe di piccoli cefalopodi nota come \"occhi di canna\"\nTipi di bolentino.\nIl bolentino che pi\u00f9 spesso viene praticato dai principianti \u00e8 quello costiero, effettuato su fondali fino a , sia sabbiosi che scogliosi ed \u00e8 destinato alla cattura di pesci di piccola taglia, si pu\u00f2 effettuare una pesca a mezz'acqua, soprattutto con l'ausilio dell'\"albero di Natale\" giapponese.\nBolentino di profondit\u00e0.\nIl bolentino di profondit\u00e0 \u00e8 una tecnica di pesca che avviene spesso con l'ausilio di grandi carrucole o di un mulinello elettrico che permette il recupero da grandi profondit\u00e0. Il mulinello elettrico si rende necessario anche a seguito dell'utilizzo di zavorre pesanti anche 2 kg.\nIl meccanismo di pesca \u00e8 simile a quello del bolentino tradizionale: una paratura con attaccati un certo numero di ami, invece le principali differenze sono:\nPrede.\nIl bolentino costiero effettuato su fondi scogliosi o di Posidonia consente buone catture di labridi come tordi e donzelle, perchie, sciarrani, saraghi, boghe, scorfani e molte altre specie. Su fondi sabbiosi si catturano di solito molti sparaglioni, fragolini, triglie di fango, pesci piatti, tracine e gallinelle.\nIl bolentino di profondit\u00e0 porta alla cattura soprattutto di occhioni, naselli, gronghi, pesci San Pietro e pesci bandiera.\nPescando a mezz'acqua con le esche fluorescenti le prede sono soprattutto sgombri, lanzardi e sugarelli, occasionalmente anche alacce e grosse boghe."}
{"id": "2330428", "revid": "109032244", "url": "https://it.wikipedia.org/wiki?curid=2330428", "title": "Jeholopterus ningchengensis", "text": "Il jeholottero (Jeholopterus ningchengensis) \u00e8 un rettile volante estinto, appartenente agli pterosauri. Visse nel Giurassico medio-superiore (circa 165-155 milioni di anni fa) e i suoi resti sono stati ritrovati in Cina.\nDescrizione.\nDi taglia moderata (non doveva superare i 90 centimetri di apertura alare), questo pterosauro \u00e8 conosciuto per uno scheletro quasi completo e articolato, in cui si sono conservate le impronte delle ali e di una sorta di peluria. Il jeholottero possedeva una coda corta e un cranio alto, corto e ampio, molto simile a quello di \"Anurognathus\" ma ancora pi\u00f9 largo. La bocca, perci\u00f2, risultava simile a quella di una rana e possedeva denti corti e appuntiti.\nSecondo uno studio (Peters, 2003), sembra che nella parte anteriore della mascella fosse presente almeno un paio di denti lunghi e ricurvi, che lo facevano assomigliare a un vampiro. Le ali di questo pterosauro erano estremamente allungate e strette all'estremit\u00e0, e vi erano ulteriori membrane anteriori (propatagio) e tra le zampe posteriori (uropatagio). Sembra inoltre che le zampe posteriori fossero palmate e dotate di fibre di rinforzo, come quelle presenti nelle ali e nell'uropatagio. Gli artigli di tutti e quattro gli arti erano particolarmente lunghi e ricurvi, in particolare negli arti anteriori. L'intero corpo del jeholottero era ricoperto da uno strato di fibre simili a peli, corti e ricurvi. Lo studio di Peters, in ogni caso, non \u00e8 tenuto in grande considerazione da molti paleontologi, a causa della scarsa credibilit\u00e0 dei metodi di indagine paleontologica usati (Bennett, 2005).\nClassificazione.\nLe caratteristiche del cranio indicano che il jeholottero apparteneva alla famiglia degli anurognatidi (Anurognathidae), un gruppo di pterosauri vissuti nel Giurassico e nel Cretaceo inferiore, dotati di un cranio eccezionalmente corto e alto. \"Jeholopterus\", in particolare, \u00e8 considerato il pi\u00f9 grande degli anurognatidi, con dimensioni doppie rispetto agli altri membri della famiglia. Un altro anurognatide rinvenuto in Cina \u00e8 \"Dendrorhynchoides\".\nStile di vita.\nLa forma del capo e la dentatura costituita da piccoli denti fanno supporre che questo animale fosse insettivoro. I presunti lunghi \u201ccanini\u201d anteriori, per\u00f2, hanno fatto supporre un diverso tipo di dieta per questo animale: alcuni suggeriscono che potesse cibarsi di pesce, altri hanno addirittura avanzato l'ipotesi che questo pterosauro fosse ematofago, come gli odierni pipistrelli vampiri (gen. \"Desmodus\"). In ogni caso, i lunghi artigli indicano che questo animale possedeva una notevole abilit\u00e0 a rimanere aggrappato ai rami degli alberi."}
{"id": "2330429", "revid": "1437722", "url": "https://it.wikipedia.org/wiki?curid=2330429", "title": "Il mondo che vorrei live 2008", "text": "Il mondo che vorrei live 2008 \u00e8 un DVD di Vasco Rossi contenente registrazioni live tratte dai due concerti tenuti il 19 settembre e il 20 settembre 2008 a Bologna, presso lo Stadio Renato Dall'Ara.\nAl maggio del 2009, l'album ha ottenuto 20 dischi di platino. Inoltre, \u00e8 stato per sessanta settimane nella Top50 dei CD e per dieci settimane al numero 1 della classifica di vendite con il DVD.\nTracce.\nFormati in Blu-Ray e DVD"}
{"id": "2330430", "revid": "122739766", "url": "https://it.wikipedia.org/wiki?curid=2330430", "title": "Videostar", "text": "Videostar \u00e8 un canale televisivo regionale italiano privato della Lombardia, con sede in provincia di Bergamo. Il segnale \u00e8 ricevibile anche in parte dell'Emilia-Romagna, del Veneto, del Piemonte e del Trentino-Alto Adige.\nEsiste un canale Videostar e Videostar 2 anche in Sicilia.\nLa storia.\nL'emittente, nata nel maggio 2001 si espande velocemente nel periodo 2002-2008 attraverso strategiche acquisizioni impiantistiche da altre emittenti, che, dopo l'importantissimo presidio di Milano citt\u00e0 (canale VHF A ex Audiovision e canale UHF 61 ex Tele NBC), in breve la portano ad illuminare aree anche molto distanti dal bacino d'utenza d'elezione, quali il lago Maggiore, la Svizzera Italiana, Varese, Como, Torino, Cuneo, Mantova, Verona e il lago di Garda. Inoltre, nel corso del 2009, conclude accordi con altre stazioni per la veicolazione del proprio prodotto editoriale (e viceversa) in tecnica digitale.\nIl palinsesto \u00e8 di tipo generalista con trasmissioni di attualit\u00e0, cultura e sport (serie D ed Eccellenza). Negli scorsi anni sono state trasmesse serie televisive americane e non di recente produzione oltre a cicli di generi cinematografici quali western, horror e commedie, oltre a numerosi cartoni animati degli anni '80 e '90.\nVideostar \u00e8 una delle prime emittenti lombarde a trasmettere in tecnica digitale terrestre operante 24 ore su 24. Dal 17 maggio 2010 la quasi totalit\u00e0 degli impianti su territorio lombardo trasmettono esclusivamente in modalit\u00e0 digitale. Il giorno 11 novembre 2010 comincia a trasmettere all'interno del suo bouquet digitale contenuti in alta definizione in via sperimentale diventando cos\u00ec la prima tv locale lombarda a veicolare all'interno della propria offerta programmi in questa modalit\u00e0.\nDiffusione Terrestre.\nIVideostar trasmette i suoi canali su due multiplex: il MUX A \u00e8 sulla frequenza UHF 54 e trasmette da due postazioni in provincia di Bergamo, site nei comuni di Ponteranica e Almenno San Bartolomeo e dal Monte Orsa in provincia di Varese. Il MUX B, invece, trasmette sulla frequenza UHF 35, sempre da Almenno San Bartolomeo e da Monte Penice in Provincia di Pavia.\nI multiplex di Videostar veicolano, oltre ai canali propri, anche altri canali locali.\nIl MUX A differisce dal MUX B prevalentemente per la presenza del canale TT - Teletutto e Teleboario."}
{"id": "2330431", "revid": "329925", "url": "https://it.wikipedia.org/wiki?curid=2330431", "title": "Il mondo che vorrei live", "text": ""}
{"id": "2330435", "revid": "1543377", "url": "https://it.wikipedia.org/wiki?curid=2330435", "title": "Galvarino", "text": "Biografia.\nBattaglia di Lagunillas.\nCombatt\u00e9 e fu fatto prigioniero con altri 150 Mapuche nella battaglia di Lagunillas, contro Garc\u00eda Hurtado de Mendoza. Processati per insurrezione, questi prigionieri furono condannati all'amputazione della mano destra e del naso. Ad alcuni, tra cui Galvarino, furono amputate entrambe le mani. Galvarino e gli altri furono rilasciati come avvertimento per il resto dei Mapuche. Mendoza lo mand\u00f2 ad informare il generale Caupolic\u00e1n del numero e del valore degli spagnoli entrati nelle loro terre, per incutergli timore, in modo che potesse sottomettersi senza spargimenti di sangue.\nTornato dai Mapuche si present\u00f2 davanti a Caupolic\u00e1n ed al consiglio di guerra, mostrando le proprie mutilazioni, piangendo per chiedere giustizia ed una pi\u00f9 grande rivolta Mapuche contro gli invasori spagnoli, come quelle operata da Lautaro. A causa del suo essere impavido e del valore militare fu nominato dal consiglio di guerra a capo di uno squadrone. Facendosi legare due coltelli al posto delle mani amputate, combatt\u00e9 al fianco di Caupolic\u00e1n nella successiva campagna fino alla battaglia di Millarapue, dove il suo squadrone affront\u00f2 quello dello stesso governatore Mendoza.\nBattaglia di Millarapue.\nIn ogni caso il commando di Mendoza sconfisse la divisione di Galvarino dopo un'ora di combattimento, vincendo la battaglia, uccidendo 3000 indiani, e catturandone oltre 8000 compreso lo stesso Galvarino. Mendoza ordin\u00f2 di giustiziarlo gettandolo tra i cani.\nSecondo quanto riportato da Alonso de Ercilla ne \"La Araucana\", invece, Galvarino venne impiccato."}
{"id": "2330437", "revid": "287204", "url": "https://it.wikipedia.org/wiki?curid=2330437", "title": "Jervis Johnson", "text": "Al momento \u00e8 anche uno dei manager della Games Workshop. All'inizio \u00e8 stato il capo della divisione Specialist Games e la sua principale creazione \u00e8 il gioco di miniature Blood Bowl che nel 1994 si \u00e8 aggiudicato un Origins Awards. \u00c8 famoso per aver contribuito attivamente alla creazione dei seguenti wargame:\ne per aver scritto il libro per Warhammer 40.000 Codex: Angeli Oscuri."}
{"id": "2330438", "revid": "327653", "url": "https://it.wikipedia.org/wiki?curid=2330438", "title": "Cacciata dei venditori dal Tempio", "text": ""}
{"id": "2330449", "revid": "287204", "url": "https://it.wikipedia.org/wiki?curid=2330449", "title": "Club Atl\u00e9tico de Madrid 1999-2000", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1999-2000.\nStagione.\nNella stagione 1999-2000 i \"Colchoneros\" hanno avuto in panchina ben tre allenatori, specchio di una stagione non esaltante che si \u00e8 chiusa con il diciannovesimo posto in campionato e la conseguente retrocessione in Segunda Divisi\u00f3n dopo 66 anni, anche a causa di problemi giudiziari. In Coppa del Re l'Atl\u00e9tico Madrid \u00e8 giunto in finale, ma \u00e8 stato sconfitto dall' per due reti a una sul neutro di Valencia. Il cammino europeo in Coppa UEFA si \u00e8 fermato agli ottavi di finale, dove la squadra \u00e8 stata eliminata dal ."}
{"id": "2330452", "revid": "1632387", "url": "https://it.wikipedia.org/wiki?curid=2330452", "title": "Sh\u014dnan", "text": "Sh\u014dnan (\u6e58\u5357) \u00e8 una regione situata lungo la costa della baia di Sagami, facente parte della prefettura di Kanagawa nell'area del Giappone centrale. La regione dello Sh\u014dnan si estende da \u014ciso a ovest fino ad Hayama a est, includendo le citt\u00e0 di Kamakura, Hiratsuka e Fujisawa ed \u00e8 centrata sull'isola di Enoshima che si trova a circa 50 chilometri a sud-ovest di Tokyo. A causa della baia, la regione gode di un clima mite e di lunghe spiagge ricoperte di sabbia vulcanica scura.\n\u00c8 celebre per essere l'ambientazione di molte delle opere del mangaka T\u014dru Fujisawa, come \"Shonan junai gumi - La banda dell'amore puro di Shonan\" e le opere ad esso collegate come Bad Company, Great Teacher Onizuka e GTO - Shonan 14 Days. Sono ambientate a Sh\u014dnan, tra gli altri, anche Ping Pong e Slam Dunk."}
{"id": "2330459", "revid": "767487", "url": "https://it.wikipedia.org/wiki?curid=2330459", "title": "Manjuyod", "text": "Manjuyod \u00e8 una municipalit\u00e0 di Terza classe delle Filippine, situata nella Provincia di Negros Oriental, nella regione di Visayas Centrale.\nManjuyod \u00e8 formata da 27 baranggay:"}
{"id": "2330462", "revid": "729019", "url": "https://it.wikipedia.org/wiki?curid=2330462", "title": "Jean-Pierre Garuet-Lempirou", "text": "Biografia.\nPilone del Lourdes tra gli anni settanta e ottanta, Garuet-Lempirou milit\u00f2 in Nazionale dal 1983, anno in cui esord\u00ec in un \"test match\" contro l' a Clermont-Ferrand, al 1990, nel corso di tale edizione del Cinque Nazioni; partecip\u00f2 a sette tornei consecutivi, dal a quello citato del , vincendone in totale quattro, uno dei quali in solitaria, due a pari merito e uno con il Grande Slam.\nPrese inoltre parte alla che vide la in finale, sconfitta dai padroni di casa della .\nDa dopo il ritiro, Garuet-Lempirou si \u00e8 dedicato alla sua azienda agricola di Pontacq (in Aquitania, non distante da Lourdes), e dal 2003 \u00e8 consigliere comunale a Lourdes, dove ricopre anche l'incarico di vicesindaco e assessore allo Sport, nella cui veste ha avviato iniziative pubbliche per diffondere il rugby tra i giovani e i disabili."}
{"id": "2330465", "revid": "339392", "url": "https://it.wikipedia.org/wiki?curid=2330465", "title": "Conteggio di Borda", "text": ""}
{"id": "2330468", "revid": "729019", "url": "https://it.wikipedia.org/wiki?curid=2330468", "title": "Pamplona (Negros Oriental)", "text": "Pamplona \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nPamplona \u00e8 formata da 16 baranggay:"}
{"id": "2330475", "revid": "21880", "url": "https://it.wikipedia.org/wiki?curid=2330475", "title": "Gariep", "text": ""}
{"id": "2330476", "revid": "276327", "url": "https://it.wikipedia.org/wiki?curid=2330476", "title": "Guittone", "text": ""}
{"id": "2330477", "revid": "729019", "url": "https://it.wikipedia.org/wiki?curid=2330477", "title": "San Jose (Negros Oriental)", "text": "San Jose \u00e8 una municipalit\u00e0 di Quinta classe delle Filippine, situata nella Provincia di Negros Oriental, nella regione di Visayas Centrale.\nSan Jose \u00e8 formata da 14 baranggay:"}
{"id": "2330478", "revid": "21880", "url": "https://it.wikipedia.org/wiki?curid=2330478", "title": "Grootrivier", "text": ""}
{"id": "2330481", "revid": "767487", "url": "https://it.wikipedia.org/wiki?curid=2330481", "title": "Tre pi\u00f9 due", "text": "Tre pi\u00f9 due () \u00e8 un film del 1962 diretto dall'armeno Genrikh Oganisyan e basato sulla commedia teatrale \"Dikari\" di Sergej Vladimirovi\u010d Michalkov, prodotto dalla Maksim Gorki Studio."}
{"id": "2330483", "revid": "156618", "url": "https://it.wikipedia.org/wiki?curid=2330483", "title": "Louis-Marie Grignion de Montfort", "text": ""}
{"id": "2330492", "revid": "729019", "url": "https://it.wikipedia.org/wiki?curid=2330492", "title": "Santa Catalina (Negros Oriental)", "text": "Santa Catalina \u00e8 una municipalit\u00e0 di Seconda classe delle Filippine, situata nella Provincia di Negros Oriental, nella regione di Visayas Centrale.\nSanta Catalina \u00e8 formata da 22 baranggay:"}
{"id": "2330498", "revid": "76963", "url": "https://it.wikipedia.org/wiki?curid=2330498", "title": "Wings Hauser", "text": ""}
{"id": "2330499", "revid": "125417781", "url": "https://it.wikipedia.org/wiki?curid=2330499", "title": "Conza della Campania", "text": "Conza della Campania (IPA: , \"C\u00f2nze\" in campano) \u00e8 un comune italiano di abitanti provincia di Avellino in Campania.\nChiamata semplicemente Conza fino al 1860, \u00e8 stata un'importante citt\u00e0 degli Irpini.\nGeografia fisica.\nVisione generale.\nConza si trova nella valle del fiume Ofanto, a met\u00e0 strada tra Lioni e Calitri, lungo la strada a scorrimento veloce (detta \"Ofantina\", parzialmente sull'Appia e poi sulla SS 401) che collega Avellino con Melfi e Barletta. \u00c8 collegata stradalmente con la sella di Conza, che segna l'ingresso nella provincia di Salerno. Dista circa da Avellino e da Potenza.\nA seguito del terremoto del 1980 l'abitato storico, in collina e nei pressi dell'antica Compsa, rimase disabitato; esso resta in fase di ristrutturazione per fini storico-turistici. L'abitato provvisorio, composto da prefabbricati, sorse lungo la sponda meridionale del lago nei pressi della zona industriale; esso \u00e8 oramai disabitato e parzialmente in dismissione. Il nuovo insediamento conzano, sorto alcuni anni dopo il sisma, si trova ai piedi della collina sulla quale sorge l'abitato storico.\nLago di Conza.\nIl lago di Conza \u00e8 un invaso artificiale creato negli anni settanta del XX secolo costituente una diga sul fiume Ofanto. La diga di Conza \u00e8 in esercizio sperimentale dal 1992, sottende un bacino imbrifero di e determina un invaso di di capacit\u00e0 utile. Il deflusso medio annuo alla sezione di sbarramento \u00e8 pari a circa . L\u2019invaso \u00e8 destinato ad uso plurimo, irriguo e, dal 2013, potabile. Per via del suo habitat naturale floristico e faunistico sorse, nel 1999, un'oasi protetta del WWF sul lato meridionale del lago, lungo la strada \"Ofantina\" ed a met\u00e0 strada fra la piccola zona industriale e l'insediamento di prefabbricati installati post terremoto dell'ottanta.\nStoria.\nIl territorio \u00e8 stato abitato da popolazioni appartenenti alla cosiddetta cultura di Oliveto-Cairano.\nInfluente centro irpino, romano e longobardo, sede vescovile prima, e arcivescovile in seguito, a causa di frequenti terremoti, col tempo perse la sua importanza a favore di Sant'Angelo dei Lombardi e Teora.\nDal 1811 al 1860 ha fatto parte del circondario di Teora, appartenente al distretto di Sant'Angelo de' Lombardi del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Teora, appartenente al circondario di Sant'Angelo de' Lombardi.\nTerremoto dell'Irpinia del 1980.\nCompletamente rasa al suolo dal terremoto del 23 novembre 1980, al cui epicentro era il paese pi\u00f9 vicino, Conza \u00e8 stata interamente ricostruita in altro sito. Dalle macerie della vecchia citt\u00e0 sono emerse le rovine dell'insediamento di epoca romana, oggi facenti parte dell'area archeologica di Compsa.\nSociet\u00e0.\nEtnie e minoranze straniere.\nAl 31 dicembre 2016 nel territorio di Conza della Campania risultano residenti 53 cittadini stranieri. I gruppi pi\u00f9 numerosi sono quelli di:\n\"fonte Istat\"\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'Arcidiocesi di Sant'Angelo dei Lombardi-Conza-Nusco-Bisaccia.\nIl primo documento che ci parla di un vescovo di Conza risale all'anno 743 e ci riferisce di un certo Pelagio che partecip\u00f2 al Concilio Romano di quell'anno. Negli anni tra il 1051 e il 1081, la Chiesa conzana, fu insignita della dignit\u00e0 Arcivescovile ed elevata a sede Metropolitana. L'Arcidiocesi di Conza costituiva la XV provincia ecclesiastica in tutta l'Italia. Aveva come sue suffraganee le diocesi di S. Angelo dei Lombardi, Bisaccia, Lacedonia, Monteverde, Muro Lucano, Satriano. Nel 1818 all'Arcivescovo di Conza fu inoltre data in amministrazione perpetua la sede Vescovile di Campagna. Dal 30 settembre 1986, a seguito del decreto \"Instantibus votis\" della Congregazione per i Vescovi, la Chiesa conzana \u00e8 entrata a far parte della nuova Arcidiocesi di Sant'Angelo dei Lombardi-Conza-Nusco-Bisaccia, suffraganea della sede metropolitana di Benevento.\nTra i tanti presuli che la guidarono rifulge Sant'Erberto (1169 1181), le cui spoglie sono tutt'oggi conservate in un prezioso sarcofago lapideo custodito in loco.\nPurtroppo la storia di questa diocesi, come pure delle altre chiese altirpine, fu funestata, spesso in maniera drammatica, nel corso dei secoli, da vari terremoti, l'ultimo dei quali, il 23 novembre 1980, ha irreparabilmente distrutto l'antica cittadina e la secolare chiesa cattedrale ridotta attualmente a poche vestigia. Oggi la nuova Conza sorge nella piana sottostante l'antico centro ove \u00e8 costruita la nuova chiesa concattedrale che accoglie, come prezioso scrigno, reperti e memorie di un glorioso passato.\nGeografia antropica.\nLa nuova Conza.\nCome gi\u00e0 precedentemente accennato, a seguito del sisma del 1980 il centro storico venne completamente raso al suolo. Le autorit\u00e0 politiche dell'epoca decisero di non ricostruire l'abitato nello stesso sito ma di creare un insediamento con unit\u00e0 abitative prefabbricate, in attesa di ricostruire la \"nuova Conza\" in altro sito.\nLa cittadina venne realizzata in localit\u00e0 \"Piano delle briglie\", una zona pianeggiante a circa un chilometro dal vecchio abitato.\nLa nuova Conza \u00e8 stata realizzata con criteri antisismici e strade e piazze larghe.\nFrazioni.\nLo statuto comunale di Conza non menziona alcuna frazione. In base al 14\u00ba Censimento Generale della Popolazione e delle Abitazioni vi \u00e8, oltre al capoluogo, l'unica localit\u00e0 abitata di \"Conza della Campania - insediamento prefabbricati\", 16 abitanti, .\nAmministrazione.\nSindaci.\nIl territorio fa parte della Comunit\u00e0 montana Alta Irpinia e dell'Unione dei comuni Alto Ofanto."}
{"id": "2330502", "revid": "357738", "url": "https://it.wikipedia.org/wiki?curid=2330502", "title": "Calcio carbonato", "text": ""}
{"id": "2330505", "revid": "116344039", "url": "https://it.wikipedia.org/wiki?curid=2330505", "title": "Ji\u0159\u00ed Dru\u017eeck\u00fd", "text": "Biografia.\nJi\u0159\u00ed Dru\u017eeck\u00fd nacque a Jemn\u00edky, vicino a Pchery, in Boemia Centrale. Studi\u00f2 oboe a Dresda e successivamente, nel 1762, entr\u00f2 come granatiere del 50\u00ba reggimento di fanteria stazionato dapprima a Eger e successivamente a Vienna (dal 1763), a Enns (1764), a Linz (1771 ca.) e infine a Braunau (1775). Dal 1768 al 1775 fu musicista del reggimento e verso la fine del suo servizio militare vi divenne Kapellmeister (maestro di cappella). La sua prima composizione nota \u00e8 una sinfonia in sol maggiore che fu composta a Linz nel 1770, citt\u00e0 dove pubblic\u00f2 un Concertino in sol maggiore di Franti\u0161ek Xaver Du\u0161ek. Nel 1783 circa si rec\u00f2 a Vienna, dove fu membro della Tonk\u00fcnstler-Societ\u00e4t. Nel 1786 o nel 1787 entr\u00f2 al servizio del conte Anton Grassalkovics a Presburgo (ora Bratislava) come compositore e direttore di una banda di fiati. Dopo la morte del conte, nel 1794 fu attivo presso il cardinale Batty\u00e1ny a Pest e nella dimora estiva di Rechnitz. A partire dal 1802 direttore musicale e compositore dell'ottetto di fiati dell'arciduca Giuseppe Antonio Giovanni a Budapest.\nConsiderazioni sull'artista.\nJi\u0159\u00ed Dru\u017eeck\u00fd scrisse un gran quantitativo di musica, soprattutto strumentale. Le sue composizioni presentano un linguaggio musicale leggermente anacronistico, in quanto si rifanno allo stile del primo classicismo. Tuttavia la sua musica (soprattutto quella per gli strumenti a fiati) \u00e8 caratterizzata da inusuali sonorit\u00e0 e dalla presenza di passaggi audaci concertanti."}
{"id": "2330506", "revid": "1855146", "url": "https://it.wikipedia.org/wiki?curid=2330506", "title": "Fori Imperiali", "text": "I Fori Imperiali costituiscono una serie di cinque piazze monumentali edificate nel corso di un secolo e mezzo (tra il 46 a.C. e il 113 d.C.) nel cuore della citt\u00e0 di Roma da parte di Giulio Cesare e degli imperatori Augusto, Vespasiano, Nerva e Traiano.\nDi essi non fa invece parte il Foro Romano, ossia la vecchia piazza repubblicana, la cui prima sistemazione risale all'et\u00e0 regia (VI secolo a.C.) e che era stato per secoli il centro politico, religioso ed economico della citt\u00e0, ma che non ebbe mai un carattere unitario. Sotto Cesare e Augusto, la costruzione della Basilica Giulia e il rifacimento della Basilica Emilia, che delimitavano i lati lunghi della piazza, diedero tuttavia al Foro una certa regolarit\u00e0.\nForo di Cesare (46 a.C.).\nGiulio Cesare decise di costruire una grande piazza a suo nome, che fu inaugurata nel 46 a.C., probabilmente ancora incompleta, e fu terminata poi da Augusto.\nA differenza del Foro Romano si trattava di un progetto unitario: una piazza con portici sui lati lunghi e con al centro del lato di fondo il tempio dedicato a Venere Genitrice, da cui Giulio Cesare si vantava di discendere attraverso Iulo, il progenitore della \"gens\" Iulia, figlio di Enea, a sua volta figlio della dea.\nCesare pag\u00f2 di tasca propria i terreni sui quali il nuovo monumento doveva sorgere. Inoltre, essendo stato incaricato della ricostruzione della Curia, sede del Senato, dopo la sua distruzione in un incendio, ne fece modificare il tradizionale e rituale orientamento secondo i punti cardinali, in modo che invece si adattasse a quello del nuovo Foro.\nLa nuova piazza riprendeva il modello dei portici costruiti intorno ai templi che i pi\u00f9 importanti ed influenti uomini politici dell'ultimo secolo della Repubblica erano andati edificando nella zona del Circo Flaminio e ne aveva i medesimi scopi di propaganda personale e di ricerca di consenso. La vicinanza al vecchio centro ne aumentava tuttavia l'effetto.\nLa riscoperta.\nLo scavo del Foro di Cesare avvenne tra il 1930 e il 1932, in occasione dell'apertura di via dei Fori Imperiali. Gli scavi riportarono alla luce la met\u00e0 del complesso verso il Campidoglio, senza tuttavia comprendere il lato di ingresso verso il Foro di Nerva. Tre delle colonne del lato ovest del tempio di Venere Genitrice, sormontate dalla relativa trabeazione, vennero rialzate sul podio rimesso in luce, con blocchi originari e completamenti in mattoni. \nPrima degli scavi, del fori di Cesare era visibile solo un tratto della recinzione, all'interno di una cantina di un palazzo dei via delle Marmorelle.\nForo di Augusto (2 a.C.).\nOttaviano aveva promesso in voto un tempio a Marte Ultore (ossia \"Vendicatore\") in occasione della battaglia di Filippi del 42 a.C., nella quale egli stesso e Marco Antonio avevano sconfitto gli uccisori di Cesare e dunque vendicato la sua morte. Il tempio venne effettivamente inaugurato solo dopo 40 anni, nel 2 a.C., inserito in una seconda piazza monumentale: il Foro di Augusto.\nRispetto al Foro di Cesare il nuovo complesso si disponeva ortogonalmente e il tempio di Marte si appoggiava ad un altissimo muro, tuttora conservato, che divideva il monumento dal popolare quartiere della Suburra. I portici che sorgevano sui lati lunghi, si aprivano alle spalle in ampie esedre (spazi semicircolari coperti), destinati ad ospitare le attivit\u00e0 dei tribunali. Erano, inoltre, arricchiti da statue di personaggi reali e mitologici della storia di Roma e dei membri della famiglia Giulia, con iscrizioni che elencavano le loro imprese, e nelle nicchie centrali i gruppi di Enea e la statua di Romolo.\nAnche in questo caso la costruzione del complesso fu legata alla propaganda del nuovo regime e tutta la sua decorazione celebra la nuova et\u00e0 dell'oro che si voleva inaugurata con il principato di Augusto.\nLa riscoperta.\nAlcune parti del foro di Augusto, ossia met\u00e0 di una delle absidi del recinto e alcune colonne del tempio di Marte Ultore, erano state nel 1888 liberate dagli edifici che le occultavano ed erano visibili in via Bonella.\nLo scavo completo avvenne nel 1932, in occasione dell'apertura di via dei Fori Imperiali.\nTempio della Pace (75 d.C.).\nSotto l'imperatore Vespasiano venne costruita un'altra grande piazza, separata dal Foro di Augusto e da quello di Cesare dalla via dell'Argileto, che metteva in comunicazione il Foro Romano con la Suburra, e pi\u00f9 spostata verso la Velia (in direzione del Colosseo). Questo complesso non era originariamente considerato uno dei Fori Imperiali: creato da Vespasiano come \"Tempio della Pace\", solo dal IV secolo d.C. in poi se ne trova la denominazione come \"Foro della Pace\" o \"Foro di Vespasiano\".\nAnche la forma era differente: si trattava di un vasto quadrilatero circondato da portici, con il tempio inserito nel portico del lato di fondo. L'area centrale inoltre non era lastricata come una piazza forense, ma sistemata a giardino in terra battuta, con vasche d'acqua e basamenti per statue, che ne facevano un vero e proprio museo all'aperto.\nIl monumento era stato edificato come celebrazione in seguito alla conquista di Gerusalemme durante il regno di Vespasiano. In seguito ad un incendio il complesso venne ricostruito almeno in parte in epoca severiana (inizi del III secolo d.C.): in particolare a quest'epoca risale la \"Forma Urbis Severiana\", la pianta marmorea di Roma antica incisa sulle lastre di marmo che ne rivestivano la parete di uno degli ambienti, giunta parzialmente fino a noi.\nLa riscoperta.\nAl contrario degli altri Fori Imperiali, il Tempio della Pace non era stato riportato alla luce durante l'apertura di via dei Fori Imperiali. Nel 2015 fu invece scavata una sua parte e alcune colonne del suo quadriportico furono ritrovate e furono oggetto di un intervento di anastilosi che ha permesso di rimetterle in piedi.\nForo di Nerva (98 d.C.).\nDomiziano decise di unificare i complessi precedenti e nell'area irregolare rimasta libera tra il Tempio della Pace e i Fori di Cesare e di Augusto, fece edificare un'altra piazza monumentale che li metteva tutti in comunicazione tra loro.\nLo spazio obbligato, in parte occupato dalla sporgenza di una delle esedre del Foro di Augusto e nel quale doveva essere preservata la funzione di passaggio della via dell'Argileto, lo costrinsero a ridurre i portici laterali ad una semplice decorazione dei muri perimetrali. Il tempio, dedicato alla dea Minerva (sua protettrice cos\u00ec come era stata protettrice del semidio Eracle) si addoss\u00f2 all'esterno dell'esedra del Foro di Augusto, mentre lo spazio rimanente era utilizzato per un ampio ingresso monumentale (la \"Porticus Absidata\").\nLa morte di Domiziano in una congiura fece s\u00ec che il nuovo complesso, gi\u00e0 quasi terminato, fosse inaugurato dal suo successore Nerva e che da questi prendesse il nome di Foro di Nerva.\n\u00c8 conosciuto tuttavia anche come Foro Transitorio, a causa della funzione di passaggio che aveva conservato sostituendosi all'Argileto.\nLa riscoperta.\nLa riscoperta del Foro di Nerva avvenne nel 1932, in occasione dell'apertura di via dei Fori Imperiali; prima di tale data, di tale foro non era visibile alcunch\u00e9.\nForo di Traiano (112-113 d.C.).\nI progetti di Domiziano erano forse stati ancora pi\u00f9 ambiziosi e forse gi\u00e0 sotto il suo regno si erano iniziati i lavori di sbancamento della sella montuosa che collegava il Campidoglio con il Quirinale e chiudeva la valle dei Fori verso il Campo Marzio, in direzione dell'attuale piazza Venezia, limitando lo spazio a disposizione per ulteriori complessi monumentali.\nIl progetto fu ripreso e completato da Traiano con la costruzione di un nuovo complesso a suo nome, realizzato con il bottino delle sue campagne di conquista della Dacia e la cui decorazione celebra le sue vittorie militari.\nGi\u00e0 solo i lavori di preparazione furono imponenti: lo sbancamento della sella montuosa, necessario per trovare spazio al nuovo complesso, comport\u00f2 la ricostruzione del tempio di Venere Genitrice e l'aggiunta della cosiddetta Basilica Argentaria nel Foro di Cesare, mentre il taglio operato sulle pendici del Quirinale venne sistemato con la costruzione del complesso in laterizio dei Mercati di Traiano.\nLa piazza forense era chiusa sul fondo dalla Basilica Ulpia, alle cui spalle sorse la Colonna di Traiano. Come nel Foro di Augusto i portici si aprivano sul fondo con delle ampie esedre. Sul lato opposto della Basilica una monumentale facciata faceva da sfondo alla colossale statua equestre dell'imperatore.\nLa riscoperta.\nDel foro di Traiano, sino all'inizio dell'Ottocento, era visibile solo la Colonna Traiana, ma non la sua base. All'epoca dell'occupazione napoleonica, ad opera di Carlo Fea, fu riportata alla luce la zona circostante la Colonna Traiana e i resti della basilica Ulpia.\nFu solo nel 1932, in occasione dell'apertura di via dei Fori Imperiali, che la parte attualmente visibile del foro di Traiano venne scavata e sistemata.\nEt\u00e0 post-classica.\nNonostante le alterazioni subite nel corso del tempo, i cinque fori mantennero intatte la loro conformazione e funzioni per tutta l'antichit\u00e0; solo a partire dal periodo tardo antico (dal IV secolo in poi), gli spazi furono trasformati e destinati a funzioni diverse rispetto a quelle per le quali essi erano stati costruiti. Dal VI secolo in poi, i fori furono gradualmente abbandonati e smantellati per recuperarne i materiali edilizi: tale processo poteva dirsi concluso entro l'anno 1000.\nL'area fu interessata nel Medioevo dal sorgere di abitazioni, chiese e monasteri, fino alla radicale trasformazione voluta, alla fine del XVI secolo, dal cardinale Michele Bonelli che vi realizz\u00f2 il quartiere denominato \"Alessandrino\". Il Foro Romano, invece, fu adibito a pascolo, prendendo il nome di \"Campo Vaccino\".\nLa via dei Fori.\nGi\u00e0 nei piani regolatori romani del 1873, 1883 e 1909 si prevedeva di aprire una strada tra piazza Venezia e il Colosseo, quindi sul tracciato dell'attuale via dei Fori Imperiali. Il progetto va inserito nell'urbanistica dell'epoca, che prevedeva l'apertura nei centri cittadini di ampie strade di collegamento realizzate tramite sventramenti del tessuto edilizio antico. Inoltre, l'idea di riportare alla luce ci\u00f2 che restava dei fori imperiali, sepolti sotto l'edificazione rinascimentale, era viva gi\u00e0 nell'Ottocento e alcuni limitati interventi erano gi\u00e0 stati effettuati, nell'area del Foro di Traiano.\nTra il 1928 e il 1932, e dunque durante il ventennio fascista, si riprese sia l'idea della strada di collegamento, sia quella di rendere visibili gli edifici imperiali. Per realizzare il progetto, furono sgomberati e demoliti tutti gli edifici medievali e moderni che occultavano i resti dei fori, cos\u00ec da favorire il riemergere delle strutture antiche sottostanti. Fu progettata un'ampia via rettilinea bordata da giardini, per collegare Piazza Venezia al Colosseo da cui fossero visibili le grandiose rovine. La via fu inaugurata da Mussolini il 28 ottobre del 1932 e da quel momento accolse le parate militari del regime. La strada, chiamata \"via dell'Impero\", nel 1945 assunse il nome attuale di \"via dei Fori Imperiali\". A partire dal 1950, vi si svolge l'annuale parata del 2 giugno in occasione della Festa della Repubblica Italiana.\nA partire dagli anni settanta si discusse dell'eventualit\u00e0 di eliminare la via, per varie motivazioni. Dal punto di vista archeologico, ci\u00f2 avrebbe permesso di ristabilire l'unit\u00e0 dei fori imperiali, in quanto essa taglia trasversalmente l'area archeologica dei fori; inoltre, poich\u00e9 all'epoca la strada era ancora aperta al traffico automobilistico, ci\u00f2 alimentava preoccupazioni per la conservazione dei resti archeologici, che potevano essere danneggiai dai gas di scarico degli autoveicoli. Infine, la proposta di smantellamento della strada aveva anche motivazioni ideologiche, essendo vista come un simbolo dell'epoca fascista. La proposta di demolizione della strada suscit\u00f2 aspre polemiche, non ancora sopite; si formarono cos\u00ec due schieramenti, a favore e contro.\nIl problema dei danni derivanti dall'inquinamento atmosferico dovuto all'inteso traffico che interessava la strada fu risolto con la pedonalizzazione, attuata dapprima periodicamente su iniziativa del sindaco Luigi Petroselli e dell'archeologo Antonio Cederna, nel gennaio 1981, quindi in maniera definitiva dal sindaco Ignazio Marino, che nell'agosto 2013 ne chiuse al traffico privato la met\u00e0 compresa tra Largo Ricci e il Colosseo. \nNuovi scavi sono stati realizzati a partire dagli anni novanta in diverse aree precedentemente sistemate a giardino, ai lati della strada, ad opera della Sovrintendenza capitolina ai beni culturali, dipendente dal comune di Roma, e della Soprintendenza Speciale Archeologia Belle Arti e Paesaggio di Roma, dipendente dal MiBAC. Anche questo intervento suscit\u00f2 polemiche e venne criticato per vari motivi, tra cui il peggioramento dell'aspetto della zona, privata del verde ad allori e pini che incorniciava la visione delle grandiose rovine.\nTra gli anni novanta e gli anni duemila, anche le zone archeologiche gi\u00e0 scavate negli anni trenta sono state oggetto di nuove indagini. Tra i risultati pi\u00f9 significativi si ricorda la scoperta della reale collocazione della statua equestre di Traiano, che si immaginava fosse al centro del foro e che invece era posta venticinque metri verso sud, lungo l'asse centrale."}
{"id": "2330509", "revid": "729019", "url": "https://it.wikipedia.org/wiki?curid=2330509", "title": "Egerv\u00f6lgy", "text": "Egerv\u00f6lgy \u00e8 un comune dell'Ungheria di 410 abitanti (dati 2001). \u00c8 situato nella provincia di Vas."}
{"id": "2330512", "revid": "298055", "url": "https://it.wikipedia.org/wiki?curid=2330512", "title": "Birba", "text": ""}
{"id": "2330513", "revid": "729019", "url": "https://it.wikipedia.org/wiki?curid=2330513", "title": "Egyh\u00e1zashetye", "text": "Egyh\u00e1zashetye \u00e8 un comune dell'Ungheria di 425 abitanti (dati 2001). \u00c8 situato nella provincia di Vas."}
{"id": "2330514", "revid": "729019", "url": "https://it.wikipedia.org/wiki?curid=2330514", "title": "Siaton", "text": "Siaton \u00e8 una municipalit\u00e0 di Seconda classe delle Filippine, situata nella Provincia di Negros Oriental, nella regione di Visayas Centrale.\nSiaton \u00e8 formata da 26 baranggay:"}
{"id": "2330515", "revid": "767487", "url": "https://it.wikipedia.org/wiki?curid=2330515", "title": "Egyh\u00e1zasholl\u00f3s", "text": "Egyh\u00e1zasholl\u00f3s \u00e8 un comune dell'Ungheria di 580 abitanti (dati 2001). \u00c8 situato nella provincia di Vas."}
{"id": "2330518", "revid": "93556", "url": "https://it.wikipedia.org/wiki?curid=2330518", "title": "Egyh\u00e1zasr\u00e1d\u00f3c", "text": "Egyh\u00e1zasr\u00e1d\u00f3c \u00e8 un comune dell'Ungheria di 1.355 abitanti (dati 2001). \u00c8 situato nella provincia di Vas."}
{"id": "2330523", "revid": "287204", "url": "https://it.wikipedia.org/wiki?curid=2330523", "title": "Bidu Sayao", "text": ""}
{"id": "2330524", "revid": "98077", "url": "https://it.wikipedia.org/wiki?curid=2330524", "title": "Tosk\u00eb", "text": ""}
{"id": "2330525", "revid": "767487", "url": "https://it.wikipedia.org/wiki?curid=2330525", "title": "Fels\u0151csat\u00e1r", "text": "Fels\u0151csat\u00e1r \u00e8 un comune dell'Ungheria di 464 abitanti (dati 2001). \u00c8 situato nella provincia di Vas."}
{"id": "2330527", "revid": "188410", "url": "https://it.wikipedia.org/wiki?curid=2330527", "title": "Baldu\u00edna de Oliveira Say\u00e3o", "text": ""}
{"id": "2330531", "revid": "767487", "url": "https://it.wikipedia.org/wiki?curid=2330531", "title": "Fels\u0151j\u00e1nosfa", "text": "Fels\u0151j\u00e1nosfa \u00e8 un comune dell'Ungheria di 213 abitanti (dati 2001). \u00c8 situato nella provincia di Vas."}
{"id": "2330532", "revid": "287204", "url": "https://it.wikipedia.org/wiki?curid=2330532", "title": "Balduina de Oliveira Sayao", "text": ""}
{"id": "2330534", "revid": "110157", "url": "https://it.wikipedia.org/wiki?curid=2330534", "title": "Fels\u0151mar\u00e1c", "text": "Fels\u0151mar\u00e1c \u00e8 un comune dell'Ungheria di 317 abitanti (dati 2001). \u00c8 situato nella provincia di Vas."}
{"id": "2330535", "revid": "287204", "url": "https://it.wikipedia.org/wiki?curid=2330535", "title": "Soprano lirico di coloratura", "text": ""}
{"id": "2330536", "revid": "2110845", "url": "https://it.wikipedia.org/wiki?curid=2330536", "title": "Thierry Sabine", "text": "Biografia.\nLa carriera sportiva di Sabine si \u00e8 svolta soprattutto nel mondo delle corse automobilistiche dove ha gareggiato nelle competizioni di auto turismo sia in circuito che nei rally. Oltre ad aver partecipato ad alcune prove del Campionato del mondo rally, si registra anche la sua partecipazione a varie gare di durata del Campionato mondiale sportprototipi tra cui l'edizione del 1975 della 24 Ore di Le Mans dove si \u00e8 piazzato al 17\u00ba posto assoluto su una Porsche.\nUn'altra sua passione erano le corse nel deserto e, nel 1977, incorse nell'avventura di restare disperso in Libia durante una competizione tra Nizza e Abidjan.\nThierry Sabine inizi\u00f2 la carriera di organizzatore nel 1975 creando la gara francese dell'Enduro del Touquet, che da evento locale \u00e8 diventata un fenomeno internazionale. Dopo aver organizzato anche la \"Croisi\u00e8re Verte\", maratona motociclistica dal nord al sud della Francia, unendo le sue passioni decise di organizzare una competizione aperta a vari tipi di veicoli e che si svolgesse per buona parte nel deserto: il 26 dicembre 1978 prese cos\u00ec il via da Parigi la prima edizione di quella che \u00e8 diventata la celebre Rally Dakar.\n\"All'arrivo sulla spiaggia del lago ROSA sar\u00e0 un altro uomo colui che lancer\u00e0 in aria il suo casco\" T. Sabine\nHa continuato a seguire la sua \"creatura\" anche per gli anni successivi, fondando l'apposita T.S.O. (Thierry Sabine Organization), fino al momento della sua morte avvenuta proprio durante l'edizione del 1986 della corsa africana, quando \u00e8 precipitato con un elicottero. Nell'incidente aereo persero la vita, oltre a Sabine, anche il cantautore francese Daniel Balavoine e altre tre persone fra cui Xavier Fran\u00e7ois Bagnoud, giovane pilota e ingegnere aerospaziale svizzero.\nNel deserto del T\u00e9n\u00e9r\u00e9 in Niger \u00e8 stata eretta una stele in sua memoria."}
{"id": "2330539", "revid": "767487", "url": "https://it.wikipedia.org/wiki?curid=2330539", "title": "Fels\u0151sz\u00f6ln\u00f6k", "text": "Fels\u0151sz\u00f6ln\u00f6k \u00e8 un comune dell'Ungheria di 610 abitanti (dati 2001). \u00c8 situato nella provincia di Vas."}
{"id": "2330540", "revid": "106456", "url": "https://it.wikipedia.org/wiki?curid=2330540", "title": "Fidei Depositum", "text": "La Fidei depositum \u00e8 una Costituzione apostolica della chiesa cattolica che stabilisce che il Catechismo della Chiesa cattolica \u00e8 l'esposizione ufficiale degli insegnamenti della chiesa cattolica.\nFu pubblicata l'11 ottobre 1992 dal papa Giovanni Paolo II.\nLa \"Fidei depositum\" dichiara che il Catechismo della Chiesa Cattolica \u00e8 uno strumento valido e legittimo per l'insegnamento e una norma sicura della fede cattolica.\nSchema.\nI. Introduzione\nII. Itinerario e spirito della stesura del testo\nIII. Distribuzione della materia\nIV. Valore dottrinale del testo\nV. Conclusione"}
{"id": "2330541", "revid": "767487", "url": "https://it.wikipedia.org/wiki?curid=2330541", "title": "Gasztony", "text": "Gasztony \u00e8 un comune dell'Ungheria di 487 abitanti (dati 2001). \u00c8 situato nella provincia di Vas.\n\u00c8 la citt\u00e0 natale del politico polacco Janusz J\u0119drzejewicz."}
{"id": "2330542", "revid": "14691", "url": "https://it.wikipedia.org/wiki?curid=2330542", "title": "Hendrik Verwoerd", "text": ""}
{"id": "2330544", "revid": "767487", "url": "https://it.wikipedia.org/wiki?curid=2330544", "title": "Ho visto le stelle!", "text": "Ho visto le stelle \u00e8 un film del 2003 diretto da Vincenzo Salemme.\nCompare nella pellicola anche Gian Fabio Bosco, qui presente al suo ultimo film.\nTrama.\nIl giovane napoletano Antonio vuole partecipare ad un reality show e parte per Milano insieme al suo miglior amico Eugenio.\nAntonio si iscrive ad un reality che riprende una giornata intera dei partecipanti, non sapendo che in realt\u00e0 \u00e8 una truffa gestita dalla ditta \"Power Life\". Dopo aver pagato 5000 euro, Antonio scopre che il programma \u00e8 riservato agli omosessuali e decide di fingersi fidanzato con l'amico Eugenio, che accetta la messinscena malvolentieri. I due vengono scoperti dopo aver fatto alcune \"avance\" a due ragazze pagate dalla \"Power Life\" per smascherarli, e Antonio paga altri 2500 euro per essere riammesso al reality.\nNel frattempo Antonio inizia a lavorare come cameriere nel locale di Renato, dietro raccomandazione di Nicola, socio di Renato. Renato \u00e8 sposato con la figlia del boss mafioso Masera e, nonostante i problemi con la moglie, non pu\u00f2 divorziare. Renato ha una relazione con una ballerina del locale, Alina, e convinto dell'omosessualit\u00e0 di Antonio, che continua a fingere in funzione della trasmissione televisiva, gli chiede di sposare la ragazza in modo da tenerla sotto controllo.\nAlina presenta ad Eugenio la sua migliore amica Raisha e le due coppie si innamorano, anche se inizialmente i due ragazzi continuano a fingersi omosessuali per non essere nuovamente squalificati dal reality. Dopo qualche tempo Antonio scopre che Renato abusa di Alina, e al contempo Renato scopre che Antonio ha un rapporto con Alina.\nRenato intende vendicarsi di Antonio, ma viene ucciso dai sicari di Masera.\nAntonio e Alina, Eugenio e Raisha tornano cos\u00ec a Napoli e si sposano.\nIncassi.\nIl film ha complessivamente incassato \u20ac 2.382.000."}
{"id": "2330545", "revid": "287204", "url": "https://it.wikipedia.org/wiki?curid=2330545", "title": "Gencsap\u00e1ti", "text": "Gencsap\u00e1ti \u00e8 un comune dell'Ungheria di 2.665 abitanti (dati 2001). \u00c8 situato nella provincia di Vas."}
{"id": "2330547", "revid": "466539", "url": "https://it.wikipedia.org/wiki?curid=2330547", "title": "Premi e riconoscimenti di David Bowie", "text": "Quella che segue \u00e8 la lista dei premi e dei riconoscimenti ricevuti dall'artista inglese David Bowie nel corso della sua carriera musicale e cinematografica.\nSe si escludono il Festival della canzone di Malta e il Premio Internazionale del Disco di Monsummano Terme del 1969, nei quali \"When I Live My Dream\" vinse il premio per la miglior produzione, il primo riconoscimento ricevuto fu l'Ivor Novello Award del 1970 per la canzone \"Space Oddity\".\nIn seguito Bowie ha collezionato oltre 80 nomination ottenendo 38 premi, tra cui 6 Grammy Awards, 6 BRIT Awards, 4 MTV Video Music Awards, 2 Ivor Novello Awards e 1 Saturn Award.\nRiconoscimenti e onorificenze.\nDavid Bowie \u00e8 stato ammesso nella Rock and Roll Hall of Fame nel 1996, anche se non presenzi\u00f2 alla cerimonia perch\u00e9 impegnato con l'Outside Tour e il riconoscimento venne \"accettato\" in sua vece da Madonna, che per l'occasione lo ringrazi\u00f2 per averla ispirata. Il 12 febbraio del 1997 \u00e8 stato premiato per il suo contributo all'industria dell'intrattenimento con una stella sulla Hollywood Walk of Fame.\nL'8 maggio 1999 ha ricevuto il Dottorato onorario dal Berklee College of Music e il 13 ottobre dello stesso anno l'Ordre des Arts et des Lettres, ordine onorifico gestito dal Ministero della cultura francese, gli ha attribuito il grado di \"Commandeur\" dopo quello di \"Officier\" di due anni prima.\nDavid Bowie ha rifiutato il titolo di Commendatore dell'Ordine dell'Impero Britannico nel 2000 (affermando a tale proposito \u00abSul serio, non so a cosa serva\u00bb) e il cavalierato nel 2003.\nNel 2004 ha fatto il suo ingresso nella Songwriters Hall of Fame, un progetto della National Academy of Popular Music che ha l'obiettivo di realizzare un museo (al momento solo virtuale) dedicato ai pi\u00f9 importanti autori di canzoni.\nNel 2008, il nome del cantante \u00e8 stato dato dall'aracnologo tedesco Peter J\u00e4ger ad un ragno della famiglia delle Sparassidae, l\"'Heteropoda davidbowie\", diffuso in Malaysia, a Singapore e a Sumatra.\nNel giugno 2013 \u00e8 stato inserito nella Science Fiction and Fantasy Hall of Fame in qualit\u00e0 di \"musicista e star del cinema mutevole e trasformista\".\nNel 2014 \u00e8 risultato secondo, preceduto dai Radiohead, tra i \"100 artisti pi\u00f9 influenti\" secondo il settimanale inglese \"New Musical Express\", in una classifica dalla quale erano esclusi volutamente i Beatles.\nIl 5 gennaio 2015, un asteroide della fascia principale \u00e8 stato chiamato \"342843 Davidbowie\" in suo onore. Il 13 gennaio 2016, gli astronomi belgi dell'Osservatorio Pubblico MIRA e la stazione radio belga Studio Brussels hanno registrato un nuovo asterismo di sette stelle nelle vicinanze di Marte che, se unite, formano la saetta presente sul volto del cantante sulla copertina di \"Aladdin Sane\".\nDopo la sua morte, lo zoo e giardino botanico di Cincinnati ha annunciato che al primo animale nato nel 2016 (un pinguino minore blu) sarebbe stato dato il nome Bowie. Sempre nel 2016 gli viene dedicata la locandina del trentaquattresimo Torino Film Festival. \nPremi e nomination.\nNella tabella che segue sono riassunti in ordine cronologico i 38 premi ricevuti da David Bowie, inclusi quelli postumi.\nAmerican Music Awards.\nIl 16 gennaio 1984 David Bowie riceve una nomination come miglior artista pop/rock maschile dell'anno ma il premio \u00e8 andato a Michael Jackson, forte del successo planetario di \"Thriller\" che ha fruttato all'artista americano ben 8 riconoscimenti\nBAFTA Television Awards.\nDavid Bowie ha ricevuto una nomination nel 1994 per la colonna sonora della miniserie della BBC \"The Buddha of Suburbia\". Il premio \u00e8 andato in quell'occasione a Jim Parker per \"To Play the King\".\nBRIT Awards.\nIl 14 settembre 1984 David Bowie si \u00e8 aggiudicato il premio come miglior artista solista, mentre l'anno successivo ha ottenuto una nomination ma il riconoscimento \u00e8 andato a Paul Young. Nel 1996 \u00e8 stato premiato per il contributo straordinario alla musica, eseguendo per l'occasione \"Moonage Daydream\", e il 16 febbraio 1999 pur non essendo tra i nominati ha partecipato alla 23\u00aa edizione dei BRITs esibendosi con i Placebo nella cover di \"20th Century Boy\" dei T. Rex.\nNel 2000 e nel 2004 ha ottenuto altre due nomination come miglior solista ma non \u00e8 riuscito a bissare il successo del 1984 e il premio \u00e8 andato rispettivamente a Tom Jones e a Daniel Bedingfield. Nel 2014 si \u00e8 aggiudicato di nuovo il premio come miglior cantante solista, oltre alla nomination come miglior album per \"The Next Day\", e nel 2016 gli \u00e8 stato assegnato l'Icon Award postumo ritirato nell'occasione dall'attore Gary Oldman. L'anno successivo sono arrivati altri due premi postumi, tra cui quello per \"Blackstar\" come album britannico dell'anno.\nDaytime Emmy Awards.\nNell'ambito degli Emmy Awards, i premi dedicati alla produzione televisiva statunitense e internazionale, David Bowie ha ottenuto un riconoscimento il 17 maggio 2003 per le produzioni nella fascia oraria relativa al mattino e al primo pomeriggio. Insieme alla regista Patty Ivins Specht e ai produttori Kevin Burns e David Sehring ha ritirato il premio per la sua partecipazione come voce narrante al documentario della AMC \"Hollywood Rocks the Movies: The 1970s\".\nGolden Globes.\nDavid Bowie ha partecipato solo nel 1983 alla consegna di uno dei maggiori riconoscimenti per chi opera nel settore dell'intrattenimento, ricevendo una nomination con Giorgio Moroder per il tema del film \"Il bacio della pantera\" ma venendo battuto da \"Up Where We Belong\" di Joe Cocker e Jennifer Warnes, dal film \"Ufficiale e gentiluomo\".\nGQ Awards.\nNel 2000 David Bowie ha ottenuto il premio come uomo pi\u00f9 elegante dell'anno assegnato dalla rivista statunitense \"GQ\".\nGrammy Awards.\nLa prima partecipazione risale all'edizione 1975, nella quale Bowie si limit\u00f2 a premiare Aretha Franklin, mentre le prime nomination sono del 1984 ma il successo di \"Let's Dance\" non \u00e8 stato sufficiente per conquistare i premi per il miglior album e la miglior performance vocale per \"Cat People\". Michael Jackson \u00e8 risultato il dominatore della serata con 8 riconoscimenti.\nL'anno successivo sono arrivate altre due nomination e Bowie si \u00e8 aggiudicato il suo primo Grammy per il video \"Jazzin' for Blue Jean\" diretto da Julien Temple, mentre il premio per la miglior performance rock \u00e8 andato a Bruce Springsteen per \"Dancing in the Dark\". Per l'edizione del 1998 circolarono voci di un'esibizione di David insieme ai Radiohead ma la notizia apparsa qualche giorno prima su \"New Musical Express\" venne smentita subito dopo. Anche in questa edizione il cantante ha ricevuto due nomination ma i premi per il miglior album \"alternativo\" (\"Earthling\") e per la miglior performance vocale (\"Dead Man Walking\") sono andati proprio ai Radiohead per \"OK Computer\" e a Bob Dylan per \"Cold Irons Bound\".\nNel 2001 e nel 2004 Bowie colleziona altre due nomination per la miglior performance rock, rispettivamente per \"Thursday's Child\" e \"New Killer Star\", venendo battuto da Lenny Kravitz nel primo caso e da Dave Matthews nel secondo. L'8 febbraio 2006 \u00e8 stato premiato con il Grammy alla carriera, anche se non era presente alla cerimonia, e nel 2014 sono arrivate le nomination per l'album \"The Next Day\" e per \"The Stars (Are Out Tonight)\" ma i premi sono andati a \"Celebration Day\" dei Led Zeppelin e a \"Radioactive\" degli Imagine Dragons.\nNel 2017, a un anno dalla sua scomparsa David Bowie ha ottenuto altri quattro premi, due per l'album \"Blackstar\" e due per la \"title track\".\nA quelli sotto elencati vanno aggiunti il premio per il miglior packaging assegnato nel 1990 a Roger Gorman per il box set \"Sound + Vision\" e nel 2017 a Jonathan Barnbrook per \"Blackstar\", e quello per il miglior arrangiamento assegnato nel 2016 a Maria Schneider per \"Sue (Or in a Season of Crime)\".\nIvor Novello Awards.\nIl 10 maggio 1970, durante la cerimonia dei premi che dal 1955 vengono assegnati a compositori e scrittori musicali Bowie ha eseguito \"Space Oddity\" con l'arrangiamento orchestrale di Paul Buckmaster, ricevendo il premio speciale per l'originalit\u00e0 della composizione. Nel 1990 il cantante \u00e8 stato premiato per il significativo contributo alla musica britannica.\nMercury Prize.\nNel 2002 \"Heathen\" ha ricevuto una nomination come miglior album ma ad aggiudicarsi il premio \u00e8 stata Ms. Dynamite per \"A Little Deeper\", mentre nel 2013 e nel 2016 \"The Next Day\" e \"Blackstar\" sono stati battuti da \"Overgrown\" di James Blake e \"Konnichiwa\" di Skepta.\nMojo Awards.\nDavid Bowie \u00e8 stato in lizza per tre anni consecutivi per i premi assegnati dalla rivista britannica \"Mojo\" senza riuscire ad ottenere nessun riconoscimento. Dal 2004 al 2006 ha ricevuto la nomination per l'Icon Award, votato dagli ascoltatori di Mojo Radio, e nel 2004 anche per l'Inspiration Award riservato a coloro che hanno esercitato una particolare influenza su altri artisti\nMTV Movie Awards.\nIl cameo in \"Zoolander\", diretto e interpretato da Ben Stiller nel 2002, ha rappresentato l'unica nomination ai premi di MTV dedicati al cinema. Il riconoscimento \u00e8 andato a Snoop Dogg per l'apparizione in \"Training Day\".\nMTV Video Music Awards.\nLa prima edizione dei VMAs \u00e8 risultata la pi\u00f9 fortunata per David Bowie che il 14 settembre 1984 si \u00e8 aggiudicato il Video Vanguard Award, condiviso con i Beatles e Richard Lester e riservato a musicisti che hanno esercitato una profonda influenza sulla \"cultura\" di MTV, e il premio per il video di \"China Girl\". Il premio \u00e8 stato ritirato da Iggy Pop, coautore del brano, e Bowie si \u00e8 esibito dal vivo con \"Blue Jean\".\nDopo un'altra nomination l'anno successivo proprio per \"Blue Jean\", nel 1986 ha vinto di nuovo grazie al duetto con Mick Jagger in \"Dancing in the Street\" ed ha eseguito \"Never Let Me Down\" in collegamento da Montr\u00e9al. Altre nomination sono arrivate nel 1987 per \"Day-In Day-Out\" e nel 1998 per \"I'm Afraid of Americans\", battuti rispettivamente da \"Sledgehammer\" di Peter Gabriel e \"Just the Two of Us\" di Will Smith.\nDopo quella del 1999 per il miglior sito internet, nel 2016 sono arrivate altre tre nomination per i videoclip di \"Lazarus\" e il premio per la miglior scenografia di \"Blackstar\".\nMuchMusic Video Awards.\nNel 1998 Bowie si \u00e8 aggiudicato con \"I'm Afraid of Americans\" l'Eye Popper Award, uno dei premi assegnati dalla rete TV canadese MuchMusic ai migliori videoclip. Nel 1999 non ci sono nomination e il cantante ha partecipato come performer con \"The Pretty Things Are Going to Hell\".\nNME Awards.\nDal 1973 al 1983 David Bowie ha ottenuto per 6 volte il riconoscimento come miglior cantante maschile e per 2 volte quello come miglior cantante britannico. I lettori del \"New Musical Express\" hanno inoltre decretato Bowie miglior produttore per \"Diamond Dogs\" nel 1974 e \"uomo meglio vestito\" nel 1983. Nel 2016 il riconoscimento \u00e8 andato al box set antologico \"Five Years (1969-1973)\".\nQ Awards.\nNel 1995, reduce dalla pubblicazione di \"1.Outside\", Bowie ha ricevuto l'Inspiration Award condiviso con Brian Eno. Altre nomination sono arrivate nel 2002 per la miglior produzione di \"Heathen\", nel 2004 per la miglior esibizione live e nel 2013 in ben 6 categorie, tra cui quella per la mostra itinerante \"David Bowie Is\".\nSaturn Awards.\nQuello assegnato ogni anno dai membri dell'Academy of Science Fiction, Fantasy &amp; Horror Films \u00e8 stato il primo riconoscimento cinematografico ottenuto da David Bowie, grazie alla sua interpretazione nel film del 1976 diretto da Nicolas Roeg.\nWB Radio Music Awards.\nDavid Bowie si \u00e8 aggiudicato il Legends Award nella prima edizione dei premi assegnati dall'americana Warner Bros. Radio. Durante la manifestazione, trasmessa in diretta da Las Vegas. Dopo aver ricevuto il riconoscimento dal cantante country Garth Brooks ha proposto dal vivo \"Rebel Rebel\" e \"Thursday's Child\".\nWebby Award.\nNel 2007 Bowie \u00e8 stato premiato dalla International Academy of Digital Arts and Sciences di New York per la sua attivit\u00e0 multimediale.\nYahoo! Internet Life Online Music Awards.\nIl 24 luglio 2000, allo Studio 54 di New York David Bowie ha ricevuto i primi riconoscimenti per il suo impegno nel web, esibendosi per l'occasione in \"Wild Is the Wind\" e \"Life on Mars?\" con Mike Garson al pianoforte."}
{"id": "2330552", "revid": "767487", "url": "https://it.wikipedia.org/wiki?curid=2330552", "title": "Diga di Gariep", "text": "La diga di Gariep (\"diga del Gariep\" o \"Gariep Dam\") \u00e8 la pi\u00f9 importante diga del Sudafrica, situata sul fiume Orange, al confine fra le province del Capo Orientale e del Free State. Costruita nel 1971, era originariamente chiamata Hendrik Verwoerd Dam, in onore del primo premier della Repubblica del Sudafrica, Hendrik Frensch Verwoerd. Il nome venne modificato il 4 ottobre 1996 dopo la caduta dell'apartheid.\n\"Gariep\" (letteralmente \"grande acqua\") \u00e8 il nome che i boscimani del Kalahari usano per indicare il fiume Orange.\n\u00c8 situata in una gola all'entrata della Ruigte Valley, circa 5 km a est di Norvalspont.\nStruttura e dimensioni.\nSi tratta di una diga in calcestruzzo con struttura mista arco-gravit\u00e0. Questa tipologia fu scelta perch\u00e9 la gola \u00e8 troppo ampia per una diga completamente ad arco e cos\u00ec le pareti dei fianchi formano le spalle verticali dell'arco centrale.\nLa diga \u00e8 lunga 914 m e alta 88 m. Forma il lago artificiale pi\u00f9 grande del Sudafrica con un'area di oltre 370 km\u00b2 e una capacit\u00e0 di 5.340.000 ML (megalitri).\nAl suo interno sono alloggiati quattro generatori idroelettrici da 90 MW ciascuno, capaci quindi di una produzione teorica complessiva di 360 MW.\nFu costruita dalla societ\u00e0 francese Dumez, ora parte del gruppo Vinci."}
{"id": "2330557", "revid": "66387", "url": "https://it.wikipedia.org/wiki?curid=2330557", "title": "Paver Vladimirovich Tsybin", "text": ""}
{"id": "2330558", "revid": "66387", "url": "https://it.wikipedia.org/wiki?curid=2330558", "title": "Pavel Vladimirovich Tsybin", "text": ""}
{"id": "2330560", "revid": "287204", "url": "https://it.wikipedia.org/wiki?curid=2330560", "title": "Shonan", "text": ""}
{"id": "2330562", "revid": "59975", "url": "https://it.wikipedia.org/wiki?curid=2330562", "title": "Pop-metal", "text": ""}
{"id": "2330571", "revid": "66387", "url": "https://it.wikipedia.org/wiki?curid=2330571", "title": "Pavel Vladimirovi\u010d Tsybin", "text": ""}
{"id": "2330574", "revid": "1005847", "url": "https://it.wikipedia.org/wiki?curid=2330574", "title": "Pubblicit\u00e0 pubblica", "text": "La pubblicit\u00e0 pubblica \u00e8 una forma di pubblicit\u00e0 non profit (cio\u00e8 non a carattere commerciale) impiegata dallo Stato o dall'Amministrazione pubblica, volta a comunicare informazioni relative ai diritti e ai doveri dei cittadini.\nLa pubblicit\u00e0 pubblica \u00e8 riconducibile all'attivit\u00e0 di trasparenza degli enti di natura pubblica. Dovrebbe consentire ai cittadini di usufruire nel modo migliore possibile dei servizi di cui essi hanno diritto, sensibilizzarli su problematiche socialmente rilevanti, e pi\u00f9 in generale stimolare un processo di crescita civile e sociale.\nOvviamente compito della pubblicit\u00e0 pubblica non \u00e8 quello di sostituirsi a tutta la comunicazione delle istituzioni, ma essere una parte integrante di quello che in gergo si definisce marketing mix oppure comunicazione integrata.\nIl limite principale della pubblicit\u00e0 pubblica \u00e8 rappresentato dal fatto che spesso viene percepita dai cittadini come un prolungamento della propaganda elettorale, e quindi vista come una sorta di advocacy advertising volta a sottolineare periodicamente il buon operato di un governo o di una pubblica amministrazione e perci\u00f2 al fine di mantenere un consenso.\nIn particolare secondo i detrattori della pubblicit\u00e0 pubblica lo Stato (o il suo apparato) dovrebbe limitarsi ad emettere informazioni attraverso i canali tradizionali (ad esempio la Gazzetta Ufficiale) e astenersi dall'impiego della r\u00e9clame."}
{"id": "2330577", "revid": "729019", "url": "https://it.wikipedia.org/wiki?curid=2330577", "title": "Alberto da Zara", "text": "\u00c8 stato uno degli ammiragli pi\u00f9 noti della Regia Marina. Entrato in marina nel 1907, combatt\u00e9 la Guerra italo-turca imbarcato su corazzate e poi la Prima guerra mondiale a bordo di naviglio leggero. Negli anni fra le due guerre la sua carriera progred\u00ec alternando comandi di siluranti ed incrociatori e destinazioni all'estero, in Egeo ed in Estremo Oriente. Ammiraglio dal 1939, durante la Seconda guerra mondiale, dopo alcuni incarichi secondari, ebbe il comando della 7\u00aa Divisione Navale con la quale fu protagonista della Battaglia di Pantelleria. Dopo l'armistizio fu comandante della flotta italiana internata a Malta.\nBiografia.\nFamiglia.\nAlberto nacque a Padova l'8 aprile 1889, primogenito di quattro figli di Paolo, detto Giuseppe (n. 1856) ex ufficiale di cavalleria e della foggiana Rosa Nannarone (n. 1856) unitisi in matrimonio il 27 giugno 1888. Il fratello Guido (n. 16 novembre 1890) segu\u00ec la carriera militare paterna e mor\u00ec da colonnello per mano di forze partigiane, il 16 febbraio 1943, in Dalmazia nei pressi di Gacelesi (Ga\u0107elezi) mentre, da comandante del reggimento \"Cavalleggeri di Alessandria\", tornava a Vodizze (Vodice) da un\u2019ispezione al presidio distaccato di Cista Piccola (\u010cista Mala). Alberto da Zara non si spos\u00f2 mai, in compenso la sua condotta di vita brillante la sua frequentazione di ambienti mondani in Italia, ma soprattutto durante le destinazioni all'estero, gli procurarono fama di \"latin lover\". Fra le sue conquiste, durante il primo periodo passato in Cina, sembra ci sia stata l'allora signora Wallis Simpson futura moglie dell'ex re inglese Edoardo VIII.\nInizi della carriera.\nDa Zara entr\u00f2 in Accademia Navale nel novembre del 1907, ne usc\u00ec guardiamarina nel 1911. Il primo imbarco fu sulla corazzata \"Roma\", successivamente imbarc\u00f2 sulle gemelle \"Vittorio Emanuele\", con il quale partecip\u00f2 alla guerra Italo-turca, e \"Regina Elena\". In quel periodo Da Zara si distinse anche per le attivit\u00e0 sportive, particolarmente nel canottaggio portando spesso alla vittoria gli armi delle navi sulle quali era imbarcato. Sottotenente di Vascello dal 1913, nell'imminenza dell'entrata dell'Italia nella Prima guerra mondiale imbarc\u00f2 sul cacciatorpediniere \"Irrequieto\".\nPrima guerra mondiale.\nAgli inizi della prima guerra mondiale fu prescelto per comandare un reparto che aveva il compito di occupare l'isolotto adriatico di Pelagosa. Obiettivo dell'azione era quello di impiantare sull'isola una stazione di avvistamento per controllare il traffico nemico. Lo sbarco avvenne l'11 luglio 1915. Passata l'iniziale sorpresa la Marina Austriaca inizi\u00f2 una serie di azioni navali con l'intento di sloggiare il piccolo reparto. L'isola venne bombardata a pi\u00f9 riprese, sia dal mare, sia dall'aria. Su Pelagosa ruotarono tutte le operazioni navali adriatiche di quel periodo. Italiani e Francesi mantenevano un sommergibile sempre in agguato nei pressi dell'isola.\nDa Zara e il suo reparto resistettero con determinazione a tutti gli attacchi. Particolarmente violento fu l'attacco navale del 28 luglio. Ai primi di agosto vennero inviati rinforzi fra cui anche il Tenente di Vascello Ricciardelli che assunse il comando essendo superiore di Da Zara. La situazione del presidio era per\u00f2 insostenibile. Un ultimo attacco austriaco, il 17 agosto, indusse lo Stato Maggiore a reimbarcare il piccolo reparto dopo poco pi\u00f9 di un mese di occupazione. Per questa azione Da Zara ebbe la promozione a Tenente di Vascello, rimase anche lievemente ferito all'orecchio destro e quindi fu convalescente sino a dicembre quando imbarc\u00f2 sul cacciatorpediniere \"Nievo\".\nCon il \"Nievo\", basato a Brindisi, partecip\u00f2 alle operazioni di contrasto navale che si svolsero nel basso Adriatico. Dai primi di dicembre del 1915 fino al maggio 1917 l'unit\u00e0 fu impiegata in tutti i principali combattimenti che si svolsero in questo settore. Il 29 dicembre 1915 contrast\u00f2 le forze austriache che avevano bombardato Durazzo. Un anno dopo un analogo combattimento contro il gruppo austriaco che aveva attaccato lo sbarramento del canale d'Otranto. Ma la maggior parte delle missioni di questo periodo furono estenuanti scorte al traffico da e per l'Albania soprattutto quando scatt\u00f2 l'operazione per salvare i resti dell'esercito serbo.\nDopo un viaggio negli Stati Uniti, nel luglio 1917 imbarc\u00f2 sull'esploratore \"Sparviero\". Anche con lo \"Sparviero\" venne inizialmente utilizzato nel basso Adriatico. Dall'agosto invece la dislocazione fu a Venezia a sostegno delle operazioni navali in quel settore. La guerra nell'alto Adriatico era condotta pi\u00f9 che altro dai MAS e l'unica azione significativa fu uno scontro a fine settembre 1917. Dall'aprile 1918 la squadriglia formata da \"Aquila\" e \"Sparviero\" torn\u00f2 a Brindisi. Con i combattimenti del 5 e del 24 ottobre nei pressi di Durazzo si concluse l'esperienza di Da Zara nella Prima guerra mondiale, conflitto durante il quale si era distinto guadagnandosi anche alcune decorazioni.\nPeriodo fra le due guerre.\nNel primo dopoguerra arriv\u00f2 per Da Zara il primo comando: la cannoniera \"Cirenaica\". Questo imbarco inaugur\u00f2 un lungo periodo di destinazioni all'estero. Con la \"Cirenaica\" fu distaccato per quasi due anni nel Dodecaneso. Pi\u00f9 lungo ed importante l'incarico successivo: comandante della cannoniera \"Carlotto\", in Cina, dal 1922 al 1925. Il periodo cinese per un ufficiale dal carattere indipendente ed avventuroso come Da Zara fu estremamente felice. Le navigazioni sullo Jang-Tze e il comando della guardia della Legazione italiana a Pechino furono accompagnate dalla partecipazione alla vita mondana e cosmopolita della Shanghai degli anni Venti. Nel frattempo, nel 1923, era diventato Capitano di Corvetta.\nDal 1925, tornato in patria, la sua carriera prosegu\u00ec con regolarit\u00e0. Comandante in seconda dell'incrociatore \"Quarto\" e comandante dei cacciatorpediniere \"Prestinari\" e \"Crispi\". capitano di fregata dal 1927, fu comandante in seconda della corazzata \"Duilio\", comandante della nave scuola \"Cristoforo Colombo\" dal 15 giugno 1932 e nella crociera addestrativa del 1933 nella quale vennero percorse a vela 10000 miglia nautiche, comandante del cacciatorpediniere e della squadriglia \"Zeffiro\". Tutti questi comandi furono inframmezzati dalla destinazione a Venezia, nel 1928, come sottocapo di stato maggiore del Comando Militare marittimo dell'Alto Adriatico e dalla frequentazione, a Livorno, nel 1930, dell'Istituto di Guerra Marittima.\nCon la nomina a capitano di vascello, nel novembre 1933, venne destinato ad essere il primo comandante dell'incrociatore \"Emanuele Filiberto Duca d'Aosta\" allora in allestimento presso i cantieri OTO di Livorno. Con questo comando si inizier\u00e0 un periodo di quasi dieci anni durante il quale Da Zara legher\u00e0 il suo nome, in pace ed in guerra, a quello degli incrociatori leggeri da settemila tonnellate della Regia Marina. Dopo i \u201cDi Giussano\u201d e i \u201cCadorna\u201d si trattava dei primi veri incrociatori leggeri della marina e trovarono in Da Zara un valido utilizzatore, sia come comandante, sia, successivamente, come ammiraglio.\nLAosta\" venne consegnato alla Marina l'11 luglio 1935. L'attivit\u00e0 dell'unit\u00e0 fu subito molto intensa dal momento che fu nave ammiraglia della 7\u00aa Divisione e anche ammiraglia della 2\u00aa Squadra navale. Sull'unit\u00e0 si alternarono diversi ammiragli, Campioni, Salza, Denti, Bernotti. Con quest'ultimo fu ammiraglia di squadra nel periodo in cui pi\u00f9 acuta fu la crisi politica con la Gran Bretagna a seguito della guerra Etiopica e frequenti erano le mobilitazioni. Successivamente partecip\u00f2 anche ad alcune missioni durante la guerra di Spagna. Fra queste il bombardamento di Valencia la notte del 15 febbraio 1937.\nDall'aprile 1937 pass\u00f2 al comando dell'incrociatore leggero \"Raimondo Montecuccoli\". Dal settembre successivo, con la crisi e la guerra fra la Cina e il Giappone, l'incrociatore fu destinato a compiti di nave stazionaria per rappresentare e difendere gli interessi dell'Italia in Estremo Oriente. Fu questo il secondo periodo cinese della vita marinara di Da Zara che non nascondeva le sue simpatie per la Cina nonostante che lo stesso Mussolini, prima della partenza, gli avesse dato istruzioni di \u201cnippofilia ad oltranza\u201d. Rientr\u00f2 in Italia nel novembre 1938 e sbarc\u00f2 dal \"Montecuccoli\" alla fine di dicembre. Era ormai imminente la promozione al grado superiore.\nIl 2 gennaio 1939 arriv\u00f2 la nomina a contrammiraglio. Sembrava destinato ad un incarico a Roma ma la sua idiosincrasia per gli ambienti ministeriali indusse i vertici della Regia Marina ad affidargli un altro compito. Dall'aprile, in concomitanza con l'invasione da parte dell'Italia, ebbe la guida del Comando militare marittimo in Albania. Era la prima destinazione a terra dopo circa dieci anni passati a bordo. L'occupazione dell'Albania fu una delle tante aggressioni dell'Italia fascista e in quel frangente Da Zara venne e trovarsi circondato da tutti quei personaggi del regime tipici di queste avventure. Trascorse in Albania poco pi\u00f9 di un anno venendo rimpatriato nel maggio 1940.\nSeconda guerra mondiale.\nPeriodo iniziale.\nAll'entrata dell'Italia nella Seconda guerra mondiale, il 10 giugno 1940, aveva il comando del gruppo del \u201cDi Giussano\u201d che faceva parte della 4\u00aa Divisione dell'ammiraglio Alberto Marenco di Moriondo. La divisione, inizialmente, venne impiegata nelle operazioni inquadrata nella 1\u00aa Squadra Navale. La partecipazione della 4\u00aa Divisione alla Battaglia di Punta Stilo non fu per\u00f2 particolarmente brillante: per noie all'apparato motore il \"Cadorna\" e il \"Diaz\" dovettero rientrare anzitempo e la divisione rimasta coi soli \"Da Barbiano\" e \"Di Giussano\" scambi\u00f2 qualche cannonata con gli incrociatori inglesi prima dello scontro fra corazzate. Lo stesso Da Zara ricorda la \u201cbattaglia\u201d, termine per lui esagerato, con parole deludenti.\nPer circa un anno le destinazioni di Da Zara furono secondarie, imbarchi su unit\u00e0 non di prima linea, turni di riposo, incarichi amministrativi. Finch\u00e9 ebbe il comando del gruppo \u201cDa Giussano\u201d ebbe destinazione nel basso Tirreno ed effettu\u00f2 alcune scorte a convogli e operazioni di posa di mine, quando pass\u00f2 a comandare il gruppo \u201cAosta\u201d, alla 7\u00aa Divisione, non prese parte ad alcuna operazione. Ai primi di novembre, per soli cinque giorni, ebbe il comando di un gruppo leggero di base a Brindisi con insegna sull'incrociatore \"Bande Nere\". Sbarc\u00f2 alla met\u00e0 di dicembre e rimase in disponibilit\u00e0 per alcuni mesi fino al febbraio 1941 quando ebbe il comando dell'Arsenale della Spezia, incarico prevalentemente amministrativo.\nDal 1\u00ba agosto 1941 divenne capo dell'Ispettorato antisommergibili. Incarico inusuale per Da Zara che non aveva mai prestato servizio ne su un'unit\u00e0 subacquee, ne su navi destinate alla loro caccia. Da Zara si dedic\u00f2 al compito con la consueta energia seguendo due indirizzi: il reclutamento e l'addestramento del personale necessario per la lotta antisommergibili e, soprattutto, l'avvio di un programma di costruzioni specializzate per lo specifico compito. Fu lui a far mettere allo studio e realizzare prima le V.A.S. (\"Vedetta Anti Sommerigibile\"), poi le corvette della classe \"Gabbiano\" che iniziarono ad essere messe sugli scali dal gennaio 1942. Queste ultime si rivelarono unit\u00e0 particolarmente indovinate tanto da rimanere in servizio per circa un trentennio.\nLa VII Divisione.\nLasciato l'incarico all'Ispettorato Antisommergibili Da Zara ebbe il primo comando operativo da ammiraglio di divisione. Il 5 marzo 1942 imbarc\u00f2 a Taranto come comandante della 7\u00aa Divisione subentrando a Raffaele de Courten. La 7\u00aa Divisione era composta dagli incrociatori delle classi \u201cMontecuccoli\u201d e \u201cDuca d'Aosta\u201d unit\u00e0 che Da Zara conosceva assai bene dal momento che aveva comandato entrambe quando era Capitano di Vascello. Fra il 7 e il 16 marzo ebbe cos\u00ec modo di partecipare alle operazioni \u201cV.5\u201d e \u201cSirio\u201d, ad aprile alla \u201cLupo\u201d, tutte di scorta a convogli diretti in Libia; dalla met\u00e0 di maggio la 7\u00aa Divisione venne dislocata a Cagliari nell'intento di bloccare i trasporti veloci di rifornimenti che gli inglesi effettuavano verso Malta impiegando il posamine \"Manxman\".\nIl complesso di scontri aeronavali noto come battaglia di \"Mezzo Giugno\" vide Da Zara nel ruolo di protagonista. Alla 7\u00aa Divisione venne infatti affidato il compito di contrastare, nel Mediterraneo Occidentale, le forze inglesi dell'operazione \u201cHarpoon\u201d. Scopo dei britannici era rifornire Malta con un convoglio composto da sei mercantili. La sera del 14 giugno la divisione, giunta da Cagliari la sera precedente, lasci\u00f2 Palermo per intercettare il convoglio inglese che si apprestava a forzare il canale di Sicilia. Da Zara, imbarcato sull'incrociatore \"Eugenio di Savoia\", aveva con s\u00e9 anche il \"Montecuccoli\" e sette cacciatorpediniere che presto si ridussero a cinque perch\u00e9 sia lo \"Zeno\" sia l'\"Oriani\" lamentarono avarie e dovettero rientrare.\nPantelleria.\nLo scontro, divenuto poi noto come \"Battaglia di Pantelleria\" (per gli inglesi \"operazione Harpoon\"), ebbe inizio alle 5,39 del 15 giugno 1942. Nella prima fase Da Zara mand\u00f2 \"Vivaldi\" e \"Malocello\", i cacciatorpediniere pi\u00f9 lenti, all'attacco diretto del convoglio mentre con gli incrociatori e gli altri cacciatorpediniere impegn\u00f2 la scorta. Gli inglesi reagirono emettendo cortine di nebbia. In una lunga serie di schermaglie, fra le 6,00 e le 7,40, \"Eugenio di Savoia\" e \"Montecuccoli\" misero a segno diversi colpi sul cacciatorpediniere \"Bedouin\" e sull'incrociatore \"Cairo\". Nel frattempo, alle 6,15, il \"Vivaldi\" era stato danneggiato e dovette essere assistito dal \"Malocello\". Alle 7,00, Da Zara mand\u00f2 \"Ascari\", \"Gioberti\" e \"Premuda\", i cacciatorpediniere che gli restavano, a soccorrere \"Vivaldi\" e \"Malocello\" rimanendo con i soli incrociatori.\nAlle 8,15, perso il contatto con il convoglio, Da Zara preoccupato che, per dirigere su Malta, gli inglesi passassero nel varco fra uno sbarramento minato e Pantelleria, decise di risalire lo sbarramento a levante e da sud a nord allontanandosi in tal modo dal convoglio. Fu questa probabilmente la decisione che consent\u00ec agli inglesi di salvarsi da una totale disfatta. Alle 9,00 infatti il capitano di vascello Hardy, comandante del \"Cairo\" e del convoglio, decise di puntare su Malta con i due mercantili superstiti lasciando gli altri al loro destino passando proprio a sud dello sbarramento minato e quindi a poppa della 7\u00aa Divisione. Da Zara impieg\u00f2 due ore per doppiare il campo minato e ripresentarsi sul luogo dell'azione dove ardevano le navi inglesi danneggiate.\nLa vista dei roghi fece ritenere a Da Zara di aver riportato un notevole successo. Alle 12,15 venne avvistato il cacciatorpediniere \"Partridge\" con il \"Bedouin\" a rimorchio. Il \"Partridge\" lasci\u00f2 il rimorchio e si dilegu\u00f2. Mentre i cacciatorpediniere italiani stavano per finire il \"Bedouin\" questi venne affondato dagli aerosiluranti. Hardy, con le navi superstiti, era poco oltre l'orizzonte ma non c'erano ricognitori italiani ad informare Da Zara. Alle 14,15 pervenne alla 7\u00aa Divisione un messaggio da SUPERMARINA che \u201csalvo circostanze combattimento particolarmente favorevoli\u201d si doveva terminare il contatto per essere nel Tirreno non oltre le 21,00. La divisione lasci\u00f2 cos\u00ec l'area della battaglia e, dopo aver subito alcuni attacchi aerei, rientr\u00f2 a Napoli nel pomeriggio del giorno 16.\nLa valutazione dello scontro da parte di Da Zara fu assai ottimistica. Per lui erano stati affondati un incrociatore, sei cacciatorpediniere e quattro mercantili. In effetti la 7\u00aa Divisione aveva colpito ripetutamente le unit\u00e0 inglesi e le aveva costrette a ritirarsi. Era la prima volta che accadeva durante la guerra; probabilmente perch\u00e9 le distanze medie di combattimento, a differenza che in precedenza, erano state inferiori. I risultati invece non furono quelli stimati da Da Zara: \"Partridge\" e \"Cairo\" erano stati solo danneggiati. Il \"Bedouin\" e le altre navi avevano ricevuto il colpo di grazia dagli aerosiluranti, cosa pi\u00f9 grave due mercantili erano giunti intatti a Malta. Comunque Da Zara ritenne sempre di essere stato l'unico ammiraglio italiano ad aver battuto gli inglesi durante la guerra.\nLa fine della guerra.\nPi\u00f9 sfortunata fu la partecipazione della 7\u00aa Divisione alla battaglia di \u201cMezzo agosto\u201d. Insieme alla 3\u00aa Divisione avrebbe dovuto attaccare nel canale di Sicilia il convoglio \u201cPedestal\u201d ma, per ragioni prudenziali, venne fatta rientrare subendo il siluramento dell'incrociatore \"Attendolo\". Le sorti della guerra da allora volsero a sfavore dell'Asse e non ci furono pi\u00f9 possibilit\u00e0 per Da Zara di partecipare ad altre operazioni. Il 4 dicembre 1942, a Napoli, in un bombardamento, la divisione sub\u00ec la perdita definitiva dell'\"Attendolo\" e i danneggiamenti dell'\"Eugenio di Savoia\" e del \"Montecuccoli\". La divisione venne trasferita a Genova dove Da Zara, il 26 aprile 1943, convalescente dopo aver subito un intervento chirurgico, lasci\u00f2 il comando al parigrado Romeo Oliva.\nDal 1\u00ba agosto 1943 divenne comandante della 5\u00aa Divisione dislocata a Taranto e del \u201cGruppo Sud\u201d delle Forze Navali da Battaglia. L'armistizio lo colse in questo incarico e a dover gestire, suo malgrado, una situazione estremamente difficile stretto nella morsa fra gli ammiragli sottoposti, come Galati, riluttanti ad arrendersi e favorevoli all'autoaffondamento delle navi e dei superiori, come Bruto Brivonesi e Fioravanzo, pi\u00f9 realisti e favorevoli agli alleati. Si risolse a seguire il parere di questi ultimi e la sera del 9 settembre, in ottemperanza agli ordini di Roma, salp\u00f2 per Malta. Giunto nell'isola, causa la morte dell'ammiraglio Bergamini, si ritrov\u00f2 a comandare quel che rimaneva della flotta italiana in qualit\u00e0 di ammiraglio con pi\u00f9 anzianit\u00e0 di grado.\nIl giorno 11 settembre fu quindi Da Zara, in un'atmosfera carica di tensione, ad incontrare l'ammiraglio Cunningham e a prendere visione del testo dell'armistizio e delle clausole che nello specifico riguardavano la Marina. Ribad\u00ec che non avrebbe fatto ammainare la bandiera e consegnato le navi ricevendo dall'ammiraglio britannico l'assicurazione che non era previsto niente di ci\u00f2, anzi, i picchetti a bordo delle unit\u00e0 italiane sarebbero presto sbarcati. Da Zara rimase a Malta, come comandante delle Forze Navali, sino al dicembre 1943. Dopo alcuni mesi passati in disponibilit\u00e0 assunse il comando del Dipartimento dello Ionio. Concluse la carriera come Ammiraglio Ispettore delle Forze navali, incarico che assunse il 1\u00ba agosto 1944 e che lasci\u00f2 il 30 settembre 1946.\nDopoguerra.\nNell'ottobre 1946 lasci\u00f2 il servizio attivo per ritirarsi a vita privata a Foggia, citt\u00e0 natale della madre e dove risiedeva la sorella. Nel 1949 usc\u00ec la sua autobiografia: \"Pelle d'Ammiraglio\", opera fra le pi\u00f9 citate dagli storici ed autori navali in quanto costituisce un fedele affresco dell'ambiente e dei personaggi che caratterizzarono la Regia Marina nel periodo fra le due guerre mondiali. Lo stesso Da Zara, a detta di diversi autori, ne era uno dei pi\u00f9 tipici rappresentanti. Particolari e significative sono le descrizioni ed i giudizi, talvolta caustici, su colleghi come gli ammiragli Bernotti, Cavagnari o Iachino.\nL'ammiraglio di squadra Alberto da Zara mor\u00ec a Foggia il 4 giugno 1951.\nPromozioni.\nGuardiamarina (1911), sottotenente di vascello (1913), tenente di Vascello (1915), capitano di corvetta (1923), capitano di fregata (1927), capitano di vascello (1933), contrammiraglio (1939), ammiraglio di divisione (1941), ammiraglio di squadra (1944)."}
{"id": "2330585", "revid": "6923", "url": "https://it.wikipedia.org/wiki?curid=2330585", "title": "Aragostiera", "text": ""}
{"id": "2330587", "revid": "183483", "url": "https://it.wikipedia.org/wiki?curid=2330587", "title": "Ammasso della Farfalla", "text": ""}
{"id": "2330588", "revid": "183483", "url": "https://it.wikipedia.org/wiki?curid=2330588", "title": "M6 (astronomia)", "text": ""}
{"id": "2330590", "revid": "767487", "url": "https://it.wikipedia.org/wiki?curid=2330590", "title": "Christifideles laici", "text": "Christifideles laici \u00e8 un'Esortazione apostolica post-sinodale del papa Giovanni Paolo II, firmata a Roma il 30 dicembre 1988 come riassunto e compendio della dottrina sorta dal Sinodo dei vescovi del 1987 sul tema \"Vocazione e missione dei laici nella chiesa e nel mondo\".\nNel proliferare di Associazioni e movimenti cattolici che si \u00e8 avuto nel periodo del Concilio e seguente ad esso, l'importanza del documento sta nell'indicare le strade maestre della partecipazione dei laici nella vita della chiesa, e in particolare indica i necessari criteri di ecclesialit\u00e0 (n. 30) per i movimenti e le associazioni di fedeli."}
{"id": "2330594", "revid": "39884", "url": "https://it.wikipedia.org/wiki?curid=2330594", "title": "Avvakum Petrovi\u010d", "text": ""}
{"id": "2330601", "revid": "1272592", "url": "https://it.wikipedia.org/wiki?curid=2330601", "title": "Opere di Antoon van Dyck", "text": "Segue un elenco, ad oggi incompleto, delle opere del pittore fiammingo Antoon van Dyck (1599-1641).\nRitratti (1613-1632).\nIl periodo che va dal 1613 al 1632 van Dyck lo trascorse in varie parti d'Europa: nella nativa Anversa, dove inizi\u00f2 a dipingere, prima sotto Hendrick van Balen e poi con Rubens; in Inghilterra, alla corte di Giacomo I Stuart, anche se solo per un breve periodo; in Italia, dove ebbe l'opportunit\u00e0 di conoscere i capolavori di grandi artisti del passato, ed infine nuovamente nelle Fiandre.\nRitratti (1632-1649).\nIl periodo che va dal 1632 al 1641, anno della morte dell'artista, van Dyck lo trascorse quasi interamente a Londra, alla corte del suo protettore, il re d'Inghilterra Carlo I Stuart. Il re, amante dell'arte, fece di van Dyck il suo Primo Pittore di Corte e gli confer\u00ec il titolo di baronetto. Tuttavia van Dyck si spost\u00f2 per brevi periodi ad Anversa, Bruxelles e Parigi, dove sperava di trasferirsi al servizio di Luigi XIII.\nDipinti mitologici.\nCelebre soprattutto come ritrattista, van Dyck si dedic\u00f2 anche alla realizzazione di opere caratterizzate da scene storiche, mitologiche, e sacre."}
{"id": "2330606", "revid": "76813", "url": "https://it.wikipedia.org/wiki?curid=2330606", "title": "D\u017eoni Vilson", "text": ""}
{"id": "2330610", "revid": "98077", "url": "https://it.wikipedia.org/wiki?curid=2330610", "title": "Boncompagni-Ludovisi", "text": ""}
{"id": "2330620", "revid": "124927835", "url": "https://it.wikipedia.org/wiki?curid=2330620", "title": "Pino Zac", "text": "Biografia.\nIl periodo giovanile.\nNato a Trapani da padre pugliese e madre abruzzese. Studia architettura a Roma ma decide in seguito di dedicarsi completamente all'illustrazione. A vent'anni, nel 1950, crea \"Gatto Filippo\", primo fumetto in Italia che sviluppa le tematiche in strisce autoconclusive, la cui pubblicazione \u00e8 durata fino al 1958 sul quotidiano \"Paese Sera\". Come autore di fumetti raggiunge la popolarit\u00e0 anche con \"Kirie eleison\" e \"L'Orlando Furioso\".\nCollabora nel 1953 e nel 1954 con il Pioniere con una serie di fumetti e disegni tra cui \"Sport preferito\" (1953) e \"Donato l'omino mascherato\" (1954)\nGli anni '60 e '70: Tra cinema d'animazione e riviste francesi.\nSi dedica al cinema d'animazione e inizia a lavorare per diverse testate. Collabora con Mauro Bolognini nel 1964, per la realizzazione di due episodi del film \"La donna \u00e8 una cosa meravigliosa\". L'anno successivo propone su pellicola il personaggio di Gatto Filippo. Co-dirige insieme a Franco Rossi \"Viaggio di lavoro\", episodio del film \"Capriccio all'italiana\" del 1968 curandone l'animazione. Nel 1970 gira con tecnica mista \"Il cavaliere inesistente\", tratto dall'omonimo romanzo di Italo Calvino. Nel 1973 Mario Monicelli gli affida la parte di uno squattrinato fotografo di sinistra nel film \"Vogliamo i colonnelli\".\nCollabora con le testate francesi \"Le Canard encha\u00een\u00e9\", \"Pilote\" e \"L'\u00e9cho des savanes\" e fonda, a Londra, la rivista \"Playtime\". Negli anni settanta, sulla rivista \"Eureka\" diretta da Luciano Secchi, propone prima la versione a fumetti dell\"'Orlando furioso\" e poi la striscia \"Kirie &amp; Leison\", che ha come protagonista un diavolo e un sacerdote e che ironizza sul compromesso storico tra comunisti e democristiani. Nel 1975 realizza la serie di incisioni \"La com\u00e9die de l'art\" presso la scuola stamperia di Gerardo Lo Russo e fonda il giornale satirico \"Quaderni del Sale\".\n1977-1985: Dalla rivista \"Il Male\" a \"L'Anamorfico\".\nNel 1977 con Vauro fonda il settimanale di satira politica \"Il Male\", realizzando tra l'altro le prime copertine. Nei primi anni ottanta, partecipa come ospite a varie trasmissioni dell'emittente romana Tele Roma 56, la televisione del Prof. Arch. Bruno Zevi. Tele Roma 56 fu decisiva per le varie campagne referendarie radicali degli anni ottanta nel corso delle quali Marco Pannella fece i proverbiali scioperi della fame e della sete. Le scenografie di tutte le trasmissioni politiche dell'epoca erano proprio di Pino Zac. Alcuni disegni su carta, donati da Pino Zac a Luigi Del Mastro, regista di molti di quei momenti politici, sono visibili nella sezione \"Collegamenti esterni\".\nNel 1981 illustra, in Francia, una rara edizione di Tarocchi, i \"Tarot de l'an 2000\". Nel 1983 fonda \"L'Anamorfico\", una rivista anch'essa di satira politica che usc\u00ec per 5 numeri, da novembre 1983 a marzo 1984. La rivista era composta da una cartellina contenente sei fogli separati. Ognuno di questi si apriva tre volte, fino ad ottenere 4 facciate da 43x60 cm, grosso modo le dimensioni dei quotidiani di grande formato dell'epoca, in un formato che veniva utilizzato anche dall'intero numero de \"Il Male\" quando conteneva parodie di grandi quotidiani dell'epoca. Le pagine ospitavano spesso, ma non sempre, disegni anamorfici. La rivista pubblic\u00f2 disegni di Yves Got, Paola Marchesin, Flavio Costantini, Furio Scarpelli oltre ad alcuni fra i pi\u00f9 grandi illustratori europei, e scritti di Oliviero Beha, Oreste Del Buono, Antonio Amurri, Maurizio Costanzo, Paolo Liguori, Bruno Ballardini, Valter Vecellio, Fabio Di Iorio, Franco Valobra e altri ancora.\nNegli ultimi anni di vita si trasferisce a Fontecchio (L'Aquila), dove un infarto lo stronca a soli 55 anni.\nDopo la morte.\nNel 2015 la 72\u00aa Mostra internazionale d'arte cinematografica di Venezia rende omaggio a Pino Zac nel suo trentennale dalla morte con la selezione de \"I fiori del Male\", film documentario di Massimo Denaro con la partecipazione di Drahomira Biligova, Jacopo Fo, Riccardo Mannelli, Vincenzo Sparagna, Vauro, Vincino, Valter Zarroli. Ripercorrendo la sua attivit\u00e0 di regista-animatore, nonch\u00e9 di autore satirico negli anni della sua direzione al giornale satirico \"Il Male\", il film costituisce denuncia dei trent'anni di silenzio calati sulla memoria artistica di Pino Zac. Il film \u00e8 prodotto dal Centro sperimentale di cinematografia, sede Abruzzo, ed \u00e8 girato, in parte, nell'ultima residenza a Fontecchio."}
{"id": "2330629", "revid": "83531", "url": "https://it.wikipedia.org/wiki?curid=2330629", "title": "Tyrrell 010", "text": "La Tyrrell 010 fu una vettura di Formula 1 che esord\u00ec nella stagione 1980 e corse anche in quella seguente. Spinta da un tradizionale motore Ford Cosworth DFV, adottava un cambio Hewland FGA 400, e fu concepita in monoscocca d'alluminio da Maurice Philippe.\nFece il suo esordio con Jean-Pierre Jarier e Derek Daly nel Gran Premio del Sud Africa 1980. Nella stagione conquist\u00f2 un quarto posto (con Daly nel Gran Premio di Gran Bretagna) e tre quinti posti (tutti con Jarier), per un totale di 9 punti. Negli ultimi due gran premi della stagione una terza vettura fu affidata a Mike Thackwell, consentendo cos\u00ec al neozelandese di diventare il pi\u00f9 giovane pilota ad aver mai preso il via in un gran premio di Formula 1, in Canada, a soli 19 anni, 5 mesi e 29 giorni.\nNella stagione 1981 venne utilizzata soprattutto nella prima parte dell'annata. Eddie Cheever fu quarto nel Gran Premio di Gran Bretagna, quinto a Long Beach e Monaco e sesto in Belgio.\nNel 1980 fu gommata Goodyear, mentre nella stagione 1981 utilizz\u00f2 pneumatici Michelin tranne che nelle ultime due gare in cui venne messa in pista (Germania e Austria) in cui utilizz\u00f2 gomme Avon."}
{"id": "2330630", "revid": "21880", "url": "https://it.wikipedia.org/wiki?curid=2330630", "title": "Louis Fraser", "text": "In giovent\u00f9 Fraser fu curatore del museo della \"Zoological Society of London\". Partecip\u00f2 alla spedizione sul fiume Niger (Allen &amp; Thomson 1841-1842) come scienziato della \"African Civilization Society\". Al suo ritorno fu incaricato di occuparsi della collezione di Lord Derby al \"Knowsley Hall\". Scrisse nel 1850 \"Zoologica Typica\", illustrato con immagini di animali da lui scoperti (specialmente uccelli) e di animali rari della collezione del \"Zoological Society Museum of London\". Sempre nel 1850 Fraser fu nominato Console di \"Quidah\" (attuale Benin) in Africa Occidentale. Tra il 1859-1860 catalog\u00f2 uccelli e animali dell'Ecuador e della California, sempre per conto della \"Zoological Society of London\". In quel periodo apr\u00ec un negozio di uccelli esotici in Regent Street a Londra. Trascorse gli ultimi anni della sua vita in America."}
{"id": "2330632", "revid": "297745", "url": "https://it.wikipedia.org/wiki?curid=2330632", "title": "Regoliere", "text": ""}
{"id": "2330646", "revid": "183694", "url": "https://it.wikipedia.org/wiki?curid=2330646", "title": "Venere e Adone (Tiziano Londra)", "text": "Venere e Adone \u00e8 un dipinto a olio su tela (177x187 cm) attribuito a Tiziano Vecellio e bottega, e databile al 1555. \u00c8 conservato nella National Gallery di Londra.\nStoria e descrizione.\nDopo una notte d'amore neanche Venere riesce a trattenere il giovane Adone dall'andare a caccia. Aurora \u00e8 gi\u00e0 in cielo... o forse \u00e8 Venere che \u00e8 gi\u00e0 lass\u00f9, mentre ancora l'amore la trattiene qui sulla terra? Ma i cani sono gi\u00e0 pronti, Amore dorme ancora... il cacciatore deve partire. Tra gli alberi, laggi\u00f9, la morte \u00e8 in agguato sotto forma di un cinghiale.\nQuesta versione del dipinto di Tiziano del mito di Adone innamorato di Venere, \u00e8 tratta, come le altre, da Ovidio. Il dipinto pu\u00f2 essere considerato emblematico della reinterpretazione del mito da parte dell'artista cadorino: \u00e8 meglio per l'uomo tenersi lontano dalla divinit\u00e0, perch\u00e9 potr\u00e0 derivargli solo maggior disgrazia.\nIn questo senso vanno lette tutte le \u00abpoesie\u00bb, cio\u00e8 i quadri a soggetto mitologico che Tiziano eseguir\u00e0 per la corte imperiale (Carlo V e poi Filippo II). Si tenga anche conto che, come per \"Danae\", questo particolare soggetto ebbe molto successo e quindi Tiziano e la sua bottega ne eseguirono almeno sette versioni, compresa la prima, conservata al Prado di Madrid.\nRispetto a quest'ultima le differenze sono molto poche: il personaggio di Adone \u00e8 pi\u00f9 giovane, la figura in cielo \u00e8 pi\u00f9 dettagliata e rappresenta Aurora oppure la stessa Venere, la presenza del cinghiale tra gli alberi, preannuncio di morte per il giovane cacciatore.\nIl dipinto \u00e8 una delle 38 tele della Collezione di John Julius Angerstein, acquisita nel 1824 dal governo britannico per 57.000 sterline e che costituiscono il nucleo fondante della National Gallery."}
{"id": "2330650", "revid": "110157", "url": "https://it.wikipedia.org/wiki?curid=2330650", "title": "The Dwarves Come Clean", "text": "The Dwarves Come Clean \u00e8 il settimo album di studio del gruppo punk statunitense Dwarves, pubblicato nel febbraio 2000 da Epitaph Records. \u00c8 stato ripubblicato su picture disc nel luglio dello stesso anno su Cold Front Records."}
{"id": "2330652", "revid": "16551", "url": "https://it.wikipedia.org/wiki?curid=2330652", "title": "Tauf", "text": "Per tauf si intende una tecnica edilizia composta da muri di fango e paglia costruiti su fondazioni di pietra. Dall'invenzione dei mattoni \"a sigaro\" e successivamente degli stampi per mattoni di argilla cruda la tecnica si evolse in una struttura muraria formata da mattoni di argilla essiccata su fondazioni di pietra"}
{"id": "2330653", "revid": "1842072", "url": "https://it.wikipedia.org/wiki?curid=2330653", "title": "Strings (Unix)", "text": "strings \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX e GNU, che legge i dati di uno o pi\u00f9 file, o i dati provenienti dallo \"standard input\", ricercando in essi delle sequenze di byte rappresentanti valide stringhe di caratteri visibili, e le visualizza sullo \"standard output\", una linea per ciascuna stringa trovata, opzionalmente indicando anche l'offset a cui la stringa \u00e8 stata trovata.\nIl funzionamento si basa sul fatto che solo alcune delle sequenze di byte presenti in un flusso di dati possono rappresentare anche delle valide stringhe di caratteri secondo la codifica di caratteri in uso.\nIl comportamento predefinito prevede di ricercare stringhe composte da almeno 4 caratteri, e di considerare solo le porzioni dei dati ritenute rilevanti (ad esempio, nel caso di file eseguibili nel formato nativo del sistema, sono normalmente prese in considerazione solo le sezioni contenenti i dati del programma, e non quelli contenenti ad esempio le istruzioni).\nSintassi.\nLa sintassi generale del comando \"strings\" \u00e8 la seguente:\n strings [\"opzioni\"] [--] [\"file1\" \u2026]\nI parametri facoltativi \"file\" specificano i nomi dei file da cui leggere i dati. Se non sono specificati, o se \u00e8 un trattino (-), \"strings\" legge i dati provenienti dallo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nEsempi.\nMostra le stringhe nelle sole sezioni considerate rilevanti del file /bin/ls:\n strings /bin/ls\nMostra le stringhe di almeno 6 caratteri del file /tmp/dati.dat, indicando anche l'offset in forma esadecimale:\n strings -a -n 6 -t x /tmp/dati.dat"}
{"id": "2330654", "revid": "1305772", "url": "https://it.wikipedia.org/wiki?curid=2330654", "title": "Bianca Modenese", "text": "La Bianca Modenese, o Bianca Valpadana, \u00e8 una razza bovina autoctona dal mantello bianco latteo, tipica del territorio modenese.\nStoria.\nLe prime fonti storiche che trattano dell'esistenza di questo capo, affondano alla met\u00e0 del 1800 e, agli inizi del 1900, si contavano, all'incirca, 50.000 capi che sarebbero aumentati a 230.000 dopo mezzo secolo.\nNel 1935 un decreto disciplinava i caratteri tipici di questa razza, aggiungendo la denominazione di Bianca Val Padana.\nNata come razza utilizzata dai contadini italiani anche per la lavorazione dei campi, questa sua terza attitudine viene gradualmente a perdersi nel dopoguerra grazie all'invenzione dei trattori e dei mezzi agricoli e sar\u00e0 allevata solo per la produzione di latte e carne. Gradualmente \u00e8 stata sostituita con capi che garantiscano una maggiore produzione, facendo diminuire sensibilmente il numero di capi (nel 1994 se ne contavano 750 tra le province di Modena e Reggio Emilia). Per tale motivo la FAO ha inserito tale capo tra gli animali a rischio estinzione, pur rilevando come sia in atto un programma per invertire tale tendenza. In provincia di Modena \u00e8 nato nel 2006 un consorzio di allevatori e caseifici per la preservazione della razza e la produzione di Parmigiano-Reggiano in purezza, che a fronte di un prezzo pi\u00f9 elevato presenta migliori caratteristiche organolettiche ed una conservabilit\u00e0 decisamente maggiore. Alcuni allevatori conferiscono assieme a quello di altre razze pi\u00f9 diffuse anche il pregiato latte di Bianca, con produzione giornaliera limitata (18-25 litri) ma di alta qualit\u00e0 proteica e rapporto proteine-grassi ideale, a caseifici che lo utilizzano assieme per migliorare le caratteristiche del formaggio. A parziale vantaggio della Bianca Modenese va aggiunto che ogni capo resta in lattazione mediamente diversi anni pi\u00f9 a lungo delle altre razze comunementi utilizzate perch\u00e9 pi\u00f9 efficienti (fino a 40/50 litri/die). Il Parmigiano-Reggiano di Bianca Modenese \u00e8 prodotto ora ad una media di 10 forme/die da tre caseifici, due in alto Appennino ed uno (non associato ufficialmente al Consorzio) nella Pedemontana. Una vicenda simile ma con esiti produttivi e commerciali migliori \u00e8 quella del Parmigiano-Reggiano prodotto con latte di Vacca Rossa Reggiana. "}
{"id": "2330660", "revid": "486946", "url": "https://it.wikipedia.org/wiki?curid=2330660", "title": "Murtagh Morzansson", "text": ""}
{"id": "2330662", "revid": "6923", "url": "https://it.wikipedia.org/wiki?curid=2330662", "title": "Union Pacific Railway", "text": ""}
{"id": "2330664", "revid": "310914", "url": "https://it.wikipedia.org/wiki?curid=2330664", "title": "Anti-spam", "text": ""}
{"id": "2330670", "revid": "767487", "url": "https://it.wikipedia.org/wiki?curid=2330670", "title": "How to Win Friends and Influence People", "text": "How To Win Friends and Influence People \u00e8 l'ottavo album di studio del gruppo punk statunitense Dwarves, pubblicato nel 2000 da Reptilian Records. L'album prende il nome da un famoso best seller statunitense."}
{"id": "2330673", "revid": "1728", "url": "https://it.wikipedia.org/wiki?curid=2330673", "title": "Luigi Bongiovanni", "text": "Biografia.\nNacque a Reggio Emilia l'8 dicembre 1866, figlio di Giuseppe e Carolina Bigliardi. Dopo gli studi effettuati dapprima presso il Collegio Militare di Milano e poi presso la Regia Accademia militare di Artiglieria e Genio di Torino, nel 1896 fu nominato sottotenente dell'arma di artiglieria. Frequent\u00f2 la Scuola di guerra nel 1898 e successivamente entr\u00f2 nel Corpo di Stato maggiore come capitano. Tra il 1901 e il 1905 partecip\u00f2 alla missione italiana in Cina, incaricata di partecipare alla repressione della rivolta dei Boxer, visitando poi anche il Giappone. Tra il 1911 e il 1914 fu in Cirenaica dove prese parte, con il ruolo di Capo di stato maggiore della 2\u00aa Divisione speciale, alla guerra italo-turca. Durante tale conflitto si guadagn\u00f2 una Medaglia d'argento al valor militare e la promozione a tenente colonnello per merito di guerra nel novembre 1912. Nel 1914 fu inviato a Berlino come Addetto militare presso la locale Ambasciata d'Italia, ricoprendo tale ruolo fino all'anno successivo, durante il periodo della neutralit\u00e0 italiana. Molto apprezzato dalle autorit\u00e0 militari tedesche, nei suoi rapporti inviati a Roma diede un fedele quadro dell'atteggiamento tenuto degli ufficiali germanici davanti alla guerra di posizione. Nel corso del 1915 fu promosso al grado di colonnello.\nPrima guerra mondiale.\nL'entrata in guerra del Regno d'Italia, il 24 maggio, lo vide Capo di stato maggiore del VI e poi del II Corpo d'armata. Nel maggio 1916 assunse il comando della Brigata Ancona, distinguendosi nella difesa del saliente trentino e ottenendo la Croce di Cavaliere dell'Ordine militare di Savoia nel combattimento di Monte Novegno (12-13 giugno 1916) e una seconda Medaglia d'argento al valor militare per i combattimenti in Vallarsa (25 giugno-12 luglio 1916). Nell'agosto dello stesso anno assunse il comando della Brigata Firenze (127\u00ba e 128\u00ba Reggimento), operante nel settore di Plava, e fu promosso al rango di maggior generale. Nel maggio del 1917 divenne comandante della 3\u00aa Divisione, con la quale prese parte alle battaglie del monte Kuk, del monte Vodice e della Bainsizza. Il 7 ottobre dello stesso anno fu messo al comando del VII Corpo d'armata appartenente alla 2\u00aa Armata al comando del generale Luigi Capello. Poco dopo aver ricevuto l'incarico il VII Corpo d'armata fu destinato a schierarsi in seconda linea nella zona di Caporetto, con il compito di assicurare la continuit\u00e0 tra il IV Corpo d'armata del generale Cavaciocchi, posizionato a cavallo del massiccio del monte Nero, e il XXVII Corpo d'armata del generale Badoglio, posto di fronte a Tolmino.\nAlla vigilia dell'attacco austro-tedesco, il VII Corpo d'armata non aveva ancora completato lo schieramento delle divisioni appena assegnategli sulle alture della destra dell'Isonzo. Il comando del VII Corpo lamentava gli insufficienti collegamenti con i comandi di Badoglio e Cavaciocchi e non definiti i rispettivi settori operativi. Inoltre il comandante del VII Corpo d'armata non fu invitato a una riunione tenutasi presso il suo comando, posto a Carraria, cui parteciparono Cadorna, Capello e Badoglio. Il 24 ottobre le truppe austro-tedesche, superate rapidamente le linee del XXVII Corpo di Badoglio, ebbero facilmente ragione delle truppe del VII, approfittando della sorpresa tattica e del terreno favorevole. Il VII Corpo fu travolto un reparto alla volta, cessando praticamente di esistere come grande unit\u00e0 il giorno seguente, malgrado i suoi deboli tentativi di contromanovrare con le scarse riserve disponibili.\nIl 29 ottobre le truppe superstiti oltrepassarono il Tagliamento a Piniano. Il VII Corpo d'armata fu sciolto alla fine del mese di novembre ed egli fu destinato al comando della 69\u00aa Divisione, ricoprendo tale incarico fino al febbraio 1918. La Commissione d'inchiesta sulla disfatta di Caporetto non censur\u00f2 il suo operato, ritenendolo vittima della sorpresa tattica nemica, cos\u00ec come Badoglio.\nNel marzo dello stesso anno assunse il comando dell'Aeronautica italiana, posta alle dirette dipendenze del Comando Supremo, retto a quel tempo dal generale Armando Diaz. Nel ricoprire questo nuovo incarico rivel\u00f2 notevoli doti di organizzatore, legando il suo nome al momento di maggior fortuna dell'aviazione italiana. Anche se era un forte sostenitore dell'impiego in massa degli aeroplani, diede il suo assenso ad imprese spettacolari come il volo su Vienna compiuto da Gabriele D'Annunzio il 9 agosto 1918, con il quale era legato da amicizia trattenendo anche una corrispondenza epistolare. Sotto la sua direzione fu particolarmente curato l'addestramento dei piloti e del personale di terra. Per sfruttare al meglio le possibilit\u00e0 operative delle specialit\u00e0 bombardamento e caccia, chiese ed ottenne la costituzione di un'aviazione da bombardamento e di una da caccia. Fu intensificato il servizio di ricognizione strategica e soprattutto tattica.\nLasci\u00f2 la direzione dell'aeronautica nel marzo 1919, elevato nel frattempo al rango di tenente generale, divenendo per un breve periodo Governatore delle Isole del Dodecaneso e comandante superiore del Corpo di spedizione italiano nel Mediterraneo orientale, con Quartier generale a Rodi. Fu comandante di tale Corpo di spedizione, forte di 15.000 uomini, e suddiviso in vari dipartimenti, e missioni. per un breve periodo, dal 14 luglio al 22 agosto, in quanto fu richiamato in Italia, sostituito dal generale Vittorio Elia, perch\u00e9 censurato dalla Commissione d'inchiesta sulla sconfitta di Caporetto. Nel corso del 1920 abbandon\u00f2 il servizio attivo.\nGovernatore della Cirenaica.\nNel dicembre 1922 venne richiamato in servizio, nominato Governatore della Cirenaica il 7 gennaio 1923 con il compito specifico di realizzare la riconquista italiana della regione. In Cirenaica il controllo italiano era limitato a una ristretta fascia costiera, e il parlamento locale di Bengasi, sotto la presidenza del senusso Saf\u012b ad D\u012bn, cercava di ottenere una pi\u00f9 vasta autonomia di quella che la firma del trattato di er-Regima riconosceva alla regione. Egli attu\u00f2 subito la nuova linea politica predisposta da Luigi Federzoni con la denuncia dei patti precedentemente firmati, proclamando subito lo stato di assedio. Al rifiuto di Saf\u012b ad D\u012bn di rispettare i precedenti accordi di B\u016b Mariam, firmati il 30 ottobre 1921, avvi\u00f2 subito le operazioni militari, rioccupando il Sud bengasino fino ad Agedabia dove dichiar\u00f2 decaduti gli accordi con la Senussia, continuando le operazioni militari. Il 22 luglio 1923 fu elevato al rango di generale di corpo d'armata.\nNei primi mesi del 1924 un grave incidente di volo lo costrinse, il 24 del mese di maggio dello stesso anno, a lasciare il governatorato. Collocato a riposo, il 7 maggio 1929 venne nominato senatore del Regno d'Italia, Nominato membro del Consiglio superiore delle Colonie (dal 1927 presidente di sezione), tra il 1930 e il 1935 fu Regio Commissario dell'Istituto agronomico per l'Africa italiana, Membro della Commissione degli Affari dell'Africa italiana e Membro della Commissione per il giudizio dell'Alta Corte di Giustizia. Continu\u00f2 sempre a occuparsi di problemi coloniali e militari, collaborando anche a varie riviste, tra cui \"Nuova antologia\".\nSi spense a Roma il 4 aprile 1941."}
{"id": "2330677", "revid": "1318658", "url": "https://it.wikipedia.org/wiki?curid=2330677", "title": "Abbazia di Niederm\u00fcnster", "text": "L'abbazia di Niederm\u00fcnster (in tedesco \"Reichsstift Niederm\u00fcnster\"), presso Ratisbona, fu una sede di monache (\"Frauenstift\") della Baviera, in Germania, che al punto massimo del suo potere, era da considerarsi come la pi\u00f9 potente in Baviera. La chiesa abbaziale \u00e8 oggi adibita a chiesa parrocchiale della diocesi di Ratisbona.\nStoria.\nQuesta comunit\u00e0 religiosa femminile, dapprima dedicata a sant'Erardo di Ratisbona alla sua fondazione, seguendo la regola mista irlandese di San Colombano e san Benedetto, fino alla riforma generale benedettina di Benedetto d'Aniane. Successivamente \u00e8 dedicata all'Assunzione della Vergine Maria, e viene registrata come istituzione stabile a partire dall'889. La prima chiesa \u00e8 tradizionalmente di fondazione risalente all'VIII secolo, come viene riportato in un documento al duca Tassilo III di Baviera nel 788. Non \u00e8 chiaro se questa prima comunit\u00e0 fosse maschile o femminile, ma presto si sa che si svilupp\u00f2 come una delle case femminili pi\u00f9 importanti per la religione in Germania.\nLa chiesa venne interamente ricostruita su vasta scala ad opera del duca Enrico I di Baviera attorno alla met\u00e0 del X secolo. Enrico, alla sua morte, venne sepolto in questo luogo dopo che egli aveva lasciato grandi legati a favore di questo monastero e sua moglie Giuditta, vedova, si fece monaca e divenne badessa di questo monastero, venendo poi sepolta alla di lei morte nel 990 accanto al marito.\nLe strette relazioni che intercorrevano poi con la Dinastia ottoniana fecero di Niederm\u00fcnster una grande sede, ricca e potente. Tra i tesori di Niederm\u00fcnster si include ancora oggi anche il famoso Codice Uta, redatto attorno al 1025, realizzato con una decorazione in oro di pregevole fattura, commissionato da una badessa di Niederm\u00fcnster. Qui si trova anche una magnifica croce donata dalla regina Gisella di Baviera, figlia del duca Enrico II di Baviera e moglie del re Stefano d'Ungheria, dedicata alla tomba della madre, e lei stessa venne qui sepolta nel 1006.\nNel 1002 l'imperatore Enrico II il Santo, figlio del duca di Baviera Enrico II, garant\u00ec alla comunit\u00e0 lo status di abbazia imperiale dipendente esclusivamente dall'Imperatore, garantendogli nel contempo anche molta influenza nella fondazione della nuova cattedrale di Bamberga che proprio in quegli anni egli si accingeva a far realizzare.\nL'attuale chiesa romanica venne costruita nel 1152, dopo che un incendio aveva distrutto la precedente struttura, di cui si \u00e8 conservata solo la cripta di Sant'Erardo.\nTra il XVII ed il XVIII secolo la chiesa venne modernizzata, ma in maniera molto modesta, anche se non mancarono le opere di spicco come un prezioso crocifisso bronzeo con Maria Maddalena ai piedi della croce, realizzato da Georg Petel, oltre ad un reliquiario d'argento realizzato nell'Ottocento per ospitare degnamente le reliquie di sant'Erardo.\nL'abbazia venne sciolta nel 1803 durante la mediatizzazione della Baviera. Dal 1821 il vescovo di Ratisbona prese qui alcune stanze per propria residenza e qui trasfer\u00ec diversi uffici della curia. Sempre in quel 1821, acquis\u00ec il ruolo di chiesa parrocchiale alle dipendenze della cattedrale.\nDurante gli scavi di ristrutturazione, inoltre, sono state trovate precedenti tracce di fortificazioni militari risalenti all'epoca romana."}
{"id": "2330687", "revid": "6923", "url": "https://it.wikipedia.org/wiki?curid=2330687", "title": "W. A. Harriman", "text": ""}
{"id": "2330690", "revid": "339392", "url": "https://it.wikipedia.org/wiki?curid=2330690", "title": "Diario di Anna Franck", "text": ""}
