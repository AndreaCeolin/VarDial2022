{"id": "2234647", "revid": "1632387", "url": "https://it.wikipedia.org/wiki?curid=2234647", "title": "Michelangelo Buonarroti", "text": "Protagonista del Rinascimento italiano, gi\u00e0 in vita fu riconosciuto dai suoi contemporanei come uno dei pi\u00f9 grandi artisti di tutti i tempi. Personalit\u00e0 tanto geniale quanto irrequieta, il suo nome \u00e8 legato ad alcune delle pi\u00f9 maestose opere dell'arte occidentale, fra cui si annoverano il \"David\", il \"Mos\u00e8\", la \"Piet\u00e0\" del Vaticano, la Cupola di San Pietro e il ciclo di affreschi nella Cappella Sistina, tutti considerati traguardi eccezionali dell'ingegno creativo.\nLo studio delle sue opere segn\u00f2 le generazioni artistiche successive dando un forte impulso alla corrente del manierismo.\nBiografia.\nGiovent\u00f9.\nOrigini.\nMichelangelo Buonarroti nacque il 6 marzo 1475 a Caprese, in Valtiberina, vicino ad Arezzo, da Ludovico di Leonardo Buonarroti Simoni, podest\u00e0 al Castello di Chiusi e di Caprese, e Francesca di Neri del Miniato del Sera. La famiglia era fiorentina, ma il padre si trovava nella cittadina per ricoprire la carica politica di podest\u00e0. Michelangelo era il secondogenito, su un totale di cinque figli della coppia.\nI Buonarroti di Firenze facevano parte del patriziato fiorentino. Nessuno in famiglia aveva fino ad allora intrapreso la carriera artistica, nell'arte \"meccanica\" (cio\u00e8 un mestiere che richiedeva sforzo fisico) poco consona al loro status, ricoprendo piuttosto incarichi nei pubblici uffici: due secoli prima un antenato, Simone di Buonarrota, era nel Consiglio dei Cento Savi, e aveva ricoperto le maggiori cariche pubbliche. Possedevano uno scudo d'arme e patronavano una cappella nella basilica di Santa Croce.\nAll'epoca della nascita di Michelangelo la famiglia attraversava per\u00f2 un momento di penuria economica: il padre era talmente impoverito che stava addirittura per perdere i suoi privilegi di cittadino fiorentino. La podesteria di Caprese, uno dei meno significativi possedimenti fiorentini, era un incarico politico di scarsa importanza, da lui accettato per cercare di assicurare una sopravvivenza decorosa alla propria famiglia, arrotondando le magre rendite di alcuni poderi nei dintorni di Firenze. Il declino influenz\u00f2 pesantemente le scelte familiari, nonch\u00e9 il destino del giovane Michelangelo e la sua personalit\u00e0: la preoccupazione per il benessere economico, suo e dei suoi familiari, fu una costante in tutta la sua vita.\nInfanzia (1475-1487).\nGi\u00e0 alla fine di marzo, terminata la carica semestrale di Ludovico Buonarroti, torn\u00f2 presso Firenze, a Settignano, probabilmente alla poi detta Villa Michelangelo, dove il neonato venne affidato a una balia locale. Settignano era un paese di scalpellini poich\u00e9 vi si estraeva la pietra serena da secoli utilizzata a Firenze nell'edilizia di pregio. Anche la balia di Michelangelo era figlia e moglie di scalpellini. Diventato un artista famoso, Michelangelo, spiegando perch\u00e9 preferiva la scultura alle altre arti, ricordava proprio questo affidamento, sostenendo di provenire da un paese di \u201cscultori e scalpellini\u201d, dove dalla balia aveva bevuto \u00ablatte impastato con la polvere di marmo\u00bb.\nNel 1481 la madre di Michelangelo mor\u00ec; egli aveva soltanto sei anni. L'educazione scolastica del fanciullo venne affidata all'umanista Francesco Galatea da Urbino, che gli impart\u00ec lezioni di grammatica. In quegli anni conobbe l'amico Francesco Granacci, che lo incoraggi\u00f2 nel disegno. Ai figli cadetti di famiglie patrizie era di solito riservata la carriera ecclesiastica o militare, ma Michelangelo, secondo la tradizione, aveva manifestato fin da giovanissimo una forte inclinazione artistica, che nella biografia di Ascanio Condivi, redatta con la collaborazione dell'artista stesso, viene ricordata come ostacolata a tutti i costi dal padre, che non la spunt\u00f2 per\u00f2 sull'eroica resistenza del figlio.\nFormazione presso il Ghirlandaio (1487-1488).\nNel 1487 Michelangelo finalmente approd\u00f2 alla bottega di Domenico Ghirlandaio, artista fiorentino tra i pi\u00f9 quotati dell'epoca.\nAscanio Condivi, nella \"Vita di Michelagnolo Buonarroti\", omettendo la notizia e sottolineando la resistenza paterna, sembra voler enfatizzare un motivo pi\u00f9 che altro letterario e celebrativo, cio\u00e8 il carattere innato e autodidatta dell'artista: dopotutto, l'avvio consenziente di Michelangelo a una carriera considerata \"artigianale\", era per il costume dell'epoca una ratifica di una retrocessione sociale della famiglia. Ecco perch\u00e9, una volta divenuto famoso, egli cerc\u00f2 di nascondere gli inizi della sua attivit\u00e0 in bottega parlandone non come di un normale apprendistato professionale, ma come se si fosse trattato di una chiamata inarrestabile dello spirito, una vocazione, contro la quale il padre avrebbe inutilmente tentato di resistere.\nIn realt\u00e0 sembra ormai quasi certo che Michelangelo fu mandato a bottega proprio dal padre a causa dell'indigenza familiare: la famiglia aveva bisogno dei soldi dell'apprendistato del ragazzo, al quale cos\u00ec non pot\u00e9 essere data un'istruzione classica. La notizia \u00e8 data da Vasari, che gi\u00e0 nella prima edizione delle \"Vite\" (1550), descrisse, appunto, come fu Ludovico stesso a condurre il figlio dodicenne nella bottega del Ghirlandaio, suo conoscente, mostrandogli alcuni fogli disegnati dal fanciullo, affinch\u00e9 lo tenesse con s\u00e9 alleviando le spese per i numerosi figli, e convenendo assieme al maestro un \"giusto et onesto salario, che in quel tempo cos\u00ec si costumava\". Lo stesso storico aretino ricorda le sue basi documentarie, nei ricordi di Ludovico e nelle ricevute di bottega conservate all'epoca da Ridolfo del Ghirlandaio, figlio del celebre pittore. In particolare in un \"ricordo\" del padre, datato 1\u00ba aprile 1488, Vasari lesse i termini dell'accordo con i fratelli Ghirlandaio, prevedendo una permanenza del figlio a bottega per tre anni, per un compenso di venticinque fiorini d'oro. Inoltre in elenco di creditori della bottega artistica, al giugno 1487, \u00e8 registrato anche Michelangelo dodicenne.\nIn quel periodo la bottega del Ghirlandaio era attiva al ciclo affrescato della Cappella Tornabuoni in Santa Maria Novella, dove Michelangelo pot\u00e9 certamente apprendere una tecnica pittorica avanzata. La giovane et\u00e0 del fanciullo (che al termine degli affreschi aveva quindici anni) lo relegherebbe a mestieri da garzone (preparazione dei colori, riempimento di partiture semplici e decorative), ma \u00e8 altres\u00ec noto che egli era il migliore tra gli allievi e non \u00e8 da escludere che gli fossero affidati alcuni compiti di maggior rilievo: Vasari riport\u00f2 come Domenico avesse sorpreso il fanciullo a \"ritrarre di naturale il ponte con alcuni deschi, con tutte le masserizie dell'arte, et alcuni di que' giovani che lavoravano\", tanto che fece esclamare al maestro \"Costui ne sa pi\u00f9 di me\". Alcuni storici hanno ipotizzato un suo intervento diretto in alcuni ignudi del \"Battesimo di Cristo\" e della \"Presentazione al Tempio\" oppure nello scultoreo \"San Giovannino nel deserto\", ma in realt\u00e0 la mancanza di termini di paragone e riscontri oggettivi ha sempre impossibilitato una definitiva conferma.\nSicuro \u00e8 invece che il giovane manifest\u00f2 un forte interesse per i maestri alla base della scuola fiorentina, soprattutto Giotto e Masaccio, copiando direttamente i loro affreschi nelle cappelle di Santa Croce e nella Brancacci in Santa Maria del Carmine. Un esempio \u00e8 il massiccio \"San Pietro da Masaccio\", copia dal \"Pagamento del tributo\". Condivi scrisse anche di una copia da una stampa tedesca di un \"Sant'Antonio tormentato da diavoli\": l'opera \u00e8 stata recentemente riconosciuta nel \"Tormento di sant'Antonio\", copia da Martin Schongauer, acquistato dal Kimbell Art Museum di Fort Worth, in Texas.\nAl giardino neoplatonico (1488-1490).\nMolto probabilmente Michelangelo non termin\u00f2 il triennio formativo in bottega, a giudicare dalle vaghe indicazioni della biografia del Condivi. Forse si burl\u00f2 del proprio maestro, sostituendo un ritratto della mano di Domenico, che doveva rifare per esercizio, con la sua copia, senza che il Ghirlandaio si accorgesse della differenza, \"con un suo compagno [\u2026] ridendosene\".\nIn ogni caso pare che su suggerimento di un altro apprendista, Francesco Granacci, Michelangelo cominci\u00f2 a frequentare il giardino di San Marco, una sorta di accademia artistica sostenuta economicamente da Lorenzo il Magnifico in una sua propriet\u00e0 nel quartiere mediceo di Firenze. Qui si trovava una parte delle vaste collezioni di sculture antiche dei Medici, che i giovani talenti, ansiosi di migliorare nell'arte dello scolpire, potevano copiare, sorvegliati e aiutati dal vecchio scultore Bertoldo di Giovanni, allievo diretto di Donatello. I biografi dell'epoca descrivono il giardino come un vero e proprio centro di alta formazione, forse enfatizzando un po' la quotidiana realt\u00e0, ma \u00e8 senza dubbio che l'esperienza ebbe un impatto fondamentale sul giovane Michelangelo.\nTra i vari aneddoti legati all'attivit\u00e0 del giardino \u00e8 celebre nella letteratura michelangiolesca quello della \"Testa di fauno\", una perduta copia in marmo di un'opera antica. Veduta dal Magnifico in visita al giardino, venne criticata bonariamente per la perfezione della dentatura che si intravedeva dalla bocca dischiusa, inverosimile in una figura anziana. Ma prima che il signore finisse il giro del giardino, il Buonarroti si arm\u00f2 di trapano e martello per scalfire un dente e bucarne un altro, suscitando la sorpresa ammirazione di Lorenzo. Pare che in seguito all'episodio Lorenzo in persona chiese il permesso a Ludovico Buonarroti di ospitare il ragazzo nel palazzo di via Larga, residenza della sua famiglia. Ancora le fonti parlano di una resistenza paterna, ma le gravose necessit\u00e0 economiche della famiglia dovettero giocare un ruolo determinante, infatti alla fine Ludovico cedette in cambio di un posto di lavoro alla dogana, retribuito otto scudi al mese.\nVerso il 1490 quindi il giovane artista venne accolto come figlio adottivo nella pi\u00f9 importante famiglia in citt\u00e0. Ebbe cos\u00ec modo di conoscere direttamente le personalit\u00e0 del suo tempo, come Poliziano, Marsilio Ficino e Pico della Mirandola, che lo resero partecipe, in qualche misura, della dottrina neoplatonica e dell'amore per la rievocazione dell'antico. Conobbe inoltre i giovani rampolli di casa Medici, pi\u00f9 o meno a lui coetanei, che diventarono negli anni successivi alcuni dei suoi principali committenti: Piero, Giovanni, poi papa Leone X, e Giulio, futuro Clemente VII.\nUn altro fatto legato a quegli anni \u00e8 la lite con Pietro Torrigiano, futuro scultore di buon livello, noto soprattutto per il suo viaggio in Spagna dove esport\u00f2 modi rinascimentali. Pietro era noto per la sua avvenenza e per un'ambizione pari almeno a quella di Michelangelo. Tra i due non correva buon sangue e una volta entrati in contrasto, durante un sopralluogo alla cappella Brancacci, finirono per azzuffarsi; ebbe la peggio Michelangelo, che incass\u00f2 un pugno del rivale in pieno volto, rompendosi il naso e avendo deturpato per sempre il profilo. In seguito alla rissa, Lorenzo De Medici esili\u00f2 Pietro Torrigiano da Firenze.\nPrime opere (1490-1492).\nAl periodo del giardino e del soggiorno in casa Medici risalgono essenzialmente due opere, la \"Madonna della Scala\" (1491 circa) e la \"Battaglia dei Centauri\", entrambe conservate nel museo di Casa Buonarroti a Firenze. Si tratta di due opere molto diverse per tema (uno sacro e uno profano) e per tecnica (una in un sottile bassorilievo, l'altro in un prorompente altorilievo), che testimoniano alcune influenze fondamentali nel giovane scultore, rispettivamente Donatello e la statuaria classica.\nNella \"Madonna della Scala\" l'artista riprese la tecnica dello stiacciato, creando un'immagine di tale monumentalit\u00e0 da far pensare alle steli classiche; la figura della Madonna, che occupa tutta l'altezza del rilievo, si staglia vigorosa, tra notazioni di vivace naturalezza, come il Bambino \u00e8 assopito di spalle e i putti, sulla scala da cui prende il nome il rilievo, occupati nell'insolita attivit\u00e0 di tendere un drappo.\nDi poco posteriore \u00e8 la \"Battaglia dei centauri\", databile tra il 1491 e il 1492: secondo Condivi e Vasari fu eseguita per Lorenzo il Magnifico, su un soggetto proposto da Agnolo Poliziano, anche se i due biografi non concordano sull'esatta titolazione.\nPer questo rilievo Michelangelo si rifece sia ai sarcofagi romani, sia alle formelle dei pulpiti di Giovanni Pisano, e guard\u00f2 anche al contemporaneo rilievo bronzeo di Bertoldo di Giovanni con una battaglia di cavalieri, a sua volta ripreso da un sarcofago del Camposanto di Pisa. Nel rilievo michelangiolesco per\u00f2 viene esaltato soprattutto il dinamico groviglio dei corpi nudi in lotta e annullato ogni riferimento spaziale.\nMichelangelo e Piero de' Medici (1492-1494).\nNel 1492 mor\u00ec Lorenzo il Magnifico. Non \u00e8 chiaro se i suoi eredi, in particolare il primogenito Piero, mantennero l'ospitalit\u00e0 al giovane Buonarroti: indizi sembrano indicare che Michelangelo si ritrov\u00f2 improvvisamente senza dimora, con un difficile ritorno alla casa paterna. Piero di Lorenzo de' Medici, succeduto al padre anche nel governo della citt\u00e0, \u00e8 ritratto dai biografi michelangioleschi come un tiranno \"insolente e soverchievole\", con un difficile rapporto con l'artista, che era di appena tre anni pi\u00f9 giovane di lui. Nonostante ci\u00f2, i fatti documentati non lasciano alcun indizio di una rottura plateale tra i due, almeno fino alla crisi dell'autunno del 1494.\nNel 1493 infatti Piero, dopo essere stato nominato Operaio in Santo Spirito, dovette intercedere coi frati agostiniani in favore del giovane artista, affinch\u00e9 lo ospitassero e gli consentissero di studiare l'anatomia negli ambienti del convento, sezionando i cadaveri provenienti dall'ospedale del complesso, attivit\u00e0 che giov\u00f2 enormemente alla sua arte.\nIn questi anni Michelangelo scolp\u00ec il \"Crocifisso ligneo\", realizzato come ringraziamento per il priore. Attribuito a questo periodo \u00e8 anche il piccolo \"Crocifisso di legno di tiglio\" recentemente acquistato dallo Stato italiano. Inoltre, probabilmente per ringraziare o per accattivarsi Piero, dovette scolpire, subito dopo la morte di Lorenzo, un perduto \"Ercole\".\nIl 20 gennaio 1494 su Firenze si abbatt\u00e9 una violenta nevicata e Piero fece chiamare Michelangelo per fare una statua di neve nel cortile di palazzo Medici. L'artista fece di nuovo un \"Ercole\", che dur\u00f2 almeno otto giorni, sufficienti per fare apprezzare l'opera a tutta la citt\u00e0. All'opera si ispir\u00f2 forse Antonio del Pollaiolo per un bronzetto oggi alla Frick Collection di New York.\nMentre cresceva lo scontento per il progressivo declino politico ed economico della citt\u00e0, in mano a un ragazzo poco pi\u00f9 che ventenne, la situazione esplose in occasione della calata in Italia dell'esercito francese (1494) capeggiato da Carlo VIII, nei confronti del quale Piero adott\u00f2 un'impudente politica di assecondamento, giudicato eccessivo. Appena partito il monarca la situazione precipit\u00f2 rapidamente, aizzata dal predicatore ferrarese Girolamo Savonarola, con la cacciata dei Medici e il saccheggio del palazzo e del giardino di San Marco.\nResosi conto dell'imminente crollo politico del suo mecenate, Michelangelo, al pari di molti artisti dell'epoca, abbracci\u00f2 i nuovi valori spirituali e sociali di Savonarola. Il frate, con le sue accalorate prediche e il suo rigorismo formale, accese in lui sia la convinzione che la Chiesa dovesse essere riformata, sia i primi dubbi sul valore etico da dare all'arte, orientandola su soggetti sacri.\nPoco prima del precipitare della situazione, nell'ottobre 1494, Michelangelo, nella paura di rimanere coinvolto nei disordini, quale possibile bersaglio poich\u00e9 protetto dai Medici, fugg\u00ec dalla citt\u00e0 di nascosto, abbandonando Piero al suo destino: il 9 novembre venne infatti scacciato da Firenze, dove si instaur\u00f2 un governo popolare.\nIl primo viaggio a Bologna (1494-1495).\nPer Michelangelo si trattava del primo viaggio fuori Firenze, con una prima tappa a Venezia, dove rimase poco, ma abbastanza per vedere probabilmente il monumento equestre a Bartolomeo Colleoni del Verrocchio, dal quale trasse forse ispirazione per i volti eroici e \"terribili\".\nSi diresse poi a Bologna, in cui venne accolto, trovando ospitalit\u00e0 e protezione, dal nobile Giovan Francesco Aldrovandi, molto vicino ai Bentivoglio che allora dominavano la citt\u00e0. Durante il soggiorno bolognese, durato circa un anno, l'artista si occup\u00f2, grazie all'intercessione del suo protettore, del completamento della prestigiosa Arca di san Domenico, a cui avevano gi\u00e0 lavorato Nicola Pisano e Niccol\u00f2 dell'Arca, che era morto da pochi mesi, in quel 1494. Scolp\u00ec cos\u00ec un \"San Procolo\", un \"Angelo reggicandelabro\" e termin\u00f2 il \"San Petronio\" iniziato da Niccol\u00f2. Si tratta di figure che si allontanano dalla tradizione di primo Quattrocento delle altre statue di Niccol\u00f2 dell'Arca, con una solidit\u00e0 e una compattezza innovative, nonch\u00e9 primo esempio di quella \"terribilit\u00e0\" michelangiolesca nell'espressione fiera e eroica del \"San Procolo\", nel quale pare abbozzata un'intuizione embrionale che si svilupper\u00e0 nel famoso David.\nA Bologna lo stile dell'artista era infatti velocemente maturato grazie alla scoperta di nuovi esempi, diversi dalla tradizione fiorentina, che lo influenzarono profondamente. Ammir\u00f2 i rilievi della Porta Magna di San Petronio di Jacopo della Quercia. Da essi attinse gli effetti di \"forza trattenuta\", data dai contrasti tra parti lisce e stondate e parti dai contorni rigidi e fratturati, nonch\u00e9 la scelta di soggetti umani rustici e massicci, che esaltano le scene con gesti ampi, pose eloquenti e composizioni dinamiche. Anche le stesse composizioni di figure che tendono a non rispettare i bordi quadrati dei riquadri e a debordare con le loro masse compatte e la loro energia interna furono motivo di suggestione per le future opere del fiorentino, che nelle scene della Volta Sistina citer\u00e0 diverse volte queste scene vedute in giovent\u00f9, sia negli insiemi, che nei particolari.\nAnche le sculture di Niccol\u00f2 dell'Arca devono essere state sottoposte ad analisi da parte del fiorentino, come il gruppo in cotto del Compianto sul Cristo morto, dove il volto e il braccio di Ges\u00f9 saranno richiamati di l\u00ec a breve nella Piet\u00e0 vaticana.\nInoltre Michelangelo rimase colpito dall'incontro con la pittura ferrarese, in particolare con le opere di Francesco del Cossa ed Ercole de' Roberti, come il monumentale \"Polittico Griffoni\", gli espressivi affreschi della cappella Garganelli o la \"Piet\u00e0\" del de' Roberti.\nL'imbroglio del Cupido (1495-1496).\nRientrato a Firenze nel dicembre 1495, quando la situazione appariva ormai calmata, Michelangelo trov\u00f2 un clima molto diverso. Nella citt\u00e0 dominata dal governo repubblicano di ispirazione savonaroliana erano nel frattempo rientrati alcuni Medici. Si trattava di alcuni esponenti del ramo cadetto che, per l'occasione, presero il nome di \"Popolani\" per accattivarsi le simpatie del popolo presentandosi come protettori e garanti delle libert\u00e0 comunali. Tra questi spiccava Lorenzo di Pierfrancesco, bis-cugino del Magnifico, che era da tempo una figura chiave della cultura cittadina, committente di Botticelli e di altri artisti. Fu lui a prendere sotto protezione Michelangelo, commissionandogli due sculture entrambe perdute, un \"San Giovannino\" e un \"Cupido dormiente\".\nIl \"Cupido\" in particolare fu al centro di una vicenda che port\u00f2 di l\u00ec a poco Michelangelo a Roma, in quello che pu\u00f2 dirsi l'ultimo dei suoi fondamentali viaggi formativi. Su suggerimento forse dello stesso Lorenzo e probabilmente all'insaputa di Michelangelo, si decise di sotterrare il \"Cupido\", per patinarlo come un reperto archeologico e rivenderlo sul fiorente mercato delle opere d'arte antiche a Roma. L'inganno riusc\u00ec, infatti di l\u00ec a poco, con l'intermediazione del mercante Baldassarre Del Milanese, il cardinale di San Giorgio Raffaele Riario, nipote di Sisto IV e uno dei pi\u00f9 ricchi collezionisti del tempo, lo acquist\u00f2 per la cospicua somma di duecento ducati: Michelangelo ne aveva incassati per la stessa opera appena trenta.\nPoco dopo tuttavia le voci del fruttuoso inganno si sparsero fino ad arrivare alle orecchie del cardinale, che per avere conferma e richiedere indietro i soldi, sped\u00ec a Firenze un suo intermediario, Jacopo Galli, che risal\u00ec a Michelangelo e riusc\u00ec ad avere conferma della truffa. Il cardinale and\u00f2 su tutte le furie, ma volle anche conoscere l'artefice capace di emulare gli antichi facendoselo spedire a Roma, nel luglio di quell'anno, dal Galli. Con quest'ultimo in seguito Michelangelo strinse un solido e proficuo rapporto.\nPrimo soggiorno romano (1496-1501).\nArrivo a Roma e il Bacco (1496-1497).\nMichelangelo accett\u00f2 senza indugio l'invito a Roma del cardinale, nonostante questi fosse nemico giurato dei Medici: di nuovo per convenienza voltava le spalle ai suoi protettori.\nArriv\u00f2 a Roma il 25 giugno 1496. Il giorno stesso il cardinale mostr\u00f2 a Michelangelo la sua collezione di sculture antiche, chiedendogli se se la sentiva di fare qualcosa di simile. Neppure dieci giorni dopo, l'artista inizi\u00f2 a scolpire una statua a tutto tondo di un \"Bacco\" (oggi al Museo del Bargello), raffigurato come un adolescente in preda all'ebbrezza, in cui \u00e8 gi\u00e0 leggibile l'impatto con la statuaria classica: l'opera infatti presenta una resa naturalistica del corpo, con effetti illusivi e tattili simili a quelli della scultura ellenistica; inedita per l'epoca \u00e8 l'espressivit\u00e0 e l'elasticit\u00e0 delle forme, unite al tempo stesso con un'essenziale semplicit\u00e0 dei particolari. Ai piedi di Bacco scolp\u00ec un giovinetto che sta rubando qualche acino d'uva dalla mano del dio: questo gesto dest\u00f2 molta ammirazione in tutti gli scultori del tempo poich\u00e9 il giovane sembra davvero mangiare dell'uva con grande realismo. Il Bacco \u00e8 una delle poche opere perfettamente finite di Michelangelo e dal punto di vista tecnico segna il suo ingresso nella maturit\u00e0 artistica.\nL'opera, forse rifiutata dal cardinale Riario, rimase in casa di Jacopo Galli, dove Michelangelo viveva. Il cardinale Riario mise a disposizione di Michelangelo la sua cultura e la sua collezione, contribuendo con ci\u00f2 in maniera determinante al miglioramento del suo stile, ma soprattutto lo introdusse nell'ambiente cardinalizio dal quale sarebbero arrivate presto importantissime commissioni. Eppure, ancora una volta Michelangelo mostr\u00f2 ingratitudine verso il mecenate di turno: a proposito del Riario fece scrivere dal suo biografo Condivi che era un ignorante e non gli aveva commissionato nulla.\nSi diceva anche che Michelangelo fosse un mago.\nPiet\u00e0 (1497-1499).\nGrazie sempre all'intermediazione di Jacopo Galli, Michelangelo ricevette altre importanti commissioni in ambito ecclesiastico, tra cui forse la \"Madonna di Manchester\", la tavola dipinta della \"Deposizione\" per Sant'Agostino, forse il perduto dipinto con le \"Stigmate di san Francesco\" per San Pietro in Montorio, e, soprattutto, una \"Piet\u00e0\" in marmo per la chiesa di Santa Petronilla, oggi in San Pietro.\nQuest'ultima opera, che suggell\u00f2 la definitiva consacrazione di Michelangelo nell'arte scultorea - ad appena ventidue anni - era stata commissionata dal cardinale francese Jean de Bilh\u00e8res de La Groslaye, ambasciatore di Carlo VIII presso papa Alessandro VI, che desiderava forse adoperarla per la propria sepoltura. Il contatto tra i due dovette avvenire nel novembre 1497, in seguito al quale l'artista part\u00ec alla volta di Carrara per scegliere un blocco di marmo adeguato; la firma del contratto vero e proprio si ebbe poi solo nell'agosto del 1498. Il gruppo, fortemente innovativo rispetto alla tradizione scultorea delle \"Piet\u00e0\" tipicamente nordica, venne sviluppato con una composizione piramidale, con la Vergine come asse verticale e il corpo morto del Cristo come asse orizzontale, mediate dal massiccio panneggio. La finitura dei particolari venne condotta alle estreme conseguenze, tanto da dare al marmo effetti di traslucido e di cerea morbidezza. Entrambi i protagonisti mostrano un'et\u00e0 giovane, tanto che sembra che lo scultore si sia ispirato al passo dantesco \"Vergine Madre, Figlia di tuo Figlio\".\nLa \"Piet\u00e0\" fu importante nell'esperienza artistica di Michelangelo non solo perch\u00e9 fu il suo primo capolavoro ma anche perch\u00e9 fu la prima opera da lui fatta in marmo di Carrara, che da questo momento divenne la materia primaria per la sua creativit\u00e0. A Carrara l'artista manifest\u00f2 un altro aspetto della personalit\u00e0: la consapevolezza del proprio talento. L\u00ec infatti acquist\u00f2 non solo il blocco di marmo per la \"Piet\u00e0\", ma anche diversi altri blocchi, nella convinzione che - considerato il suo talento - le occasioni per utilizzarli non sarebbero mancate. Cosa ancora pi\u00f9 insolita per un artista di quei tempi, Michelangelo si convinse che per scolpire le proprie statue non aveva bisogno di committenti: avrebbe potuto scolpire di propria iniziativa opere da vendere una volta terminate. In pratica Michelangelo diventava un imprenditore di se stesso e investiva sul proprio talento senza aspettare che altri lo facessero per lui.\nRientro a Firenze (1501-1504).\nPassaggio per Siena (1501).\nNel 1501 Michelangelo decise di tornare a Firenze. Prima di partire Jacopo Galli gli ottenne una nuova commissione, questa volta per il cardinale Francesco Todeschini Piccolomini, futuro papa Pio III. Si trattava di realizzare quindici statue di \"Santi\" di grandezza leggermente inferiore al naturale, per l'altare Piccolomini nel Duomo di Siena, composto architettonicamente una ventina di anni prima da Andrea Bregno. Alla fine l'artista ne realizz\u00f2 solo quattro (\"San Paolo\", \"San Pietro\", un \"San Pio\" e \"San Gregorio\"), spedendole da Firenze fino al 1504, per di pi\u00f9 con un uso massiccio di aiuti. La commissione delle statue senesi, destinate a nicchie anguste, iniziava infatti a essere ormai troppo stretta per la sua fama, in luce soprattutto delle prestigiose opportunit\u00e0 che si stavano profilando a Firenze.\nRientro a Firenze: il \"David\" (1501).\nNel 1501 Michelangelo era gi\u00e0 rientrato a Firenze, spinto da necessit\u00e0 legate a \"domestici negozi\". Il suo ritorno coincise con l'avvio di una stagione di commissioni di grande prestigio, che testimoniano la grande reputazione che l'artista si era conquistato durante gli anni passati a Roma.\nIl 16 agosto del 1501 l'Opera del Duomo di Firenze gli affid\u00f2 ad esempio una colossale statua del \"David\" da collocare in uno dei contrafforti esterni posti nella zona absidale della cattedrale. Si trattava di un'impresa resa complicata dal fatto che il blocco di marmo assegnato era stato precedentemente sbozzato da Agostino di Duccio nel 1464 e da Antonio Rossellino nel 1476, col rischio che fossero state ormai asportate porzioni di marmo indispensabili alla buona conclusione del lavoro.\nNonostante la difficolt\u00e0, Michelangelo inizi\u00f2 a lavorare su quello che veniva chiamato \"il Gigante\" nel settembre del 1501 e complet\u00f2 l'opera in tre anni. L'artista affront\u00f2 il tema dell'eroe in maniera insolita rispetto all'iconografia data dalla tradizione, rappresentandolo come un uomo giovane e nudo, dall'atteggiamento pacato ma pronto a una reazione, quasi a simboleggiare, secondo molti, il nascente ideale politico repubblicano, che vedeva nel cittadino-soldato - e non nel mercenario - l'unico in grado di poter difendere le libert\u00e0 repubblicane. I fiorentini riconobbero immediatamente la statua come un capolavoro. Cos\u00ec, anche se il David era nato per l'Opera del Duomo e quindi per essere osservato da un punto di vista ribassato e non certo frontale, la Signoria decise di farne il simbolo della citt\u00e0 e come tale venne collocata nel luogo col maggior valore simbolico: piazza della Signoria. A decidere di questa collocazione della statua fu una commissione appositamente nominata e composta dai migliori artisti della citt\u00e0, tra i quali Davide Ghirlandaio, Simone del Pollaiolo, Filippino Lippi, Sandro Botticelli, Antonio e Giuliano da Sangallo, Andrea Sansovino, Leonardo da Vinci, Pietro Perugino.\nLeonardo da Vinci, in particolare, vot\u00f2 per una posizione defilata del \"David\", sotto una nicchia nella Loggia della Signoria, confermando le voci di rivalit\u00e0 e cattivi rapporti tra i due geni.\nContestualmente alla collocazione del David, Michelangelo potrebbe essere stato coinvolto nella realizzazione del profilo scultoreo inciso sulla facciata di Palazzo Vecchio conosciuto come L'Importuno di Michelangelo. L'ipotesi su un possibile coinvolgimento di Michelangelo nella creazione del profilo si fonda sulla forte somiglianza di quest'ultimo con un profilo disegnato dall'artista, databile agli inizi del XVI secolo, oggi conservato al Louvre. Inoltre il profilo fu probabilmente scolpito con il permesso delle autorit\u00e0 cittadine, infatti la facciata di Palazzo Vecchio era costantemente presieduta da guardie. Quindi il suo autore godeva di una certa considerazione e libert\u00e0 d\u2019azione. Lo stile fortemente caratterizzato del profilo scolpito \u00e8 vicino a quello dei profili di teste maschili disegnati da Michelangelo nei primi anni del XVI secolo. Quindi anche il ritratto scultoreo di Palazzo Vecchio dovrebbe essere datato all\u2019inizio del XVI secolo, la sua esecuzione coinciderebbe con la collocazione del David e potrebbe forse rappresentare uno dei membri della suddetta commissione.\nLeonardo e Michelangelo.\nLeonardo dimostr\u00f2 interesse per il \"David\", copiandolo in un suo disegno (sebbene non potesse condividere la spiccata muscolarit\u00e0 dell'opera), ma anche Michelangelo fu influenzato dall'arte di Leonardo. Nel 1501 il maestro da Vinci espose nella Santissima Annunziata un cartone con la \"Sant'Anna con la Vergine, il Bambino e l'agnellino\" (perduto), che \"fece maravigliare tutti gl'artefici, ma finita ch'ella fu, nella stanza durarono due giorni d'andare a vederla gl'uomini e le donne, i giovani et i vecchi\". Lo stesso Michelangelo vide il cartone, restando forse impressionato dalle nuove idee pittoriche di avvolgimento atmosferico e di indeterminatezza spaziale e psicologica, ed \u00e8 quasi certo che l'abbia studiato, come dimostrano i disegni di quegli anni, dai tratti pi\u00f9 dinamici, con una maggiore animazione dei contorni e con una maggiore attenzione al problema del legame tra le figure, risolto spesso in gruppi articolati in maniera dinamica. La questione dell'influenza leonardesca \u00e8 un argomento controverso tra gli studiosi, ma una parte di essi ne legge le tracce nei due tondi scultorei da lui eseguiti negli anni immediatamente successivi. Ampiamente riconosciute sono indubbiamente due delle innovazioni stilistiche di Leonardo assunte e fatte proprie nello stile di Michelangelo: la costruzione piramidale delle figure umane, ampie rispetto agli sfondi naturali, e il \"contrapposto\", portato al massimo grado dal Buonarroti, che rende dinamiche le persone i cui arti vediamo spingersi in opposte direzioni spaziali.\nNuove commissioni (1502-1504).\nIl \"David\" tenne occupato Michelangelo fino al 1504, senza impedire per\u00f2 che si imbarcasse in altri progetti, spesso a carattere pubblico, come il perduto David bronzeo per un maresciallo del Re di Francia (1502), una \"Madonna col Bambino\" per il mercante di panni fiammingo Alexandre Mouscron per la sua cappella familiare a Bruges (1503) e una serie di tondi. Nel 1503-1505 circa scolp\u00ec il \"Tondo Pitti\", realizzato in marmo su commissione di Bartolomeo Pitti e oggi al Museo del Bargello. In questa scultura spicca il diverso rilievo dato ai soggetti, dalla figura appena accennata di Giovanni Battista (precoce esempio di \"non-finito\"), alla finitezza della Vergine, la cui testa ad altorilievo arriva ad uscire dal confine della cornice.\nTra il 1503 e il 1504 realizz\u00f2 un tondo dipinto per Agnolo Doni, rappresentante la \"Sacra Famiglia\" con altre figure. In essa, i protagonisti sono grandiose proporzioni e dinamicamente articolati, sullo sfondo di un gruppo di ignudi. I colori sono audacemente vivaci, squillanti, e i corpi trattati in maniera scultorea ebbero un effetto folgorante sugli artisti contemporanei. Evidente \u00e8 qui il distacco netto e totale dalla pittura leonardesca: per Michelangelo la migliore pittura \u00e8 quella che maggiormente si avvicina alla scultura, cio\u00e8 quella che possedeva il pi\u00f9 elevato grado di plasticit\u00e0 possibile e, dopo le prove ad olio non terminate che possiamo vedere a Londra, realizzer\u00e0 qui un esempio di pittura innovativa, pur con la tradizionale tecnica della tempera stesa con fitti tratteggi incrociati. Curiosa \u00e8 la vicenda legata al pagamento dell'opera: dopo la consegna il Doni, mercante molto attento alle economie, stim\u00f2 l'opera una cifra \"scontata\" rispetto al pattuito, facendo infuriare l'artista che si riprese la tavola, esigendo semmai il doppio del prezzo convenuto. Al mercante non rest\u00f2 che pagare senza esitazione pur di ottenere il dipinto. Al di l\u00e0 del valore aneddotico dell'episodio, lo si pu\u00f2 annoverare fra i primissimi esempi (se non il primo in assoluto) di ribellione dell'artista nei confronti del committente, secondo il concetto allora assolutamente nuovo della superiorit\u00e0 dell'artista-creatore rispetto al pubblico (e quindi alla committenza).\nDel 1504-1506 circa \u00e8 infine il marmoreo \"Tondo Taddei\", commissionato da Taddeo Taddei e ora alla Royal Academy of Arts di Londra: si tratta di un'opera dall'attribuzione pi\u00f9 incerta, dove comunque spicca l'effetto non-finito, presente nel trattamento irregolare del fondo dal quale le figure sembrano emergere, forse un omaggio all'indefinito spaziale e all'avvolgimento atmosferico di Leonardo.\nGli Apostoli per il Duomo (1503).\nIl 24 aprile 1503, Michelangelo ricevette anche un'impegnativa con i consoli dell'Arte della Lana fiorentina per la realizzazione di dodici statue marmoree a grandezza naturale degli Apostoli, destinate a decorare le nicchie nei pilastri che reggono la cupola della cattedrale fiorentina, da completarsi al ritmo di una all'anno.\nIl contratto non pot\u00e9 essere onorato per varie vicissitudini e l'artista fece in tempo a sbozzare solo un \"San Matteo\", uno dei primi, vistosi esempi di non-finito.\nLa Battaglia di Cascina (1504).\nTra l'agosto e il settembre 1504, gli venne commissionato un monumentale affresco per la Sala Grande del Consiglio in Palazzo Vecchio che doveva decorare una delle pareti, alta pi\u00f9 di sette metri. L'opera doveva celebrare le vittorie fiorentine, in particolare l'episodio della \"Battaglia di Cascina\", vinta contro i pisani nel 1364, che doveva andare a fare \"pendant\" con la \"Battaglia di Anghiari\" dipinta da Leonardo sulla parete vicina.\nMichelangelo fece in tempo a realizzare il solo cartone, sospeso nel 1505, quando part\u00ec per Roma, e ripreso l'anno dopo, nel 1506, prima di andare perduto; divenuto subito uno strumento di studio obbligatorio per i contemporanei, e la sua memoria \u00e8 tramandata sia da studi autografi che da copie di altri artisti. Pi\u00f9 che sulla battaglia in s\u00e9, il dipinto si focalizzava sullo studio anatomico delle numerose figure di \"ignudi\", colte in pose di notevole sforzo fisico.\nIl ponte sul Corno d'Oro (1504 circa).\nCome riporta Ascanio Condivi, tra il 1504 e il 1506 il sultano di Costantinopoli avrebbe proposto all'artista, la cui fama iniziava gi\u00e0 a travalicare i confini nazionali, di occuparsi della progettazione di un ponte sul Corno d'Oro, tra Istanbul e Pera. Pare che l'artista avesse addirittura preparato un modello per la colossale impresa e alcune lettere confermano l'ipotesi di un viaggio nella capitale ottomana.\nSi tratterebbe del primo cenno alla volont\u00e0 di imbarcarsi in un grande progetto di architettura, molti anni prima dell'esordio ufficiale in quest'arte con la facciata per San Lorenzo a Firenze.\nIl progetto per il tamburo di Santa Maria del Fiore (1507).\nNell'estate 1507 Michelangelo fu incaricato dagli Operai di Santa Maria del Fiore di presentare, entro la fine del mese di agosto, un disegno o un modello per il concorso relativo al completamento del tamburo della cupola del Brunelleschi.\nSecondo Giuseppe Marchini, Michelangelo avrebbe inviato alcuni disegni ad un legnaiolo per la costruzione del modello, che lo stesso studioso ha riconosciuto in quello identificato con il numero 143 nella serie conservata presso il Museo dell'Opera del Duomo. Questo presenta un'impostazione sostanzialmente filologica, tesa a mantenere una certa continuit\u00e0 con la preesistenza, mediante l'inserimento di una serie di specchiature rettangolari in marmo verde di Prato allineate ai capitelli delle paraste angolari; era prevista un'alta trabeazione, chiusa da un cornicione dalle forme analoghe a quello di Palazzo Strozzi.\nTuttavia questo modello non fu accolto dalla commissione giudicatrice, che successivamente approv\u00f2 il disegno di Baccio d'Agnolo; il progetto prevedeva l'inserimento di un massiccio ballatoio alla sommit\u00e0, ma i lavori furono interrotti nel 1515, sia per lo scarso favore ottenuto, sia a causa dell'opposizione di Michelangelo, che, secondo il Vasari, defin\u00ec l'opera di Baccio d'Agnolo una \"gabbia per grilli\".\nIntorno al 1516 Michelangelo esegu\u00ec alcuni disegni (conservati presso Casa Buonarroti) e fece costruire, probabilmente, un nuovo modello ligneo, identificato, seppur con ampie riserve, col numero 144 nell'inventario del Museo dell'Opera di Santa Maria del Fiore. Ancora una volta si registra l'abolizione del ballatoio, a favore di un maggiore risalto degli elementi portanti; in particolare un disegno mostra l'inserimento di alte colonne binate libere in corrispondenza degli angoli dell'ottagono, sormontate da una serie di cornici fortemente aggettanti (un'idea che sar\u00e0 successivamente elaborata anche per la cupola della basilica di San Pietro in Vaticano). Le idee di Michelangelo non furono comunque concretizzate.\nA Roma sotto Giulio II (1505-1513).\nLa tomba di Giulio II, primo progetto (1505).\nFu probabilmente Giuliano da Sangallo a raccontare a papa Giulio II Della Rovere, eletto nel 1503, gli strabilianti successi fiorentini di Michelangelo. Papa Giulio infatti si era dedicato a un ambizioso programma di governo che intrecciava saldamente politica e arte, circondandosi dei pi\u00f9 grandi artisti viventi (tra cui Bramante e, in seguito, Raffaello) nell'obiettivo di restituire a Roma e alla sua autorit\u00e0 la grandezza del passato imperiale.\nChiamato a Roma nel marzo 1505, Michelangelo ottenne il compito di realizzare una sepoltura monumentale per il papa, da collocarsi nella tribuna (in via di completamento) della basilica di San Pietro. Artista e committente si accordarono in tempi relativamente brevi (appena due mesi) sul progetto e sul compenso, permettendo a Michelangelo, riscosso un consistente acconto, di dirigersi subito a Carrara per scegliere personalmente i blocchi di marmo da scolpire.\nIl primo progetto, noto tramite le fonti, prevedeva una colossale struttura architettonica isolata nello spazio, con una quarantina di statue, dimensionate in scala superiore al naturale, su tutte e quattro le facciate dell'architettura.\nIl lavoro di scelta e estrazione dei blocchi richiese otto mesi, dal maggio al dicembre del 1505.\nSecondo il fedele biografo Ascanio Condivi, in quel periodo Michelangelo pens\u00f2 a un grandioso progetto, di scolpire un colosso nella montagna stessa, che potesse guidare i naviganti: i sogni di tale irraggiungibile grandezza facevano parte dopotutto della personalit\u00e0 dell'artista e non sono ritenuti frutto della fantasia del biografo, anche per l'esistenza di un'edizione del manoscritto con note appuntate su dettature di Michelangelo stesso (in cui l'opera \u00e8 definita \"una pazzia\", ma che l'artista avrebbe realizzato se avesse potuto vivere di pi\u00f9). Nella sua fantasia Michelangelo sognava di emulare gli antichi con progetti che avrebbero richiamato meraviglie come il colosso di Rodi o la statua gigantesca di Alessandro Magno che Dinocrates, citato in Vitruvio, avrebbe voluto modellare nel Monte Athos.\nRottura e riconciliazione col papa (1505-1508).\nDurante la sua assenza si mise in moto a Roma una sorta di complotto ai danni di Michelangelo, mosso dalle invidie tra gli artisti della cerchia papale. La scia di popolarit\u00e0 che aveva anticipato l'arrivo a Roma dello scultore fiorentino doveva infatti averlo reso subito impopolare tra gli artisti al servizio di Giulio II, minacciando il favore del pontefice e la relativa disposizione dei fondi che, per quanto immensi, non erano infiniti. Pare che fu in particolare il Bramante, architetto di corte incaricato di avviare - pochi mesi dopo la stipula del contratto della tomba - il grandioso progetto di rinnovo della basilica costantiniana, a distogliere l'attenzione del papa dal progetto della sepoltura, giudicata di cattivo auspicio per una persona ancora in vita e nel pieno di ambiziosi progetti.\nFu cos\u00ec che nella primavera del 1506 Michelangelo, mentre tornava a Roma carico di marmi e di aspettative dopo gli estenuanti mesi di lavoro nelle cave, fece l'amara scoperta che il suo progetto mastodontico non era pi\u00f9 al centro degli interessi del papa, accantonato in favore dell'impresa della basilica e di nuovi piani bellici contro Perugia e Bologna.\nIl Buonarroti chiese invano un'udienza chiarificatrice per avere la conferma della commissione ma, non riuscendo a farsi ricevere nonch\u00e9 sentendosi minacciato (scrisse \u00abs'i' stava a Roma penso che fussi fatta prima la sepoltura mia, che quella del papa\u00bb), fugg\u00ec da Roma sdegnato e in tutta fretta, il 18 aprile 1506. A niente servirono i cinque corrieri papali mandati per dissuaderlo e tornare indietro, che lo inseguirono raggiungendolo a Poggibonsi. Rintanato nell'amata e protettiva Firenze, riprese alcuni lavori interrotti, come il \"San Matteo\" e la \"Battaglia di Cascina\". Ci vollero ben tre brevi del papa inviate alla Signoria di Firenze e le continue insistenze del gonfaloniere Pier Soderini (\u00abNoi non vogliamo per te far guerra col papa e metter lo Stato nostro a risico\u00bb), perch\u00e9 Michelangelo prendesse infine in considerazione l'ipotesi della riconciliazione. L'occasione venne data dalla presenza del papa a Bologna, dove aveva sconfitto i Bentivoglio: qui l'artista raggiunse il pontefice il 21 novembre 1506 e, in un incontro all'interno del Palazzo D'Accursio, narrato con toni coloriti dal Condivi, ottenne l'incarico di fondere una scultura in bronzo che rappresentasse lo stesso pontefice a figura intera, seduto e in grande dimensione, da collocare al di sopra della Porta Magna di Jacopo della Quercia, nella facciata della basilica civica di San Petronio.\nL'artista si ferm\u00f2 quindi a Bologna per il tempo necessario all'impresa, circa due anni. A luglio 1507 avvenne la fusione e il 21 febbraio 1508 l'opera venne scoperta e installata, ma non ebbe vita lunga. Poco amata per l'espressione del papa-conquistatore, pi\u00f9 minacciosa che benevolente, fu abbattuta in una notte del 1511, durante il rovesciamento dalla citt\u00e0 e il rientro temporaneo dei Bentivoglio. I rottami, quasi cinque tonnellate di metallo, vennero inviati al duca di Ferrara Alfonso d'Este, rivale del papa, che li fuse in una bombarda, battezzata per dileggio \"la Giulia\", mentre la testa bronzea era conservata in un armadio. Una parvenza di come doveva apparire questo bronzo michelangiolesco possiamo averla osservando la scultura di Gregorio XIII, ancora oggi conservata sul portale del vicino Palazzo Comunale, forgiata da Alessandro Menganti nel 1580.\nLa volta della Cappella Sistina (1508-1512).\nI rapporti con Giulio II rimasero comunque sempre tempestosi, per il forte temperamento che li accomunava, irascibile e orgoglioso, ma anche estremamente ambizioso. A marzo del 1508 l'artista si sentiva sciolto dagli obblighi col pontefice, prendendo in affitto una casa a Firenze e dedicandosi ai progetti sospesi, in particolare quello degli \"Apostoli\" per la cattedrale. Nell'aprile Pier Soderini gli manifest\u00f2 la volont\u00e0 di affidargli una scultura di \"Ercole e Caco\". Il 10 maggio per\u00f2 una breve papale lo raggiunge ingiungendogli di presentarsi alla corte papale.\nSubito Giulio II decise di occupare l'artista con una nuova, prestigiosa impresa, la ridecorazione della volta della Cappella Sistina. A causa del processo di assestamento dei muri, si era infatti aperta, nel maggio del 1504, una crepa nel soffitto della cappella rendendola inutilizzabile per molti mesi; rinforzata con catene poste nel locale sovrastante da Bramante, la volta aveva bisogno per\u00f2 di essere ridipinta. L'impresa si dimostrava di proporzioni colossali ed estremamente complessa, ma avrebbe dato a Michelangelo l'occasione di dimostrare la sua capacit\u00e0 di superare i limiti in un'arte quale la pittura, che tutto sommato non sentiva come sua e non gli era congeniale. L'8 maggio di quell'anno l'incarico venne dunque accettato e formalizzato.\nCome nel progetto della tomba, anche l'impresa della Sistina fu caratterizzata da intrighi e invidie ai danni di Michelangelo, che sono documentati da una lettera del carpentiere e capomastro fiorentino Piero Rosselli spedita a Michelangelo il 10 maggio 1506. In essa il Rosselli racconta di una cena servita nelle stanze vaticane qualche giorno prima, a cui aveva assistito. Il papa in quell'occasione aveva confidato a Bramante l'intenzione di affidare a Michelangelo la ridipintura della volta, ma l'architetto urbinate aveva risposto sollevando dubbi sulle reali capacit\u00e0 del fiorentino, scarsamente esperto nell'affresco.\nNel contratto del primo progetto erano previsti dodici apostoli nei peducci, mentre nel campo centrale partimenti con decorazioni geometriche. Di questo progetto rimangono due disegni di Michelangelo, uno al British Museum e uno a Detroit.\nInsoddisfatto, l'artista ottenne di poter ampliare il programma iconografico, raccontando la storia dell'umanit\u00e0 \"ante legem\", cio\u00e8 prima che Dio inviasse le Tavole della Legge: al posto degli Apostoli mise sette \"Profeti\" e cinque \"Sibille\", assisi su troni fiancheggiati da pilastrini che sorreggono la cornice; quest'ultima delimita lo spazio centrale, diviso in nove scompartimenti attraverso la continuazione delle membrature architettoniche ai lati di troni; in questi scomparti sono raffigurati episodi tratti della \"Genesi\", disposti in ordine cronologico partendo dalla parete dell'altare: \"Separazione della luce dalle tenebre\", \"Creazione degli astri e delle piante\", \"Separazione della terra dalle acque\", \"Creazione di Adamo\", \"Creazione di Eva\", \"Peccato originale e cacciata dal Paradiso terrestre\", \"Sacrificio di No\u00e8\", \"Diluvio universale\", \"Ebbrezza di No\u00e8\"; nei cinque scomparti che sormontano i troni lo spazio si restringe lasciando posto a \"Ignudi\" che reggono ghirlande con foglie di quercia, allusione al casato del papa cio\u00e8 Della Rovere, e medaglioni bronzei con scene tratte dall'Antico Testamento; nelle lunette e nelle vele vi sono le quaranta generazioni degli \"Antenati di Cristo\", riprese dal Vangelo di Matteo; infine nei pennacchi angolari si trovano quattro scene bibliche, che si riferiscono ad altrettanti eventi miracolosi a favore del popolo eletto: \"Giuditta e Oloferne\", \"Davide e Golia\", \"Punizione di Aman\" e il \"Serpente di bronzo\". L'insieme \u00e8 organizzato in un partito decorativo complesso, che rivela le sue indubbie capacit\u00e0 anche in campo architettonico, destinate a rivelarsi pienamente negli ultimi decenni della sua attivit\u00e0.\nIl tema generale degli affreschi della volta \u00e8 il mistero della Creazione di Dio, che raggiunge il culmine nella realizzazione dell'uomo a sua immagine e somiglianza. Con l'incarnazione di Cristo, oltre a riscattare l'umanit\u00e0 dal peccato originale, si raggiunge il perfetto e ultimo compimento della creazione divina, innalzando l'uomo ancora di pi\u00f9 verso Dio. In questo senso appare pi\u00f9 chiara la celebrazione che fa Michelangelo della bellezza del corpo umano nudo. Inoltre la volta celebra la concordanza fra Antico e Nuovo Testamento, dove il primo prefigura il secondo, e la previsione della venuta di Cristo in ambito ebraico (con i profeti) e pagano (con le sibille).\nMontato il ponteggio Michelangelo inizi\u00f2 a dipingere le tre storie di No\u00e8 gremite di personaggi. Il lavoro, di per s\u00e9 massacrante, era aggravato dall'insoddisfazione di s\u00e9 tipica dell'artista, dai ritardi nel pagamento dei compensi e dalle continue richieste di aiuto da parte dei familiari. Nelle scene successive la rappresentazione divenne via via pi\u00f9 essenziale e monumentale: il \"Peccato originale e cacciata dal Paradiso terrestre\" e la \"Creazione di Eva\" mostrano corpi pi\u00f9 massicci e gesti semplici ma retorici; dopo un'interruzione dei lavori, e vista la volta dal basso nel suo complesso e senza i ponteggi, lo stile di Michelangelo cambi\u00f2, accentuando maggiormente la grandiosit\u00e0 e l'essenzialit\u00e0 delle immagini, fino a rendere la scena occupata da un'unica grandiosa figura annullando ogni riferimento al paesaggio circostante, come nella \"Separazione della luce dalle tenebre\". Nel complesso della volta queste variazioni stilistiche non si notano, anzi vista dal basso gli affreschi hanno un aspetto perfettamente unitario, dato anche dall'uso di un'unica, violenta cromia, recentemente riportata alla luce dal restauro concluso nel 1994.\nIn definitiva, la difficile sfida su un'impresa di dimensioni colossali e con una tecnica a lui non congeniale, con il diretto confronto coi grandi maestri fiorentini presso i quali si era formato (a partire da Ghirlandaio), pot\u00e9 dirsi pienamente riuscita oltre ogni aspettativa. Lo straordinario affresco venne inaugurato la vigilia di Ognissanti del 1512. Qualche mese dopo Giulio II moriva.\nIl secondo e terzo progetto per la tomba di Giulio II (1513-1516).\nNel febbraio 1513, con la morte del papa, gli eredi decisero di riprendere il progetto della tomba monumentale, con un nuovo disegno e un nuovo contratto nel maggio di quell'anno. Si pu\u00f2 immaginare Michelangelo desideroso di riprendere lo scalpello, dopo quattro anni di estenuante lavoro in un'arte che non era la sua prediletta. La modifica pi\u00f9 sostanziale del nuovo monumento era l'addossamento a una parete e l'eliminazione della camera mortuaria, caratteristiche che vennero mantenute fino al progetto finale. L'abbandono del monumento isolato, troppo grandioso e dispendioso per gli eredi, comport\u00f2 un maggiore affollamento di statue sulle facce visibili. Ad esempio le quattro figure sedute, invece che disporsi sulle due facciate, erano adesso previste in prossimit\u00e0 dei due angoli sporgenti sulla fronte. La zona inferiore aveva una partitura analoga, ma senza il portale centrale, sostituito da una fascia liscia che evidenziava l'andamento ascensionale. Lo sviluppo laterale era ancora consistente, poich\u00e9 era ancora previsto il catafalco in posizione perpendicolare alla parete, sul quale la statua del papa giacente era retta, da due figure alate. Nel registro inferiore invece, su ciascun lato, restava ancora spazio per due nicchie che riprendevano lo schema del prospetto anteriore. Pi\u00f9 in alto, sotto una corta volta a tutto sesto retta da pilastri, si trovava una \"Madonna col Bambino\" entro una mandorla e altre cinque figure.\nTra le clausole contrattuali c'era anche quella che legava l'artista, almeno sulla carta, a lavorare esclusivamente alla sepoltura papale, con un termine massimo di sette anni per il completamento.\nLo scultore si mise al lavoro di buona lena e sebbene non rispett\u00f2 la clausola esclusiva per non precludersi ulteriori guadagni extra (come scolpendo il \"primo Cristo della Minerva\", nel 1514), realizz\u00f2 i due \"Prigioni\" oggi al Louvre (\"Schiavo morente\" e \"Schiavo ribelle\") e il \"Mos\u00e8\", che poi venne riutilizzato nella versione definitiva della tomba. I lavori vennero spesso interrotti per viaggi alle cave di Carrara.\nNel luglio 1516 si giunse a un nuovo contratto per un terzo progetto, che riduceva il numero delle statue. I lati vennero accorciati e il monumento andava assumendo cos\u00ec l'aspetto di una monumentale facciata, mossa da decorazioni scultoree. Al posto della partitura liscia al centro della facciata (dove si trovava la porta) viene forse previsto un rilievo bronzeo e, nel registro superiore, il catafalco viene sostituito da una figura del papa sorretto come in una \"Piet\u00e0\" da due figure sedute, coronate da una \"Madonna col Bambino\" sotto una nicchia. I lavori alla sepoltura vengono bruscamente interrotti dalla commissione da parte di Leone X dei lavori alla basilica di San Lorenzo.\nMichelangelo e Sebastiano del Piombo.\nIn quegli stessi anni, una competizione sempre pi\u00f9 accesa con l'artista dominante della corte papale, Raffaello, lo port\u00f2 a stringere un sodalizio con un altro talentuoso pittore, il veneziano Sebastiano del Piombo. Occupato da altri incarichi, Michelangelo spesso forniva disegni e cartoni al collega, che li trasformava in pittura. Tra questi ci fu ad esempio la \"Piet\u00e0\" di Viterbo.\nNel 1516 nacque una competizione tra Sebastiano e Raffaello, scatenata da una doppia commissione del cardinale Giulio de' Medici per due pale destinata alla sua sede di Narbona, in Francia. Michelangelo offr\u00ec un cospicuo aiuto a Sebastiano, disegnando la figura del Salvatore e del miracolato nella tela della \"Resurrezione di Lazzaro\" (oggi alla National Gallery di Londra). L'opera di Raffaello invece, la \"Trasfigurazione\" venne completata solo dopo la scomparsa dell'artista nel 1520.\nA Firenze per i papi medicei (1516-1534).\nLa facciata di San Lorenzo (1516-1519).\nNel frattempo il figlio di Lorenzo il Magnifico, Giovanni, era salito al soglio pontificio col nome di Leone X e la citt\u00e0 di Firenze era tornata ai Medici nel 1511, comportando la fine del governo repubblicano con alcune apprensioni in particolare per i parenti di Michelangelo, che avevano perso incarichi d'ordine politico e i relativi compensi. Michelangelo lavor\u00f2 per il nuovo papa fin dal 1514, quando rifece la facciata della sua cappella a Castel Sant'Angelo (dal novembre, opera perduta); nel 1515 la famiglia Buonarroti ottenne dal papa il titolo di conti palatini.\nIn occasione di un viaggio del papa a Firenze nel 1516, la facciata della chiesa \"di famiglia\" dei Medici, San Lorenzo, era stata ricoperta di apparati effimeri realizzati da Jacopo Sansovino e Andrea del Sarto. Il pontefice decise allora di indire un concorso per realizzare una vera facciata, a cui parteciparono Giuliano da Sangallo, Raffaello, Andrea e Jacopo Sansovino, nonch\u00e9 Michelangelo stesso, su invito del papa. La vittoria and\u00f2 a quest'ultimo, all'epoca impegnato a Carrara e Pietrasanta per scegliere i marmi per il sepolcro di Giulio II. Il contratto \u00e8 datato 19 gennaio 1518.\nIl progetto di Michelangelo, per il quale vennero eseguiti numerosi disegni e ben due modelli lignei (uno \u00e8 a oggi a Casa Buonarroti) prevedeva una struttura a nartece con un prospetto rettangolare, forse ispirato a modelli di architettura classica, scandito da potenti membrature animate da statue in marmo, bronzo e da rilievi. Si sarebbe trattato di un passo fondamentale in architettura verso una concezione nuova di facciata, non pi\u00f9 basata sulla mera aggregazione di elementi singoli, ma articolata in modo unitario, dinamico e fortemente plastico.\nIl lavoro procedette per\u00f2 a rilento, a causa della scelta del papa di servirsi dei pi\u00f9 economici marmi di Seravezza, la cui cava era mal collegata col mare, rendendo difficile il loro trasporto per via fluviale fino a Firenze. Nel settembre 1518 Michelangelo sfior\u00f2 anche la morte per una colonna di marmo che, durante il trasporto su un carro, si stacc\u00f2 colpendo micidialmente un operaio accanto a lui, un evento che lo sconvolse profondamente, come raccont\u00f2 in una lettera a Berto da Filicaia datata 14 settembre 1518. In Versilia Michelangelo cre\u00f2 la strada per il trasporto dei marmi, ancora oggi esistente (anche se ampliata nel 1567 da Cosimo I). I blocchi venivano calati dalla cava di Trambiserra ad Azzano, davanti al Monte Altissimo, fino al Forte dei Marmi (insediamento sorto proprio in quell'occasione) e da l\u00ec imbarcate in mare e spedite a Firenze tramite l'Arno.\nNel marzo 1520 il contratto fu rescisso, per la difficolt\u00e0 dell'impresa e i costi elevati. In quel periodo Michelangelo lavor\u00f2 ai \"Prigioni\" per la tomba di Giulio II, in particolare ai quattro incompiuti oggi alla Galleria dell'Accademia. Scolp\u00ec probabilmente anche la statua del \"Genio della Vittoria\" di Palazzo Vecchio e alla nuova versione del \"Cristo risorto\" per Metello Vari (opera portata a Roma nel 1521), rifinita da suoi assistenti e posta nella basilica di Santa Maria sopra Minerva. Tra le commissioni ricevute e non portate a termine c'\u00e8 una consulenza per Pier Soderini, per una cappella nella chiesa romana di San Silvestro in Capite (1518).\nLa Sagrestia Nuova (1520-1534).\nIl mutamento dei desideri papali venne causato dai tragici eventi familiari legati alla morte degli ultimi eredi diretti della dinastia medicea: Giuliano Duca di Nemours nel 1516 e, soprattutto, Lorenzo Duca d'Urbino nel 1519. Per ospitare degnamente i resti dei due cugini, nonch\u00e9 quelli dei fratelli \"Magnifici\" Lorenzo e Giuliano, rispettivamente padre e zio di Leone X, il papa matur\u00f2 l'idea di creare una monumentale cappella funebre, la Sagrestia Nuova, da ospitare nel complesso di San Lorenzo. L'opera venne affidata a Michelangelo prima ancora del definitivo annullamento della commissione della facciata; dopotutto l'artista poco tempo prima, il 20 ottobre 1519, si era offerto al pontefice per realizzare una sepoltura monumentale per Dante in Santa Croce, manifestando quindi la sua disponibilit\u00e0 a nuovi incarichi. La morte di Leone sospese il progetto solo per breve tempo, poich\u00e9 gi\u00e0 nel 1523 venne eletto suo cugino Giulio, che prese il nome di Clemente VII e conferm\u00f2 a Michelangelo tutti gli incarichi.\nIl primo progetto michelangiolesco era quello di un monumento isolato al centro della sala ma, in seguito a discussioni con i committenti, lo cambi\u00f2 prevedendo di collocare le tombe dei Capitani addossate al centro delle pareti laterali, mentre quelle dei Magnifici, addossate entrambe alla parete di fondo davanti all'altare.\nL'opera venne iniziata nel 1525 circa: la struttura in pianta si rifaceva alla \"Sagrestia Vecchia\", sempre nella chiesa di San Lorenzo, del Brunelleschi: a pianta quadrata e con piccolo sacello anch'esso quadrato. Grazie alle membrature, in pietra serena e a ordine gigante, l'ambiente acquista un ritmo pi\u00f9 serrato e unitario; inserendo tra le pareti e le lunette un mezzanino e aprendo tra queste ultime delle finestre architravate, d\u00e0 alla sala un potente senso ascensionale concluso nella volta a cassettoni di ispirazione antica.\nLe tombe che sembrano far parte della parete, riprendono nella parte alta le edicole, che sono inserite sopra le otto porte dell'ambiente, quattro vere e quattro finte. Le tombe dei due capitani si compongono di un sarcofago curvilineo sormontato da due statue distese con le \"Allegorie del Tempo\": in quella di Lorenzo il \"Crepuscolo\" e l\"Aurora\", mentre in quella di Giuliano la \"Notte\" e il \"Giorno\". Si tratta di figure massicce e dalle membra poderose che sembrano gravare sui sarcofagi quasi a spezzarli e a liberare le anime dei defunti, ritratti nelle statue inserite sopra di essi. Inserite in una nicchia della parete, le statue non sono riprese dal vero ma idealizzate mentre contemplano: Lorenzo in una posa pensierosa e Giuliano con uno scatto repentino della testa. La statua posta sull'altare con la \"Madonna Medici\" \u00e8 simbolo di vita eterna ed \u00e8 fiancheggiata dalle statue dei \"Santi Cosma e Damiano\" (protettori dei Medici) eseguite su disegno del Buonarroti, rispettivamente da Giovanni Angelo Montorsoli e Raffaello da Montelupo.\nAll'opera, anche se non continuativamente, Michelangelo lavor\u00f2 fino al 1534, lasciandola incompiuta: senza i monumenti funebri dei Magnifici, le sculture dei \"Fiumi\" alla base delle tombe dei Capitani e, forse, di affreschi nelle lunette. Si tratta comunque di uno straordinario esempio di simbiosi perfetta tra scultura e architettura.\nNel frattempo Michelangelo continuava a ricevere altre commissioni che solo in piccola parte eseguiva: nell'agosto 1521 invi\u00f2 a Roma il \"Cristo della Minerva\", nel 1522 un certo Frizzi gli commission\u00f2 una tomba a Bologna e il cardinale Fieschi gli chiese una \"Madonna\" scolpita, entrambi progetti mai eseguiti; nel 1523 ricevette nuove sollecitazioni da parte degli eredi di Giulio II, in particolare Francesco Maria Della Rovere, e lo stesso anno gli venne commissionata, senza successo, una statua di Andrea Doria da parte del Senato genovese, mentre il cardinal Grimani, patriarca di Aquileia, gli chiese un dipinto o una scultura mai eseguiti. Nel 1524 papa Clemente gli commission\u00f2 la biblioteca Medicea Laurenziana, i cui lavori avviarono a rilento, e un ciborio (1525) per l'altare maggiore di San Lorenzo, sostituito poi dalla Tribuna delle reliquie; nel 1526 si arriv\u00f2 a una drammatica rottura coi Della Rovere per un nuovo progetto, pi\u00f9 semplice, per la tomba di Giulio II, che venne rifiutato. Altre richieste inevase di progetti di tombe gli pervengono dal duca di Suessa e da Barbazzi canonico di San Petronio a Bologna.\nL'insurrezione e l'assedio (1527-1530).\nUn motivo comune nella vicenda biografica di Michelangelo \u00e8 l'ambiguo rapporto con i propri committenti, che pi\u00f9 volte ha fatto parlare di ingratitudine dell'artista verso i suoi patrocinatori. Anche con i Medici il suo rapporto fu estremamente ambiguo: nonostante siano stati loro a spingerlo verso la carriera artistica e a procurargli commissioni di altissimo rilievo, la sua convinta fede repubblicana lo port\u00f2 a covare sentimenti di odio contro di essi, vedendoli come la principale minaccia contro la \"libertas\" fiorentina.\nFu cos\u00ec che nel 1527, arrivata in citt\u00e0 la notizia del Sacco di Roma e del durissimo smacco inferto a papa Clemente, la citt\u00e0 di Firenze insorse contro il suo delegato, l'odiato Alessandro de' Medici, cacciandolo e instaurando un nuovo governo repubblicano. Michelangelo ader\u00ec pienamente al nuovo regime, con un appoggio ben oltre il piano simbolico. Il 22 agosto 1528 si mise al servizio del governo repubblicano, riprendendo la vecchia commissione dell\"Ercole e Caco\" (ferma dal 1508), che propose di mutare in un \"Sansone con due filistei\". Il 10 gennaio 1529 venne nominato membro dei \"Nove di milizia\", occupandosi di nuovi piani difensivi, specie per il colle di San Miniato al Monte. Il 6 aprile di quell'anno riceve l'incarico di \"Governatore generale sopra le fortificazioni\", in previsione dell'assedio che le forze imperiali si apprestavano a cingere. Visit\u00f2 appositamente Pisa e Livorno nell'esercizio del proprio ufficio, e si rec\u00f2 anche a Ferrara per studiarne le fortificazioni (qui Alfonso I d'Este gli commission\u00f2 una \"Leda e il cigno\", poi andata perduta), rientrando a Firenze il 9 settembre. Preoccupato per l'aggravarsi della situazione, il 21 settembre fugg\u00ec a Venezia, in previsione di trasferirsi in Francia alla corte di Francesco I, che per\u00f2 non gli aveva ancora fatto offerte concrete. Qui venne per\u00f2 raggiunto prima dal bando del governo fiorentino che lo dichiar\u00f2 ribelle, il 30 settembre. Torn\u00f2 allora nella sua citt\u00e0 il 15 novembre, riprendendo la direzione delle fortezze.\nDi questo periodo rimangono disegni di fortificazione, realizzate attraverso una complicata dialettica di forme concave e convesse che sembrano macchine dinamiche atte all'offesa e alla difesa. Con l'arrivo degli Imperiali a minacciare la citt\u00e0, a lui \u00e8 attribuita l'idea di usare la platea di San Miniato al Monte come avamposto con cui cannoneggiare sul nemico, proteggendo il campanile dai pallettoni nemici con un'armatura fatta di materassi imbottiti.\nLe forze in campo per gli assedianti erano per\u00f2 soverchianti e con la sua disperata difesa la citt\u00e0 non pot\u00e9 altro che negoziare un trattato, in parte poi disatteso, che evitasse la distruzione e il saccheggio che pochi anni prima avevano colpito Roma. All'indomani del ritorno dei Medici in citt\u00e0 (12 agosto 1530) Michelangelo, che sapeva di essersi fortemente compromesso e temendo quindi una vendetta, si nasconde rocambolescamente e riusc\u00ec a fuggire dalla citt\u00e0 (settembre 1530), riparando a Venezia. Qui rest\u00f2 brevemente, assalito da dubbi sul da farsi. In questo breve periodo soggiorn\u00f2 all'isola della Giudecca per mantenersi lontano dalla vita sfarzosa dell'ambiente cittadino e leggenda vuole che avesse presentato un modello per il ponte di Rialto al doge Andrea Gritti.\nLa Biblioteca Medicea Laurenziana (1530-1534).\nIl perdono di Clemente VII non si fece per\u00f2 attendere, a patto che l'artista riprendesse immediatamente i lavori a San Lorenzo dove, oltre alla Sagrestia, si era aggiunto cinque anni prima il progetto di una monumentale libreria. \u00c8 chiaro come il papa fosse mosso, pi\u00f9 che dalla piet\u00e0 verso l'uomo, dalla consapevolezza di non poter rinunciare all'unico artista capace di dare forma ai sogni di gloria della sua dinastia, nonostante la sua indole contrastata. All'inizio degli anni trenta scolp\u00ec anche un \"Apollino\" per Baccio Valori, il feroce governatore di Firenze imposto dal papa.\nLa biblioteca pubblica, annessa alla chiesa di San Lorenzo, venne interamente progettata dal Buonarroti: nella sala di lettura si rifece al modello della biblioteca di Michelozzo in San Marco, eliminando la divisione in navate e realizzando un ambiente con le mura scandite da finestre sormontate da mezzanini tra pilastrini, tutti con modanature in pietra serena. Disegn\u00f2 anche i banchi in legno e forse lo schema di soffitto intagliato e pavimento con decorazioni in cotto, organizzati in medesime partiture. Il capolavoro del progetto \u00e8 il vestibolo, con un forte slancio verticale dato dalle colonne binate che cingono il portale timpanato e dalle edicole sulle pareti.\nSolo nel 1558 Michelangelo forn\u00ec il modello in argilla per lo scalone, da lui progettato in legno, ma realizzato per volere di Cosimo I de' Medici, in pietra serena: le ardite forme rettilinee e ellittiche, concave e convesse, vengono indicate come una precoce anticipazione dello stile barocco.\nIl 1531 fu un anno intenso: esegu\u00ec il cartone del \"Noli me tangere\", prosegu\u00ec i lavori alla Sagrestia e alla Liberia di San Lorenzo e per la stessa chiesa progett\u00f2 la Tribuna delle reliquie; Inoltre gli vennero chiesti, senza esito, un progetto dal duca di Mantova, il disegno di una casa da Baccio Valori, e una tomba per il cardinale Cybo; le fatiche lo condussero anche a una grave malattia.\nNell'aprile 1532 si ebbe il quarto contratto per la tomba di Giulio II, con solo sei statue. In quello stesso anno Michelangelo conobbe a Roma l'intelligente e bellissimo Tommaso de' Cavalieri, con il quale si leg\u00f2 appassionatamente, dedicandogli disegni e composizioni poetiche. Per lui appront\u00f2, tra l'altro, i disegni col \"Ratto di Ganimede\" e la \"Caduta di Fetonte\", che sembrano precorrere, nella potente composizione e nel tema del compiersi fatale del destino, il \"Giudizio universale\". Rapporti molto tesi ebbe, invece, con il guardarobiere pontificio e Maestro di Camera Pietro Giovanni Aliotti, futuro vescovo di Forl\u00ec, che Michelangelo, considerandolo troppo impiccione, chiamava il Tantecose.\nIl 22 settembre 1533 incontr\u00f2 a San Miniato al Tedesco Clemente VII e, secondo la tradizione, in quell'occasione si parl\u00f2 per la prima volta della pittura di un \"Giudizio universale\" nella Sistina. Lo stesso anno mor\u00ec il padre Ludovico.\nNel 1534 gli incarichi fiorentini procedevano ormai sempre pi\u00f9 stancamente, con un ricorso sempre maggiore di aiuti.\nL'epoca di Paolo III (1534-1545).\nIl Giudizio universale (1534-1541).\nL'artista non approvava il regime politico tiranneggiante del Duca Alessandro, per cui con l'occasione di nuovi incarichi a Roma, tra cui il lavoro per gli eredi di Giulio II, lasci\u00f2 Firenze dove non mise mai pi\u00f9 piede, nonostante gli accattivanti inviti di Cosimo I negli anni della vecchiaia.\nClemente VII gli aveva commissionato la decorazione della parete di fondo della Cappella Sistina con il \"Giudizio universale\", ma non fece in tempo a vedere nemmeno l'inizio dei lavori, perch\u00e9 mor\u00ec pochi giorni dopo l'arrivo dell'artista a Roma. Mentre l'artista riprendeva la Sepoltura di papa Giulio, venne eletto al soglio pontificio Paolo III, che non solo conferm\u00f2 l'incarico del \"Giudizio\", ma nomin\u00f2 anche Michelangelo pittore, scultore e architetto del Palazzo Vaticano.\nI lavori alla Sistina poterono essere avviati alla fine del 1536, per proseguire fino all'autunno del 1541. Per liberare l'artista dagli incarichi verso gli eredi Della Rovere Paolo III arriv\u00f2 ad emettere un motu proprio il 17 novembre 1536. Se fino ad allora i vari interventi alla cappella papale erano stati coordinati e complementari, con il \"Giudizio\" si assistette al primo intervento distruttivo, che sacrific\u00f2 la pala dell\"'Assunta\" di Perugino, le prime due storie quattrocentesche di Ges\u00f9 e di Mos\u00e8 e due lunette dipinte dallo stesso Michelangelo pi\u00f9 di vent'anni prima.\nAl centro dell'affresco vi \u00e8 il Cristo giudice con vicino la Madonna che rivolge lo sguardo verso gli eletti; questi ultimi formano un'ellissi che segue i movimenti del Cristo in un turbine di santi, patriarchi e profeti. A differenza delle rappresentazioni tradizionale, tutto \u00e8 caos e movimento, e nemmeno i santi sono esentati dal clima di inquietudine, attesa, se non paura e sgomento che coinvolge espressivamente i partecipanti.\nLe licenze iconografiche, come i santi senza aureola, gli angeli apteri e il Cristo giovane e senza barba, possono essere allusioni al fatto che davanti al giudizio ogni singolo uomo \u00e8 uguale. Questo fatto, che poteva essere letto come un generico richiamo ai circoli della Riforma Cattolica, unitamente alla nudit\u00e0 e alla posa sconveniente di alcune figure (santa Caterina d'Alessandria prona con alle spalle san Biagio), scatenarono contro l'affresco i severi giudizi di buona parte della curia. Dopo la morte dell'artista, e col mutato clima culturale dovuto anche al Concilio di Trento, si arriv\u00f2 al punto di provvedere al rivestimento dei nudi e alla modifica delle parti pi\u00f9 sconvenienti.\nUna statua equestre.\nNel 1537, verso febbraio, il duca d'Urbino Francesco Maria I Della Rovere gli chiese un abbozzo per un cavallo destinato forse a un monumento equestre, che risulta completato il 12 ottobre. L'artista per\u00f2 si rifiut\u00f2 di inviare il progetto al duca, poich\u00e9 insoddisfatto. Dalla corrispondenza si apprende anche che entro i primi di luglio Michelangelo gli aveva progettato anche una saliera: la precedenza del duca rispetto a tante commissioni inevase di Michelangelo \u00e8 sicuramente legata alla pendenza dei lavori alla tomba di Giulio II, di cui Francesco Maria era erede.\nQuello stesso anno a Roma riceve la cittadinanza onoraria in Campidoglio.\nPiazza del Campidoglio.\nPaolo III, al pari dei suoi predecessori, fu un entusiasta committente di Michelangelo.\nCon il trasferimento sul Campidoglio della statua equestre di Marco Aurelio, simbolo dell'autorit\u00e0 imperiale e per estensione della continuit\u00e0 tra la Roma imperiale e quella papale, il papa incaric\u00f2 Michelangelo, nel 1538, di studiare la ristrutturazione della piazza, centro dell'amministrazione civile romana fin dal Medioevo e in stato di degrado.\nTenendo conto delle preesistenze vennero mantenuti e trasformati i due edifici esistenti, gi\u00e0 ristrutturati nel XV secolo da Rossellino, realizzando di conseguenza la piazza a pianta trapezoidale con sullo sfondo il palazzo dei Senatori, dotato di scala a doppia rampa, e delimitata ai lati da due palazzi: il Palazzo dei Conservatori e il cosiddetto Palazzo Nuovo costruito ex novo, entrambi convergenti verso la scalinata di accesso al Campidoglio. Gli edifici vennero caratterizzati da un ordine gigante a pilastri corinzi in facciata, con massicce cornici e architravi. Al piano terra degli edifici laterali i pilastri dell'ordine gigante sono affiancati da colonne che formano un insolito portico architravato, in un disegno complessivo molto innovativo che rifugge programmaticamente dall'uso dell'arco. Il lato interno del portico presenta invece colonne alveolate che in seguito ebbero una gran diffusione, I lavori furono compiuti molto dopo la morte del maestro, mentre la pavimentazione della piazza fu realizzata solo ai primi del Novecento, utilizzando una stampa di \u00c9tienne Dup\u00e9rac che riporta quello che doveva essere il progetto complessivo previsto da Michelangelo, secondo un reticolo curvilineo inscritto in un'ellisse con al centro il basamento ad angoli smussati per la statua del Marc'Aurelio, anch'esso disegnato da Michelangelo.\nVerso il 1539 inizi\u00f2 forse il \"Bruto\" per il cardinale Niccol\u00f2 Ridolfi, opera dai significati politici legata ai fuorusciti fiorentini.\nLa Crocifissione per Vittoria Colonna (1541).\nDal 1537 circa Michelangelo aveva iniziato la vivida amicizia con la marchesa di Pescara Vittoria Colonna: essa lo introdusse al circolo viterbese del cardinale Reginald Pole, frequentato, tra gli altri, da Vittore Soranzo, Apollonio Merenda, Pietro Carnesecchi, Pietro Antonio Di Capua, Alvise Priuli e la contessa Giulia Gonzaga.\nIn quel circolo culturale si aspirava a una riforma della Chiesa Cattolica, sia interna sia nei confronti del resto della Cristianit\u00e0, alla quale avrebbe dovuto riconciliarsi. Queste teorie influenzarono Michelangelo e altri artisti. Risale a quel periodo la \"Crocifissione\" realizzata per Vittoria, databile al 1541 e forse dispersa, oppure mai dipinta. Di quest'opera ci restano solamente alcuni disegni preparatori di incerta attribuzione, il pi\u00f9 famoso \u00e8 senz'altro quello conservato al British Museum, mentre buone copie si trovano nella concattedrale di Santa Maria de La Redonda e alla Casa Buonarroti. Inoltre esiste una tavola dipinta, la Crocefissione di Viterbo, tradizionalmente attribuita a Michelangelo, sulla base di un testamento di un conte viterbese datato al 1725, esposta nel Museo del Colle del Duomo di Viterbo, pi\u00f9 ragionevolmente attribuibile ad ambiente michelangiolesco.\nSecondo i progetti raffigurava un giovane e sensuale Cristo, simboleggiante un'allusione alle teorie riformiste cattoliche che vedevano nel sacrificio del sangue di Cristo l'unica via di salvezza individuale, senza intermediazioni della Chiesa e dei suoi rappresentanti.\nUno schema analogo presentava anche la cosiddetta \"Piet\u00e0 per Vittoria Colonna\", dello stesso periodo, nota da un disegno a Boston e da alcune copie di allievi.\nIn quegli anni a Roma Michelangelo poteva quindi contare su una sua cerchia di amici ed estimatori, tra cui oltre alla Colonna, Tommaso de' Cavalieri e artisti quali Tiberio Calcagni e Daniele da Volterra.\nCappella Paolina (1542-1550).\nNel 1542 il papa gli commission\u00f2 quella che rappresenta la sua ultima opera pittorica, dove ormai anziano lavor\u00f2 per quasi dieci anni, in contemporanea ad altri impegni. Il papa Farnese, geloso e seccato del fatto che il luogo ove la celebrazione di Michelangelo pittore raggiungesse i suoi massimi livelli fosse dedicato ai papi Della Rovere, gli affid\u00f2 la decorazione della sua cappella privata in Vaticano che prese il suo nome (Cappella Paolina). Michelangelo realizz\u00f2 due affreschi, lavorando da solo con faticosa pazienza, procedendo con piccole \"giornate\", fitte di interruzioni e pentimenti.\nIl primo a essere realizzato, la \"Conversione di Saulo\" (1542-1545), presenta una scena inserita in un paesaggio spoglio e irreale, con compatti grovigli di figure alternati a spazi vuoti e, al centro, la luce accecante che da Dio scende su Saulo a terra; il secondo, il \"Martirio di san Pietro\" (1545-1550), ha una croce disposta in diagonale in modo da costituire l'asse di un ipotetico spazio circolare con al centro il volto del martire.\nL'opera nel suo complesso \u00e8 caratterizzata da una drammatica tensione e improntata a un sentimento di mestizia, generalmente interpretata come espressione della religiosit\u00e0 tormentata di Michelangelo e del sentimento di profondo pessimismo che caratterizza l'ultimo periodo della sua vita.\nLa conclusione dei lavori alla tomba di Giulio II (1544-1545).\nDopo gli ultimi accordi del 1542, la tomba di Giulio II venne posta in essere nella chiesa di San Pietro in Vincoli tra il 1544 e il 1545 con le statue del \"Mos\u00e8\", di \"Lia\" (\"Vita attiva\") e di \"Rachele\" (\"Vita contemplativa\") nel primo ordine.\nNel secondo ordine, al fianco del pontefice disteso con sopra la \"Vergine col Bambino\" si trovano una \"Sibilla\" e un \"Profeta\". Anche questo progetto risente dell'influsso del circolo di Viterbo; Mos\u00e8 uomo illuminato e sconvolto dalla visione di Dio \u00e8 affiancato da due modi di essere, ma anche da due modi di salvezza non necessariamente in conflitto tra di loro: la vita contemplativa viene rappresentata da \"Rachele\" che prega come se per salvarsi usasse unicamente la Fede, mentre la vita attiva, rappresentata da \"Lia\", trova la sua salvezza nell'operare. L'interpretazione comune dell'opera d'arte \u00e8 che si tratti di una specie di posizione di mediazione tra Riforma e Cattolicesimo dovuta sostanzialmente alla sua intensa frequentazione con Vittoria Colonna e il suo \"entourage\".\nNel 1544 disegn\u00f2 anche la tomba di Francesco Bracci, nipote di Luigi del Riccio nella cui casa aveva ricevuto assistenza durante una grave malattia che l'aveva colpito in giugno. Per tale indisposizione, nel marzo aveva rifiutato a Cosimo I de' Medici l'esecuzione di un busto. Lo stesso anno avviarono i lavori al Campidoglio, progettati nel 1538.\nVecchiaia (1546-1564).\nGli ultimi decenni di vita di Michelangelo sono caratterizzati da un progressivo abbandono della pittura e anche della scultura, esercitata ormai solo in occasione di opere di carattere privato. Prendono consistenza invece numerosi progetti architettonici e urbanistici, che proseguono sulla strada della rottura del canone classico, anche se molti di essi vennero portati a termine in periodi seguenti da altri architetti, che non sempre rispettarono il suo disegno originale.\nPalazzo Farnese (1546-1550).\nA gennaio 1546 Michelangelo si ammal\u00f2, venendo curato in casa di Luigi del Riccio. Il 29 aprile, ripresosi, promise una statua in bronzo, una in marmo e un dipinto a Francesco I di Francia, che per\u00f2 non riusc\u00ec a fare.\nCon la morte di Antonio da Sangallo il Giovane nell'ottobre 1546, a Michelangelo vennero affidate le fabbriche di Palazzo Farnese e della basilica di San Pietro, entrambe lasciate incompiute dal primo.\nTra il 1547 e il 1550 l'artista progett\u00f2 dunque il completamento della facciata e del cortile di Palazzo Farnese: nella facciata vari\u00f2, rispetto al progetto del Sangallo, alcuni elementi che danno all'insieme una forte connotazione plastica e monumentale ma al tempo stesso dinamica ed espressiva. Per ottenere questo risultato accrebbe in altezza il secondo piano, inser\u00ec un massiccio cornicione e sormont\u00f2 il finestrone centrale con uno stemma colossale (i due ai lati sono successivi).\nBasilica di San Pietro in Vaticano (1546-1564).\nPer quanto riguarda la basilica vaticana, la storia del progetto michelangiolesco \u00e8 ricostruibile da una serie di documenti di cantiere, lettere, disegni, affreschi e testimonianze dei contemporanei, ma diverse informazioni sono in contrasto tra loro. Infatti, Michelangelo non redasse mai un progetto definitivo per la basilica, preferendo procedere per parti. In ogni caso, subito dopo la morte dell'artista toscano furono pubblicate diverse stampe nel tentativo di restituire una visione complessiva del disegno originario; le incisioni di \u00c9tienne Dup\u00e9rac si imposero subito come le pi\u00f9 diffuse e accettate.\nMichelangelo pare che aspirasse al ritorno alla pianta centrale del Bramante, con un quadrato inscritto nella croce greca, rifiutando sia la pianta a croce latina introdotta da Raffaello Sanzio, sia i disegni del Sangallo, che prevedevano la costruzione di un edificio a pianta centrale preceduto da un imponente avancorpo.\nDemol\u00ec parti realizzate dai suoi predecessori e, rispetto alla perfetta simmetria del progetto bramantesco, introdusse un asse preferenziale nella costruzione, ipotizzando una facciata principale schermata da un portico composto da colonne d'ordine gigante (non realizzato). Per la massiccia struttura muraria, che doveva correre lungo tutto il perimetro della fabbrica, ide\u00f2 un unico ordine gigante a paraste corinzie con attico, mentre al centro della costruzione costru\u00ec un tamburo, con colonne binate (sicuramente realizzato dall'artista), sul quale fu innalzata la cupola emisferica a costoloni conclusa da lanterna (la cupola fu completata, con alcune differenze rispetto al presunto modello originario, da Giacomo Della Porta).\nTuttavia, la concezione michelangiolesca fu in gran parte stravolta da Carlo Maderno, che all'inizio del XVII secolo complet\u00f2 la basilica con l'aggiunta di una navata longitudinale e di un'imponente facciata sulla base delle spinte della Controriforma.\nNel 1547 mor\u00ec Vittoria Colonna, poco dopo la scomparsa dell'altro amico Luigi del Riccio: si tratta di perdite molto amare per l'artista. L'anno successivo, il 9 gennaio 1548 muore suo fratello Giovansimone Buonarroti. Il 27 agosto il Consiglio municipale di Roma propose di affidare all'artista il restauro del ponte di Santa Maria. Nel 1549 Benedetto Varchi pubblic\u00f2 a Firenze \"Due lezzioni\", tenute su un sonetto di Michelangelo. Nel gennaio del 1551 alcuni documenti della cattedrale di Padova accennano a un modello di Michelangelo per il coro.\nLa serie delle \"Piet\u00e0\" (1550-1555 circa).\nDal 1550 circa inizi\u00f2 a realizzare la cosiddetta \"Piet\u00e0 dell'Opera del Duomo\" (dalla collocazione attuale nel Museo dell'Opera del Duomo di Firenze), opera destinata alla sua tomba e abbandonata dopo che l'artista frantum\u00f2, in un accesso d'ira due o tre anni pi\u00f9 tardi, il braccio e la gamba sinistra del Cristo, spezzando anche la mano della Vergine. Fu in seguito Tiberio Calcagni a ricostruire il braccio e rifinire la Maddalena lasciata dal Buonarroti allo stato di non-finito: il gruppo costituito dal Cristo sorretto dalla Vergine, dalla Maddalena e da Nicodemo \u00e8 disposto in modo piramidale con al vertice quest'ultimo; la scultura viene lasciata a diversi gradi di finitura con la figura del Cristo allo stadio pi\u00f9 avanzato. Nicodemo sarebbe un autoritratto del Buonarroti, dal cui corpo sembra uscire la figura del Cristo: forse un riferimento alla sofferenza psicologica che lui, profondamente religioso, portava dentro di s\u00e9 in quegli anni.\nLa \"Piet\u00e0 Rondanini\" venne definita, nell'inventario di tutte le opere rinvenute nel suo studio dopo la morte, come: \"Un'altra statua principiata per un Cristo et un'altra figura di sopra, attaccate insieme, sbozzate e non finite\".\nMichelangelo nel 1561 don\u00f2 la scultura al suo servitore Antonio del Francese continuando per\u00f2 ad apportarvi modifiche sino alla morte; il gruppo \u00e8 costituito da parti condotte a termine, come il braccio destro di Cristo, e da parti non finite, come il torso del Salvatore schiacciato contro il corpo della Vergine quasi a formare un tutt'uno. Successivamente alla scomparsa di Michelangelo, in un periodo imprecisato, questa scultura fu trasferita nel palazzo Rondanini di Roma e da questi ha mutuato il nome. Attualmente si trova nel Castello Sforzesco, acquistata nel 1952 dalla citt\u00e0 di Milano da una propriet\u00e0 privata.\nLe biografie.\nNel 1550 usc\u00ec la prima edizione delle \"Vite de' pi\u00f9 eccellenti pittori, scultori e architettori\" di Giorgio Vasari che conteneva una biografia di Michelangelo, la prima scritta di un artista vivente, in posizione conclusiva dell'opera che celebrava l'artista come vertice di quella catena di grandi artefici che partiva da Cimabue e Giotto, raggiungendo nella sua persona la sintesi di perfetta padronanza delle arti (pittura, scultura e architettura) in grado non solo di rivaleggiare ma anche di superare i mitici maestri dell'antichit\u00e0.\nNonostante le premesse celebrative ed encomiastiche, Michelangelo non grad\u00ec l'operazione, per le numerose scorrettezze e soprattutto per una versione a lui non congeniale della tormentata vicenda della tomba di Giulio II. L'artista allora in quegli anni lavor\u00f2 con un suo fedele collaboratore, Ascanio Condivi, facendo pubblicare una nuova biografia che riportava la sua versione dei fatti (1553). A questa attinse Vasari, oltre che in seguito a una sua diretta frequentazione dell'artista negli ultimi anni di vita, per la seconda edizione delle \"Vite\", pubblicata nel 1568.\nQueste opere alimentarono la leggenda dell'artista, quale genio tormentato e incompreso, spinto oltre i propri limiti dalle condizioni avverse e dalle mutevoli richieste dei committenti, ma capace di creare opere titaniche e insuperabili. Mai avvenuto fino ad allora era poi che questa leggenda si formasse quando ancora l'interessato era in vita. Nonostante questa invidiabile posizione raggiunta dal Buonarroti in vecchiaia, gli ultimi anni della sua esistenza sono tutt'altro che tranquilli, animati da una grande tribolazione interiore e da riflessioni tormentate sulla fede, la morte e la salvezza, che si trovano anche nelle sue opere (come le \"Piet\u00e0\") e nei suoi scritti.\nAltri avvenimenti degli anni cinquanta.\nNel 1550 Michelangelo aveva terminato gli affreschi alla Cappella Paolina e nel 1552 era stato completato il Campidoglio. In quell'anno l'artista forn\u00ec anche il disegno per la scala nel cortile del Belvedere in Vaticano. In scultura lavor\u00f2 alla \"Piet\u00e0\" e in letteratura si occupa delle proprie biografie.\nNel 1554 Ignazio di Loyola dichiar\u00f2 che Michelangelo aveva accettato di progettare la nuova chiesa del Ges\u00f9 a Roma, ma il proposito non ebbe seguito. Nel 1555 l'elezione al soglio pontificio di Marcello II compromise la presenza dell'artista a capo del cantiere di San Pietro, ma subito dopo venne eletto Paolo IV, che lo conferm\u00f2 nell'incarico, indirizzandolo soprattutto ai lavori alla cupola. Sempre nel '55 morirono suo fratello Gismondo e Francesco Amadori detto l'Urbino che lo aveva servito per ventisei anni; una lettera a Vasari di quell'anno gli d\u00e0 istruzioni per il compimento del ricetto della Libreria Laurenziana.\nNel settembre 1556 l'avvicinarsi dell'esercito spagnolo indusse l'artista ad abbandonare Roma per riparare a Loreto. Mentre faceva sosta a Spoleto venne raggiunto da un appello pontificio che lo obblig\u00f2 a tornare indietro. Al 1557 risale il modello ligneo per la cupola di San Pietro e nel 1559 fece disegni per la basilica di San Giovanni Battista dei Fiorentini, nonch\u00e9 per la cappella Sforza in Santa Maria Maggiore e per la scalinata della Biblioteca Medicea Laurenziana. Forse quell'anno avvi\u00f2 anche la \"Piet\u00e0 Rondanini\".\nPorta Pia a Roma (1560).\nNel 1560 fece un disegno a Caterina de' Medici per la tomba di Enrico II. Inoltre lo stesso anno progetto la tomba di Giangiacomo de' Medici per il Duomo di Milano, eseguita poi da Leone Leoni.\nVerso il 1560 progett\u00f2 anche la monumentale Porta Pia, vera e propria scenografia urbana con la fronte principale verso l'interno della citt\u00e0. Il portale con frontone curvilineo interrotto e inserito in un altro triangolare \u00e8 fiancheggiata da paraste scanalate, mentre sul setto murario ai lati si aprono due finestre timpanate, con al di sopra altrettanti mezzanini ciechi. Dal punto di vista del linguaggio architettonico, Michelangelo manifest\u00f2 uno spirito sperimentale e anticonvenzionale tanto che si \u00e8 parlato di \"anticlassicismo\".\nSanta Maria degli Angeli (1561).\nOrmai vecchio, Michelangelo progett\u00f2 nel 1561 una ristrutturazione della chiesa di Santa Maria degli Angeli all'interno delle Terme di Diocleziano e dell'adiacente convento dei padri certosini, avviati a partire dal 1562. Lo spazio della chiesa fu ottenuto con un intervento che, dal punto di vista murario, oggi si potrebbe definire minimale, con pochi setti di muro nuovi entro il grande spazio voltato del \"tepidarium\" delle terme, aggiungendo solo un profondo presbiterio e dimostrando un atteggiamento moderno e non distruttivo nei confronti dei resti archeologici.\nLa chiesa ha un insolito sviluppo trasversale, sfruttando tre campate contigue coperte a crociera, a cui sono aggiunte due cappelle laterali quadrate.\nConsole dell'Accademia delle Arti del Disegno.\nIl 31 gennaio 1563 Cosimo I de' Medici fond\u00f2, su consiglio dell'architetto aretino Giorgio Vasari, l'Accademia e Compagnia dell'Arte del Disegno di cui viene subito eletto console proprio il Buonarroti. Mentre la Compagnia era una sorta di corporazione cui dovevano aderire tutti gli artisti operanti in Toscana, l'Accademia, costituita solo dalle pi\u00f9 eminenti personalit\u00e0 culturali della corte di Cosimo, aveva finalit\u00e0 di tutela e supervisione sull'intera produzione artistica del principato mediceo. Si trattava dell'ultimo, accattivante invito rivolto a Michelangelo da parte di Cosimo per farlo tornare a Firenze, ma ancora una volta l'artista declin\u00f2: la sua radicata fede repubblicana doveva probabilmente renderlo incompatibile col servizio al nuovo duca fiorentino.\nLa morte.\nA un solo anno dalla nomina, il 18 febbraio 1564, quasi ottantanovenne, Michelangelo mor\u00ec a Roma, nella sua modesta residenza di piazza Macel de' Corvi (distrutta quando venne creato il monumento a Vittorio Emanuele II), assistito da Tommaso de' Cavalieri. Si dice che fino a tre giorni prima avesse lavorato alla \"Piet\u00e0 Rondanini\". Pochi giorni prima, il 21 gennaio, la Congregazione del Concilio di Trento aveva deciso di far coprire le parti \"oscene\" del \"Giudizio universale\".\nNell'inventario redatto qualche giorno dopo il decesso (19 febbraio) sono registrati pochi beni, tra cui la \"Piet\u00e0\", due piccole sculture di cui si ignorano le sorti (un \"San Pietro\" e un piccolo \"Cristo portacroce\"), dieci cartoni, mentre i disegni e gli schizzi pare che fossero stati bruciati poco prima di morire dal maestro stesso. In una cassa viene poi ritrovato un cospicuo \"tesoretto\", degno di un principe, che nessuno si sarebbe immaginato in un'abitazione tanto povera.\nLe solenni esequie a Firenze.\nLa morte del maestro venne particolarmente sentita a Firenze, poich\u00e9 la citt\u00e0 non era riuscita a onorare il suo pi\u00f9 grande artista prima della morte, nonostante i tentativi di Cosimo. Il recupero dei suoi resti mortali e la celebrazione di esequie solenni divenne quindi un'assoluta priorit\u00e0 cittadina. A pochi giorni dalla morte, suo nipote Lionardo Buonarroti arriv\u00f2 a Roma col preciso compito di recuperare la salma e organizzarne il trasporto, un'impresa forse ingigantita dal resoconto del Vasari nella seconda edizione delle \"Vite\": secondo lo storico aretino i romani si sarebbero opposti alle sue richieste, desiderando inumare l'artista nella basilica di San Pietro, al che Lionardo avrebbe trafugato il corpo di notte e in gran segreto prima di riprendere la strada per Firenze.\nAppena arrivata nella citt\u00e0 toscana (11 marzo 1564), la bara venne portata in Santa Croce e ispezionata secondo un complesso cerimoniale, stabilito dal luogotenente dell'Accademia delle Arti del Disegno, Vincenzo Borghini. Si tratt\u00f2 del primo atto funebre (12 marzo) che, per quanto solenne, venne presto superato da quello del 14 luglio 1564 in San Lorenzo, patrocinato dalla casata ducale e degno pi\u00f9 di un principe che di un artista. L'intera basilica venne addobbata riccamente con drappi neri e di tavole dipinte con episodi della sua vita; al centro venne predisposto un catafalco monumentale, ornato di pitture e sculture effimere, dalla complessa iconografia. L'orazione funebre venne scritta e letta da Benedetto Varchi, che esalt\u00f2 \"le lodi, i meriti, la vita e l'opere del divino Michelangelo Buonarroti\".\nL'inumazione avvenne infine in Santa Croce, in un sepolcro monumentale disegnato da Giorgio Vasari, composto da tre figure piangenti che rappresentano la pittura, la scultura e l'architettura.\nI funerali di Stato suggellarono lo \"status\" raggiunto dall'artista e furono la consacrazione definitiva del suo mito, come artefice insuperabile, capace di raggiungere vertici creativi in qualunque campo artistico e, pi\u00f9 di quelli di qualunque altro, capaci di emulare l'atto della creazione divina.\nRime.\nDa lui considerata come una \"cosa sciocca\", la sua attivit\u00e0 poetica si viene caratterizzando, a differenza di quella usuale nel Cinquecento influenzata dal Petrarca, da toni energici, austeri e intensamente espressivi, ripresi dalle poesie di Dante.\nI pi\u00f9 antichi componimenti poetici datano agli anni 1504-1505, ma \u00e8 probabile che ne abbia realizzati anche in precedenza, dato che sappiamo che molti suoi manoscritti giovanili andarono perduti.\nLa sua formazione poetica avvenne probabilmente sui testi di Petrarca e Dante, conosciuti nella cerchia umanistica della corte di Lorenzo de' Medici. I primi sonetti sono legati a vari temi collegati al suo lavoro artistico, a volte raggiungono il grottesco con immagini e metafore bizzarre. Successivi sono i sonetti realizzati per Vittoria Colonna e per Tommaso de' Cavalieri; in essi Michelangelo si concentra maggiormente sul tema neoplatonico dell'amore, sia divino che umano, che viene tutto giocato intorno al contrasto tra amore e morte, risolvendolo con soluzioni ora drammatiche, ora ironicamente distaccate.\nNegli ultimi anni le sue rime si focalizzano maggiormente sul tema del peccato e della salvezza individuale; qui il tono diventa amaro e a volte angoscioso, tanto da realizzare vere e proprie visioni mistiche del divino.\nLe rime di Michelangelo incontrarono una certa fortuna negli Stati Uniti, nell'Ottocento, dopo la loro traduzione da parte del grande filosofo Ralph Waldo Emerson.\nLa tecnica scultorea di Michelangelo.\nDa un punto di vista tecnico, Michelangelo scultore, come d'altronde spesso accade negli artisti geniali, non seguiva un processo creativo legato a regole fisse; ma in linea di massima sono comunque tracciabili dei principi consueti o pi\u00f9 frequenti.\nInnanzitutto Michelangelo fu il primo scultore che, nella pietra, non tent\u00f2 mai di colorire n\u00e9 di dorare alcune parti delle statue; al colore preferiva infatti l'esaltazione del \"morbido fulgore\" della pietra, spesso con effetti di chiaroscuro evidenti nelle statue rimaste prive dell'ultima finitura, con i colpi di scalpello che esaltano la peculiarit\u00e0 della materia marmorea.\nGli unici bronzi da lui eseguiti sono distrutti o perduti (il \"David De Rohan\" e il \"Giulio II benedicente\"); l'esiguit\u00e0 del ricorso a tale materiale mostra con evidenza come egli non amasse gli effetti \"atmosferici\" derivati dal modellare l'argilla. Egli dopotutto si dichiarava artista \"del levare\", piuttosto che \"del mettere\", cio\u00e8 per lui la figura finale nasceva da un processo di sottrazione della materia fino al nucleo del soggetto scultoreo, che era come gi\u00e0 \"imprigionato\" nel blocco di marmo. In tale materiale finito egli trovava il brillio pacato delle superfici lisce e limpide, che erano le pi\u00f9 idonee per valorizzare l'epidermide delle solide muscolature dei suoi personaggi.\nStudi preparatori.\nIl procedimento tecnico con cui Michelangelo scolpiva ci \u00e8 noto da alcune tracce in studi e disegni e da qualche testimonianza. Pare che inizialmente, secondo l'uso degli scultori cinquecenteschi, predisponesse studi generali e particolari in forma di schizzo e studio. Istruiva poi personalmente i cavatori con disegni (in parte ancora esistenti) che fornissero un'idea precisa del blocco da tagliare, con misure in cubiti fiorentini, talora arrivando a delineare la posizione della statua entro il blocco stesso. A volte oltre ai disegni preparatori eseguiva dei modellini in cera o argilla, cotti o no, oggetto di alcune testimonianze, seppure indirette, e alcuni dei quali si conservano ancora oggi, sebbene nessuno sia sicuramente documentato. Pi\u00f9 raro \u00e8 invece, pare, il ricorso a un modello nelle dimensioni definitive, di cui resta per\u00f2 l'isolata testimonianza del \"Dio fluviale\".\nCol passare degli anni per\u00f2 dovette assottigliare gli studi preparatori in favore di un attacco immediato alla pietra mosso da idee urgenti, suscettibili tuttavia di essere profondamente mutate nel corso del lavoro (come nella \"Piet\u00e0 Rondanini\").\nPreparazione del blocco.\nIl primo intervento sul blocco uscito dalla cava avveniva con la \"cagnaccia\", che smussava le superfici lisce e geometriche a seconda dell'idea da realizzare. Pare che solo dopo questo primo appropriarsi del marmo Michelangelo tracciasse sulla superficie resa irregolare un rudimentale segno col carboncino che evidenziava la veduta principale (cio\u00e8 frontale) dell'opera. La tecnica tradizionale prevedeva l'uso di quadrati o rettangoli proporzionali per riportare le misure dei modellini a quelle definitive, ma non \u00e8 detto che Michelangelo facesse tale operazione a occhio. Un altro procedimento delle fasi iniziali dello scolpire era quello di trasformare la traccia a carboncino in una serie di forellini che guidassero l'affondo via via che il segno a matita scompariva.\nSbozzatura.\nA questo punto aveva inizio la vera e propria scolpitura, che intaccava il marmo a partire dalla veduta principale, lasciando intatte le parti pi\u00f9 sporgenti e addentrandosi man mano negli strati pi\u00f9 profondi. Questa operazione avveniva con un mazzuolo e con un grosso scalpello a punta, la subbia. Esiste una preziosa testimonianza di B. de Vigen\u00e8re, che vide il maestro, ormai ultrasessantenne, accostarsi a un blocco in tale fase: nonostante l'aspetto \"non dei pi\u00f9 robusti\" di Michelangelo, egli \u00e8 ricordato mentre butta gi\u00f9 \u00abscaglie di un durissimo marmo in un quarto d'ora\u00bb, meglio di quanto avrebbero potuto fare tre giovani scalpellini in un tempo tre o quattro volte maggiore, e si avventa \u00abal marmo con tale impeto e furia, da farmi credere che tutta l'opera dovesse andare in pezzi. Con un solo colpo spiccava scaglie grosse tre o quattro dita, e con tanta esattezza al segno tracciato, che se avesse fatto saltar via un tantin pi\u00f9 di marmo correva il rischio di rovinar tutto\u00bb.\nSul fatto che il marmo dovesse essere \"attaccato\" dalla veduta principale restano le testimonianze di Vasari e Cellini, due devoti a Michelangelo, che insistono con convinzione sul fatto che l'opera dovesse essere lavorata inizialmente come se fosse un rilievo, ironizzando sul procedimento di avviare tutti i lati del blocco, trovandosi poi a constatare come le vedute laterali e tergale non coincidano con quella frontale, richiedendo quindi \"rattoppi\" con pezzi di marmo, secondo un procedimento che \u00ab\u00e8 arte da certi ciabattini, i quali la fanno assai malamente\u00bb. Sicuramente Michelangelo non us\u00f2 \"rattoppamenti\", ma non \u00e8 da escludere che durante lo sviluppo della veduta frontale egli non trascurasse le vedute secondarie, che ne erano diretta conseguenza. Tale procedimento \u00e8 evidente in alcune opere non finite, come i celebri \"Prigioni\" che sembrano liberarsi dalla pietra.\nScolpitura e livellatura.\nDopo che la subbia aveva eliminato molto materiale, si passava alla ricerca in profondit\u00e0, che avveniva tramite scalpelli dentati: Vasari ne descrisse di due tipi, il calcagnuolo, tozzo e dotato di una tacca e due denti, e la gradina, pi\u00f9 fine e dotata di due tacche e tre o pi\u00f9 denti. A giudicare dalle tracce superstiti, Michelangelo doveva preferire la seconda, con la quale lo scolpire procede \u00abper tutto con gentilezza, gradinando la figura con la proporzione de' muscoli e delle pieghe\u00bb. Si tratta di quei tratteggi ben visibili in varie opere michelangiolesche (si pensi al viso del Bambino nel \"Tondo Pitti\"), che spesso convivono accanto a zone appena sbozzate con la subbia o alle pi\u00f9 semplici personalizzazioni iniziali del blocco (come nel \"San Matteo\").\nLa fase successiva consisteva nella livellatura con uno scalpello piano, che eliminava le tracce della gradina (una fase a met\u00e0 dell'opera si vede nel \"Giorno\"), a meno che tale operazione non venisse fatta con la gradina stessa.\nRifinitura.\nAppare evidente che il maestro, nell'impazienza di vedere palpitare le forme ideate, passasse da un'operazione all'altra, attuando contemporaneamente le diverse fasi operative. Restando sempre evidente la logica superiore che coordinava le diverse parti, la qualit\u00e0 dell'opera appariva sempre altissima, pur nei diversi livelli di finitezza, spiegando cos\u00ec come il maestro potesse interrompere il lavoro quando l'opera era ancora \"non-finita\", prima ancora dell'ultima fase, spesso approntata dagli aiuti, in cui si levigava la statua con raschietti, lime, pietra pomice e, in ultimo, batuffoli di paglia. Questa levigatura finale, presente ad esempio nella \"Piet\u00e0 vaticana\" garantiva comunque quella straordinaria lucentezza, che si distaccava dalla granulosit\u00e0 delle opere dei maestri toscani del Quattrocento.\nIl non finito di Michelangelo.\nUna delle questioni pi\u00f9 difficili per la critica, nella pur complessa opera michelangiolesca, \u00e8 il nodo del non finito. Il numero di statue lasciate incompiute dall'artista \u00e8 infatti cos\u00ec elevato da rendere improbabile che le uniche cause siano fattori contingenti estranei al controllo dello scultore, rendendo alquanto probabile una sua volont\u00e0 diretta e una certa compiacenza per l'incompletezza.\nLe spiegazioni proposte dagli studiosi spaziano da fattori caratteriali (la continua perdita di interesse dell'artista per le commissioni avviate) a fattori artistici (l'incompiuto come ulteriore fattore espressivo): ecco che le opere incompiute paiono lottare contro il materiale inerte per venire alla luce, come nel celebre caso dei \"Prigioni\", oppure hanno i contorni sfocati che differenziano i piani spaziali (come nel \"Tondo Pitti\") o ancora diventano tipi universali, senza caratteristiche somatiche ben definite, come nel caso delle allegorie nelle tombe medicee.\nAlcuni hanno collegato la maggior parte degli incompiuti a periodi di forte tormento interiore dell'artista, unito a una costante insoddisfazione, che avrebbe potuto causare l'interruzione prematura dei lavori. Altri si sono soffermati su motivi tecnici, legati alla particolare tecnica scultorea dell'artista basata sul \"levare\" e quasi sempre affidata all'ispirazione del momento, sempre soggetta a variazioni. Cos\u00ec una volta arrivati all'interno del blocco, a una forma ottenuta cancellando via la pietra di troppo, poteva capitare che un mutamento d'idea non fosse pi\u00f9 possibile allo stadio raggiunto, facendo mancare i presupposti per poter portare avanti il lavoro (come nella \"Piet\u00e0 Rondanini\").\nLa personalit\u00e0.\nLa leggenda dell'artista geniale ha spesso messo in seconda luce l'uomo nella sua interezza, dotato anche di debolezze e lati oscuri. Queste caratteristiche sono state oggetto di studi in anni recenti, che, sfrondando l'aura divina della sua figura, hanno messo a nudo un ritratto pi\u00f9 veritiero e accurato di quello che emerge dalle fonti antiche, meno accondiscendente ma sicuramente pi\u00f9 umano.\nTra i difetti pi\u00f9 evidenti della sua personalit\u00e0 c'erano l'irascibilit\u00e0 (alcuni sono arrivati a ipotizzare che avesse la sindrome di Asperger), la permalosit\u00e0, l'insoddisfazione continua. Numerose contraddizioni animano il suo comportamento, tra cui spiccano, per particolare forza, l'atteggiamento verso i soldi e i rapporti con la famiglia, che sono due aspetti comunque intimamente correlati.\nSia il carteggio, sia i libri di \"Ricordi\" di Michelangelo fanno continue allusioni ai soldi e alla loro scarsit\u00e0, tanto che sembrerebbe che l'artista vivesse e fosse morto in assoluta povert\u00e0. Gli studi di Rab Hatfield sui suoi depositi bancari e i suoi possedimenti hanno tuttavia delineato una situazione ben diversa, dimostrando come durante la sua esistenza egli riusc\u00ec ad accumulare una ricchezza immensa. Basta come esempio l'inventario redatto nella dimora di Macel de' Corvi all'indomani della sua morte: la parte iniziale del documento sembra confermare la sua povert\u00e0, registrando due letti, qualche capo di vestiario, alcuni oggetti di uso quotidiano, un cavallo; ma nella sua camera da letto viene poi rinvenuto un cofanetto chiuso a chiave che, una volta aperto, dimostra un tesoro in contanti degno di un principe. A titolo di esempio con quel contante l'artista avrebbe potuto benissimo comprarsi un palazzo, essendo una cifra superiore a quella sborsata in quegli anni (nel 1549) da Eleonora di Toledo per l'acquisto di Palazzo Pitti.\nNe emerge quindi una figura che, bench\u00e9 ricca, viveva nell'austerit\u00e0 spendendo con grande parsimonia e trascurandosi fino a limiti impensabili: Condivi ricorda ad esempio come fosse solito non togliersi gli stivali prima di andare a letto, come facevano gli indigenti.\nQuesta marcata avarizia e l'avidit\u00e0, che continuamente gli fanno percepire in maniera distorta il proprio patrimonio, sono sicuramente dovute a ragioni caratteriali, ma anche a motivazioni pi\u00f9 complesse, legate al difficile rapporto con la famiglia. La penosa situazione economica dei Buonarroti doveva averlo intimamente segnato e forse aveva come desiderio quello di lasciar loro una cospicua eredit\u00e0 per risollevarne le sorti. Ma ci\u00f2 \u00e8 contraddetto apparentemente dai suoi rifiuti di aiutare il padre e i fratelli, giustificandosi con un'immaginaria mancanza di liquidi, e in altre occasioni arrivava a chiedere la restituzione di somme prestate in passato, accusandoli di vivere delle sue fatiche, se non di approfittarsi spudoratamente della sua generosit\u00e0.\nLa presunta omosessualit\u00e0.\nDiversi storici hanno affrontato il tema della presunta omosessualit\u00e0 di Michelangelo esaminando i versi dedicati ad alcuni uomini (Febo Dal Poggio, Gherardo Perini, Cecchino Bracci, Tommaso de' Cavalieri). Si veda, ad esempio, il sonetto dedicato a Tommaso de' Cavalieri - scritto nel 1534 - in cui Michelangelo denunciava l'abitudine del popolo di vociare sui suoi rapporti amorosi:\nSul disegno della \"Caduta di Fetonte\", al British Museum, Michelangelo scrisse una dedica a Tommaso de' Cavalieri.\nMolti sonetti furono dedicati anche a Cecchino Bracci, di cui Michelangelo disegn\u00f2 il sepolcro nella Basilica di Santa Maria in Aracoeli. In occasione della morte prematura di Cecchino, Buonarroti scrisse un epitaffio (pubblicato la prima volta solo nel 1960) dalla forte ambiguit\u00e0 carnale: \nIn realt\u00e0, l'epitaffio non dice nulla su tale presunta relazione tra i due. Del resto, gli epitaffi di Michelangelo furono commissionati da Luigi Riccio e da questi retribuiti mediante doni di natura gastronomica, mentre la conoscenza tra il Buonarroti e il Bracci fu solo marginale.\nI numerosi epitaffi scritti da Michelangelo per Cecchino furono pubblicati postumi dal nipote, che per\u00f2, spaventato dalle implicazioni omoerotiche del testo, avrebbe modificato in pi\u00f9 punti il sesso del destinatario, facendone una donna. Le edizioni successive avrebbero ripreso il testo censurato, e solo l'edizione Laterza delle \"Rime\", nel 1960, avrebbe ristabilito la dizione originaria.\nIl tema del nudo maschile in movimento \u00e8 comunque centrale in tutta l'opera michelangiolesca, tanto che \u00e8 celebre la sua attitudine a rappresentare anche le donne coi tratti spiccatamente mascolini (un esempio su tutti, le \"Sibille\" della volta della Cappella Sistina). Non \u00e8 una prova inconfutabile di attitudini omosessuali, ma \u00e8 innegabile che Michelangelo non ritrasse mai una sua \"Fornarina\" o una \"Violante\", anzi i protagonisti della sua arte sono sempre vigorosi individui maschili.\nNel 1536 o 1538 \u00e8 da collocarsi il primo incontro con Vittoria Colonna. Nel 1539 la donna rientr\u00f2 a Roma e l\u00ec crebbe l'amicizia con Michelangelo, che la am\u00f2 (almeno dal punto di vista platonico) enormemente e su cui ebbe una grande influenza, verosimilmente anche religiosa. Ad ella l\u2019artista dedic\u00f2 alcuni tra i pi\u00f9 profondi e potenti componimenti poetici della sua vita.\nIl biografo Ascanio Condivi ricord\u00f2 anche come l'artista dopo la morte della donna si rammaricava di non aver mai baciato il viso della vedova nello stesso modo in cui aveva stretto la sua mano.\nMichelangelo non prese mai moglie e non sono documentate sue relazioni amorose n\u00e9 con donne n\u00e9 con uomini. In tarda et\u00e0 si dedic\u00f2 a un'intensa e austera religiosit\u00e0.\nLe fonti su Michelangelo.\nMichelangelo \u00e8 l'artista che, forse pi\u00f9 di qualunque altro, incarna il mito di personalit\u00e0 geniale e versatile, capace di portare a termine imprese titaniche, nonostante le complesse vicende personali, le sofferenze e il tormento dovuto al difficile momento storico, fatto di sconvolgimenti politici, religiosi e culturali. Una fama che non si \u00e8 affievolita coi secoli, restando pi\u00f9 che mai viva anche ai giorni nostri.\nSe il suo ingegno e il suo talento non sono mai stati messi in discussione, nemmeno dai pi\u00f9 agguerriti detrattori, ci\u00f2 da solo non basta a spiegarne l'aura leggendaria, n\u00e9 sono sufficienti la sua irrequietezza, o la sofferenza e la passione con cui partecip\u00f2 alle vicende della sua epoca: sono tratti che, almeno in parte, sono riscontrabili anche in altri artisti vissuti pi\u00f9 o meno nella sua epoca. Sicuramente il suo mito si aliment\u00f2 anche di se stesso, nel senso che Michelangelo fu il primo e pi\u00f9 efficace dei suoi promotori, come emerge dalle fonti fondamentali per ricostruire la sua biografia e la sua vicenda artistica e personale: il carteggio e le tre biografie che lo riguardarono al suo tempo.\nIl carteggio.\nNella sua vita Michelangelo scrisse numerose lettere che in larga parte sono state conservate in archivi e raccolte private, tra cui spicca il nucleo collezionato dai suoi discendenti a casa Buonarroti. Il carteggio integrale di Michelangelo \u00e8 stato pubblicato nel 1965 e dal 2014 \u00e8 interamente consultabile online.\nNei suoi scritti l'artista descrive spesso i propri stati d'animo e si sfoga delle preoccupazioni e i tormenti che lo affliggono; inoltre nello scambio epistolare approfitta spesso per riportare la propria versione dei fatti, soprattutto quando si trova accusato o messo in cattiva luce, come nel caso dei numerosi progetti avviati e poi abbandonati prima del completamento. Spesso si lamenta dei committenti che gli volgono le spalle e lancia pesanti accuse contro chi lo ostacola o lo contraddice. Quando si trova in difficolt\u00e0, come nei momenti pi\u00f9 oscuri della lotta con gli eredi della Rovere per il monumento sepolcrale a Giulio II, il tono delle lettere si fa pi\u00f9 acceso, trovando sempre una giustificazione della propria condotta, ritagliandosi la parte di vittima innocente e incompresa. Si pu\u00f2 arrivare a parlare di un disegno ben preciso, attraverso le numerose lettere, teso a scagionarlo da tutte le colpe e a procurarsi un'aura eroica e di grande resistenza ai travagli della vita.\nLa prima edizione delle \"Vite\" di Vasari (1550).\nNel marzo del 1550, Michelangelo, quasi settantacinquenne, si vide pubblicata una sua biografia nel volume delle \"Vite de' pi\u00f9 eccellenti pittori, scultori e architettori\" scritto dall'artista e storico aretino Giorgio Vasari e pubblicato dall'editore fiorentino Lorenzo Torrentino. I due si erano conosciuti brevemente a Roma nel 1543, ma non si era instaurato un rapporto sufficientemente consolidato da permettere all'aretino di interrogare Michelangelo. Si trattava della prima biografia di un artista composta quando era ancora in vita, che lo indicava come il punto di arrivo di una progressione dell'arte italiana che va da Cimabue, primo in grado di rompere con la tradizione \"greca\", fino a lui, insuperabile artefice in grado di rivaleggiare con i maestri antichi.\nNonostante le lodi l'artista non approv\u00f2 alcuni errori, dovuti alla mancata conoscenza diretta tra i due, e soprattutto ad alcune ricostruzioni che, su temi caldi come quello della sepoltura del papa, contraddicevano la sua versione costruita nei carteggi. Vasari dopotutto pare che non avesse cercato documenti scritti, affidandosi quasi esclusivamente ad amicizie pi\u00f9 o meno vicine al Buonarroti, tra cui Francesco Granacci e Giuliano Bugiardini, gi\u00e0 suoi collaboratori, che per\u00f2 esaurivano i loro contatti diretti con l'artista poco dopo dell'avvio dei lavori alla Cappella Sistina, fino quindi al 1508 circa. Se la parte sulla giovinezza e sugli anni venti a Firenze appare quindi ben documentata, pi\u00f9 vaghi sono gli anni romani, fermandosi comunque al 1547, anno in cui dovette essere completata la stesura.\nTra gli errori che pi\u00f9 ferirono Michelangelo c'erano le disinformazioni sul soggiorno presso Giulio II, con la fuga da Roma che era stata attribuita all'epoca della volta della Cappella Sistina, dovuta ad un litigio col papa per il rifiuto a svelargli in anticipo gli affreschi: Vasari conosceva i forti disappunti tra i due ma all'epoca ne ignorava completamente le cause, cio\u00e8 la disputa sulla penosa vicenda della tomba.\nLa biografia di Ascanio Condivi (1553).\nNon \u00e8 un caso che appena tre anni dopo, nel 1553, venne data alle stampe una nuova biografia di Michelangelo, opera del pittore marchigiano Ascanio Condivi, suo discepolo e collaboratore. Il Condivi \u00e8 una figura di modesto rilievo nel panorama artistico e anche in campo letterario, a giudicare da scritti certamente autografi come le sue lettere, doveva essere poco portato. L'elegante prosa della \"Vita di Michelagnolo Buonarroti\" \u00e8 infatti assegnata dalla critica ad Annibale Caro, intellettuale di spicco molto vicino ai Farnese, che ebbe almeno un ruolo di guida e revisore.\nPer quanto riguarda i contenuti, il diretto responsabile dovette essere quasi certamente Michelangelo stesso, con un disegno di autodifesa e celebrazione personale pressoch\u00e9 identico a quello del carteggio. Lo scopo dell'impresa letteraria era quello espresso nella prefazione: oltre a fare d'esempio ai giovani artisti, doveva \"sopplire al difetto di quelli, et prevenire l'ingiuria di questi altri\", un chiaro riferimento agli errori di Vasari.\nLa biografia del Condivi non \u00e8 quindi scevra da interventi selettivi e ricostruzioni di parte. Se si dilunga molto sugli anni giovanili, essa tace ad esempio sull'apprendistato alla bottega del Ghirlandaio, per sottolineare il carattere impellente e autodidatta del genio, avversato dal padre e dalle circostanze. Pi\u00f9 rapida \u00e8 la rassegna degli anni della vecchiaia, mentre il cardine del racconto riguarda la \"tragedia della sepoltura\", ricostruita molto dettagliatamente e con una vivacit\u00e0 che ne fa uno dei passi pi\u00f9 interessanti del volume. Gli anni immediatamente precedenti all'uscita della biografia furono infatti quelli dei rapporti pi\u00f9 difficili con gli eredi Della Rovere, minati da duri scontri e minacce di denuncia alle pubbliche autorit\u00e0 e di richiesta degli anticipi versati, per cui \u00e8 facile immaginare quanto premesse all'artista fornire una sua versione della vicenda.\nAltra pecca della biografia del Condivi \u00e8 che, a parte rare eccezioni come il \"San Matteo\" e le sculture per la Sagrestia Nuova, essa tace sui numerosi progetti non-finiti, come se con il passare degli anni il Buonarroti fosse ormai turbato dal ricordo delle opere lasciate incompiute.\nLa seconda edizione delle \"Vite\" di Vasari (1568).\nA quattro anni dopo la scomparsa dell'artista e a diciotto dal primo lavoro, Giorgio Vasari pubblic\u00f2 una nuova edizione delle \"Vite\" per l'editore Giunti, riveduta, ampliata e aggiornata. Quella di Michelangelo in particolare era la biografia pi\u00f9 rivisitata e al pi\u00f9 attesa dal pubblico, tanto da venire pubblicata anche in un libretto a parte dallo stesso editore. Con la morte la leggenda dell'artista si era infatti ulteriormente accresciuta e Vasari, protagonista delle esequie a Michelangelo svoltesi solennemente a Firenze, non esita a riferirsi a lui come al \"divino\" artista. Rispetto all'edizione precedente appare chiaro come in quegli anni Vasari si sia maggiormente documentato e come abbia avuto modo di accedere ad informazioni di prima mano, grazie a un forte legame diretto che si era stabilito tra i due.\nIl nuovo racconto \u00e8 quindi molto pi\u00f9 completo e verificato anche da numerosi documenti scritti. Le lacune vennero colmate con la sua frequentazione dell'artista negli anni del lavoro presso Giulio III (1550-1554) e con l'appropriazione di interi brani della biografia del Condivi, un vero e proprio \"saccheggio\" letterario: identici sono alcuni paragrafi e la conclusione, senza alcune menzione della fonte, anzi l'unica citazione del marchigiano si ha per rinfacciargli l'omissione dell'apprendistato presso la bottega del Ghirlandaio, fatto invece noto da documenti riportati dallo stesso Vasari.\nLa completezza della seconda edizione \u00e8 motivo di vanto per l'aretino: \"tutto quel [...] che si scriverr\u00e0 al presente \u00e8 la verit\u00e0, n\u00e9 so che nessuno l'abbi pi\u00f9 praticato di me e che gli sia stato pi\u00f9 amico e servitore fedele, come n'\u00e8 testimonio fino chi nol sa; n\u00e9 credo che ci sia nessuno che possa mostrare maggior numero di lettere scritte da lui proprio, n\u00e9 con pi\u00f9 affetto che egli ha fatto a me\".\nI \"Dialoghi romani\" di Francisco de Hollanda.\nL'opera che da alcuni storici \u00e8 stata considerata testimonianza delle idee artistiche di Michelangelo sono i \"Dialoghi romani\" scritti da Francisco de Hollanda come completamento del suo trattato sulla natura dell'arte \"De Pintura Antiga\", scritto verso il 1548 e rimasto inedito fino al XIX secolo.\nDurante il suo lungo soggiorno italiano, prima di tornare in Portogallo, l'autore, allora giovanissimo, aveva frequentato, intorno al 1538, Michelangelo allora impegnato nell'esecuzione del Giudizio universale, all'interno del circolo di Vittoria Colonna. Nei \"Dialoghi\" fa intervenire Michelangelo come personaggio ad esprimere le proprie idee estetiche confrontandosi con lo stesso de Hollanda.\nTutto il trattato, espressione dell'estetica neoplatonica, \u00e8 comunque dominato dalla gigantesca figura Michelangelo, come figura esemplare dell'artista genio, solitario e malinconico, investito di un dono \"divino\", che \"crea\" secondo modelli metafisici, quasi ad imitazione di Dio. Michelangelo divent\u00f2 cos\u00ec, nell'opera di De Hollanda e in genere nella cultura occidentale, il primo degli artisti moderni.\nScoperte.\nUn tondo in marmo di 36\u00a0cm rappresentante il ritratto del artista \u00e8 stato presentato per la prima volta nel 2005 al Museo ideale di Vinci dallo storico e critico del arte Alessandro Vezzosi.\nL'opera \u00e8 stata di nuovo presentata nel 2010 nel salone del Gonfalone del Palazzo Panciatichi sede del Consiglio regionale della Toscana durante l'incontro letterario \u201cDa Firenze alle Stelle\u201d a cura di Pasquale De Luca.\nL'opera \u00e8 stata esposta nel 2011 per lungo periodo al Museo Caprese Michelangelo di Arezzo.\nL'opera \u00e8 stata citata da James Beck professore della Columbia University ed \u00e8 riportata nel \u201cMichelangelo Assoluto\u201d Scripta Maneant Edizioni del 2012 a cura di Alessandro Vezzosi e presentazioni di Claudio Strinati.\nCaratteristiche fisiche.\nNel 2021 il paleopatologo Francesco M. Galassi e l'antropologa forense Elena Varotto del FAPAB Research Center di Avola (Sicilia) hanno esaminato le scarpe e una pantofola conservate a Casa Buonarroti, che la tradizione ritiene appartenute al genio rinascimentale, ipotizzando che l'artista fosse alto circa 1 metro e 60 : un dato concorde con quanto sostenuto dal Vasari, il quale nella sua biografia dell'artista sostiene che il maestro fosse \u201cdi statura mediocre, di spalle largo, ma ben proporzionato con tutto il resto del corpo\u201d .\nOmaggi.\nMichelangelo \u00e8 stato raffigurato sulla banconota da 10.000 lire italiane dal 1962 al 1977.\nOpere letterarie.\nEdizioni moderne:"}
{"id": "2234652", "revid": "767487", "url": "https://it.wikipedia.org/wiki?curid=2234652", "title": "Virtus Pallacanestro Bologna 1982-1983", "text": ""}
{"id": "2234654", "revid": "124231454", "url": "https://it.wikipedia.org/wiki?curid=2234654", "title": "21\u00aa Mostra internazionale d'arte cinematografica di Venezia", "text": "La 21\u00aa edizione della Mostra internazionale d'arte cinematografica di Venezia si \u00e8 svolta a Venezia dal 24 agosto al 7 settembre del 1960. \u00c8 l'unica edizione diretta da Emilio Lonero.\n\"L'edizione del 1960 rimane negli annali come la pi\u00f9 contestata in assoluto: Visconti sub\u00ec un'altra sconfitta con un capolavoro straordinario come Rocco e i suoi fratelli, a scapito di un anonimo film del francese Andr\u00e9 Cayatte, ma il pubblico fischi\u00f2 a lungo il verdetto durante la serata di premiazione.\"\nIl precedente direttore Floris Luigi Ammannati, criticato dalla giuria della precedente edizione per la qualit\u00e0 dei film selezionati e dalla stampa di indirizzo conservatore per aver ammesso nella selezione un film di Louis Malle, \"Gli amanti\" (1958), ritenuto troppo spregiudicato, fu sostituito nel 1960 da Emilio Lonero, segretario del Centro cattolico cinematografico. Lonero fece una chiara presa di posizione indicando come priorit\u00e0 l'affermazione dei valori spirituali nel cinema che, risultando troppo ideologica, provoc\u00f2 le dimissioni della commissione che invece avrebbe preferito criteri impostati sulla libert\u00e0 e sull'apertura.\nPremi.\nI principali premi distribuiti furono:"}
{"id": "2234662", "revid": "648716", "url": "https://it.wikipedia.org/wiki?curid=2234662", "title": "Parabola della giara vuota", "text": "La parabola della giara vuota \u00e8 una parabola di Ges\u00f9 riportata soltanto dal \"Vangelo di Tommaso\", 97.\nAutenticit\u00e0.\nGli studiosi del \"Jesus Seminar\" considerano la parabola della giara vuota come un probabile detto autentico di Ges\u00f9. Si notano paralleli con la parabola del lievito, che precede immediatamente quella della giara vuota nel \"Vangelo di Tommaso\", e la parabola del granello di senape: in tutti e tre il Regno inizia con qualcosa di \u00abnon notevole, inatteso o modesto\u00bb.\nInterpretazione.\nVi sono diverse interpretazioni proposte per questa parabola. Potrebbe essere un avvertimento a non lasciare che il Regno, che secondo \"Tommaso\" 3 \u00e8 \u00abdentro e fuori di voi\u00bb, scivoli via come il cibo perduto;potrebbe essere un semplice avvertimento contro la sicurezza in s\u00e9 stessi.\nLa giara vuota potrebbe rappresentare una vita vuota: \u00able persone che vivono le loro vite nel mondo [...] portano giare che credono piene, ma scoprono, anche dopo tanta attivit\u00e0, che sono vuote\u00bb.\nUn'altra interpretazione \u00e8 che la parabola si riferisca \u00aball'arrivo impercettibile del Regno\u00bb.\nUn commentatore riporta il vuoto della giara in una luce positiva, sottolineando il contrasto tra l'immagine della giara vuota con il finale atteso della donna che trova una giara piena: un tale finale \"positivo\" sarebbe una \u00abreligiosit\u00e0 da fiaba\u00bb, mentre \u00abil vuoto nel mondo \u00e8 ci\u00f2 che \u00e8 importante per la pienezza spirituale finale\u00bb."}
{"id": "2234668", "revid": "974077", "url": "https://it.wikipedia.org/wiki?curid=2234668", "title": "Screen Actors Guild Award per la migliore attrice cinematografica", "text": "Lo Screen Actors Guild Award per la migliore attrice cinematografica viene assegnato all'attrice protagonista del film maggiormente votata dallo Screen Actors Guild. L'elenco mostra le vincitrici di ogni anno, seguito dagli attrici che hanno ricevuto una nomination.\nPer ogni cast viene indicato il film che le ha valso la nomination (titolo italiano e titolo originale tra parentesi. Se \u00e8 presente un solo titolo il film \u00e8 italiano o, pi\u00f9 spesso, non \u00e8 stato distribuito in Italia o \u00e8 stato distribuito usando il titolo originale).\nVincitrici e candidate.\nI vincitori sono indicati in grassetto."}
{"id": "2234671", "revid": "22475", "url": "https://it.wikipedia.org/wiki?curid=2234671", "title": "Calciatore dell'anno (Croazia)", "text": "Calciatore croato dell'anno (Nogometa\u0161 godine) \u00e8 un premio calcistico assegnato, a partire dal 1991 dalla Federazione calcistica croata (HNS)."}
{"id": "2234672", "revid": "767487", "url": "https://it.wikipedia.org/wiki?curid=2234672", "title": "Virtus Pallacanestro Bologna 1983-1984", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1983-1984.\nStagione.\nDopo aver concluso al 2\u00ba posto della classifica la \"regular season\" del campionato di Serie A1, dietro all', ai \"play-off\" la \"Granarolo Felsinea\" di Alberto Bucci supera nella serie finale proprio la \"Simac Milano\" di Dan Peterson (2-1) laureandosi per la 10\u00aa volta campione d'Italia. Il quintetto virtussino chiude la stagione con un \"double\" facendo sua anche la Coppa Italia \u2014 competizione tornata in auge nel 1984 dopo un decennio di pausa \u2014, superando in finale la di Bogdan Tanjevi\u0107 e mettendo in bacheca la sua 2\u00aa coppa nazionale."}
{"id": "2234680", "revid": "393899", "url": "https://it.wikipedia.org/wiki?curid=2234680", "title": "Buono regalo", "text": "Il buono regalo o carta regalo \u00e8 una sorta di voucher, prepagato e acquisito da un soggetto che ne fa dono a favore di altri (da qui il termine \"regalo\"), utilizzabile per fare acquisti o effettuare consumazioni presso specificati esercenti. Si tratta di un titolo di legittimazione al portatore che viene emesso da un operatore del commercio e che \u00e8 spendibile negli esercizi pubblici convenzionati oppure diretta espressione dell'emittente.\nTramite il buono non si ha diritto ad un semplice sconto ma a ricevere/utilizzare un prodotto o ad usufruire di un servizio. Esempi: prodotti (abbigliamento, articoli domestici, libri, e le pi\u00f9 disparate categorie di merce) o servizi (viaggi, consumazioni, vacanze, visite, noleggi, ecc).\nCaratteristiche.\nI buoni possono essere sia nominativi che al portatore. Sono sia emessi dai grandi player del commercio oppure, direttamente, da un esercente/professionista. In questo caso l'emittente coincide con l'affiliato. Similmente, chi lo acquista (cliente) non coincide con il beneficiario (utilizzatore), essendo appunto un regalo. Tipicamente, in quelli offerti dalle aziende ai collaboratori (o ai clienti/fornitori), cio\u00e8 in ambito professionale, cliente e beneficiario sono chiaramente distinti.\nPossono contenere un importo fisso o a discrezione del cliente che le acquista per regalarle. Ogni carta regalo ha una data di scadenza oltre la quale non pu\u00f2 essere pi\u00f9 utilizzata. A seconda dei casi, pu\u00f2 essere utilizzata in pi\u00f9 soluzioni o in un'unica soluzione.\nLe carte regalo vengono anche utilizzate da enti pubblici e imprese per programmi di incentivi di vendita, per regali o promozioni riservate agli addetti, clienti e fornitori o come premio in concorsi o raccolte a punti.\nConcretamente possono consistere in un biglietto o un biglietto elettronico; spesso, quando sono materiali, sono contenuti in cofanetti insieme ad altri documenti (brochure).\nIn Italia.\nLa normativa IVA su tali strumenti \u00e8 particolare e si pu\u00f2 prestare a errati giudizi. Tali buoni regalo (cofanetti o digitali acquistati sulle piattaforme web delle societ\u00e0 del settore) presuppongono un contratto di mandato (con una provvigione a carico regolarmente fatturata all'affiliato) tra societ\u00e0 che emette il buono e l'esercente/professionista che fornisce il prodotto o eroga il servizio. Tra questi e l'acquirente invece esister\u00e0 un normale contratto di vendita o di prestazione o di somministrazione. In cambio del ricevimento del buono questi devono rilasciare regolare documento fiscale all'acquirente il buono (o all'utilizzatore-quando le due figure non coincidono-come nel caso delle aziende o dei privati che regalano i buoni), ovviamente con dicitura \"pagamento avvenuto tramite buono codice/numero X\") che servir\u00e0 poi per ottenere il rimborso da parte della societ\u00e0 emittente (a cui l'esercente/professionista si \u00e8 affiliato) che quindi proceder\u00e0 a pagare l'affiliato (a meno della provvigione trattenuta), ovviamente previa presentazione di fattura emessa dall'affiliato per ottenere il rimborso (non avendo ricevuto danaro da parte dell'acquirente o utilizzatore) . Si noti che tra societ\u00e0 emittente il buono e acquirente non c'\u00e8 rapporto commerciale ma unicamente finanziario, pertanto emette un documento fuori campo IVA. Chiaramente, gli extra rispetto al buono sono pagati dall'utilizzatore all'affiliato (che rilascer\u00e0 regolare scontrino/ricevuta o fattura se richiesta in cambio del denaro incassato).\nQuanto sopra descritto serve anche a far comprendere le motivazioni per le quali \u00e8 del tutto fiscalmente corretto che il buono acquistato non sia un documento IVA: \u00e8 un documento di legittimazione finanziaria e non un ordinario scontrino/ricevuta. Similmente, \u00e8 corretto che l'esercente rilasci scontrino/ricevuta (IVA esente) all'utilizzatore, senza ricevere denaro, che citi il riferimento del buono. A parte questo passaggio (la fruizione del buono da parte dell'utilizzatore) tutti gli altri (emittente-affiliato-cliente) sono fuori campo IVA (essendo scambi di natura finanziaria e non commerciale/professionale: in pratica un mero scambio monetario equivalente al valore facciale del voucher)."}
{"id": "2234681", "revid": "320578", "url": "https://it.wikipedia.org/wiki?curid=2234681", "title": "Screen Actors Guild Award per la Migliore Attrice in un Film", "text": ""}
{"id": "2234687", "revid": "320578", "url": "https://it.wikipedia.org/wiki?curid=2234687", "title": "Screen Actors Guild Award per il Miglior Attore in un Film", "text": ""}
{"id": "2234689", "revid": "1543377", "url": "https://it.wikipedia.org/wiki?curid=2234689", "title": "Nazionale di rugby a 15 dello Zambia", "text": "La nazionale di rugby XV dello Zambia \u00e8 inclusa nel terzo livello del rugby internazionale."}
{"id": "2234700", "revid": "1305772", "url": "https://it.wikipedia.org/wiki?curid=2234700", "title": "Thick as Thieves", "text": ""}
{"id": "2234703", "revid": "211345", "url": "https://it.wikipedia.org/wiki?curid=2234703", "title": "Screen Actors Guild Award per il miglior cast", "text": ""}
{"id": "2234705", "revid": "211345", "url": "https://it.wikipedia.org/wiki?curid=2234705", "title": "Screen Actors Guild Award per il miglior attore", "text": ""}
{"id": "2234706", "revid": "211345", "url": "https://it.wikipedia.org/wiki?curid=2234706", "title": "Screen Actors Guild Award per la migliore attrice", "text": ""}
{"id": "2234708", "revid": "1437722", "url": "https://it.wikipedia.org/wiki?curid=2234708", "title": "La forza mia", "text": "La forza mia \u00e8 il terzo lavoro discografico ed il secondo album in studio di Marco Carta, pubblicato dall'etichetta discografica Warner Music Italy il 20 febbraio 2009.\nDescrizione.\nFormato da 11 inediti, l'album arriva a circa un anno di distanza dalla pubblicazione del primo disco di Marco Carta: \"Ti rincontrer\u00f2\".\nNella versione digitale l'album contiene la bonus track \"That's the Way (I Like It)\"\n- cover del celebre brano dei KC and the Sunshine Band del 1975 - \ned \u00e8 parte integrante della colonna sonora del film di animazione \"Impy Superstar - Missione Luna Park\", \nal quale \"Marco Carta\" presta la voce anche come doppiatore.\nTra gli autori compaiono Paolo Carta, Cheope, Daniel Vuletic, Federica Camba e Tony Blescia. Lo stesso Marco Carta \u00e8 autore assieme a Tony Blescia di \"Vorrei tenerti qui\". \nTra i musicisti troviamo la collaborazione di \"Paolo Carta\" alla chitarra; \"Bruno Zucchetti\" al pianoforte, \"Hammond\" alle tastiere; i fratelli \"Emiliano e Matteo Bassi\" alla sezione ritmica batteria e basso; \"Emanuela Cortesi\" e \"Gigi Fazio\" ai cori.\nNell'album troviamo inoltre la partecipazione di \"Fabrizio Pausini\" ai cori del brano \"Resta con me\".\nL'amore \u00e8 il tema principale delle undici canzoni inedite dell'album che sul fronte musicale ha un respiro pop internazionale con accenti sonori che spaziano nel pop-rock.\nAd aprire il disco \u00e8 \"La forza mia\" brano presentato al Cinquantanovesimo Festival della Canzone Italiana di Sanremo, vincendo nella categoria Big con il 57,62% dei voti di preferenza del pubblico ed estratto come primo singolo. \nDurante la lavorazione dell'album Marco Carta viene subito colpito da questo brano; come racconta lui stesso il testo descrive il suo rapporto con i fans; la canzone \u00e8 una dedica a loro per tutto l'affetto e la forza che gli hanno dato, un grazie al loro sostegno appassionato che gli ha consentito di realizzare un sogno coltivato sin da bambino.\nTra i brani presenti nel disco, \"Prima di te\" evidenzia l'approccio del cantante ad uno stile pi\u00f9 rock.\nNella tracklist dell'album \u00e8 presente il brano \"Dentro ad ogni brivido\", che si caratterizza per la sua impronta sonora anni '60, in un primo momento annunciata come la canzone da eseguire a Sanremo sar\u00e0 invece scelto come secondo singolo estratto dell'album e verr\u00e0 decretata come Hit Summer Song 2009 al Coca Cola Live @ MTV - The Summer Song.\nLa quinta traccia dell'album \"Resto dell'idea\" \u00e8 il terzo singolo estratto, il testo \u00e8 scritto da \"Cheope\", la musica da \"Daniel Vuletic\" ed ha un arrangiamento pop con un testo maturo che parla di un amore complicato e del tentativo di rivitalizzare un rapporto ormai logoro.\nSuccesso commerciale.\n\"La forza mia\" viene certificato disco di platino a soli 5 giorni dall'uscita, per le oltre 70.000 copie distribuite e successivamente vendute, per poi venderne oltre 100\u00a0000. L'album, rimasto nella top 20 della Classifica FIMI Album per 12 settimane consecutive, debutta alla 3\u00aa posizione della medesima classifica per poi raggiungere in quella seguente come massima posizione la 2\u00aa.\nTour.\n\"La forza mia tour\" vede Marco Carta in giro per l'Italia tra la primavera e l'estate 2009.."}
{"id": "2234718", "revid": "767487", "url": "https://it.wikipedia.org/wiki?curid=2234718", "title": "J'ai horreur de l'amour", "text": "J'ai horreur de l'amour \u00e8 un film del 1997 diretto da Laurence Ferreira Barbosa.\n\u00c8 stato presentato nella Quinzaine des R\u00e9alisateurs del 50\u00ba Festival di Cannes."}
{"id": "2234729", "revid": "54193", "url": "https://it.wikipedia.org/wiki?curid=2234729", "title": "Carta regalo", "text": ""}
{"id": "2234734", "revid": "729019", "url": "https://it.wikipedia.org/wiki?curid=2234734", "title": "Josef Kiss", "text": "Con 19 vittorie confermate, tutte sul fronte italiano, fu l'asso di nazionalit\u00e0 ungherese di maggior successo e il quinto della k.u.k. Luftfahrtruppen, l'aviazione austro-ungarica, durante la prima guerra mondiale.\nBiografia.\nJosef \"Josi\" Kiss (in ungherese Ittebei \u00e9s Elem\u00e9ri Kiss J\u00f3zsef) nacque a Pozsony, attuale Bratislava, allora parte dell'Impero Austro-ungarico. Josef Kiss proveniva da un'importante famiglia ungherese, suo nonno era infatti il generale austro-ungherese Ern\u0151 Kiss, uno dei 13 martiri di Arad, giustiziati nel 1849. Con la famiglia andata in disgrazia suo padre si guadagnava da vivere faceva il giardiniere presso l'Accademia Militare di Pozsony.\nAllo scoppio del primo conflitto mondiale il giovane Josef Kiss lasci\u00f2 gli studi ginnasiali, motivo che gli imped\u00ec di divenire ufficiale, per partire volontario nell'Esercito austro-ungarico.\nTerminato il suo addestramento il 26 ottobre 1914 entr\u00f2 a far parte del 72\u00ba Reggimento di Fanteria dell'esercito austro-ungarico. Il suo reggimento era schierato lungo il fronte orientale nella Galizia contro le armate zariste. Fu proprio sul fronte dei Carpazi che Kiss venne ferito gravemente in battaglia. Dopo le cure fu rimandato a casa per un lungo periodo di recupero. Proprio durante questo periodo di lunga convalescenza nacque in Kiss l'interesse per l'aviazione e il desiderio di entrare nei reparti della neonata Aviazione Imperiale e Reale austro-ungarica.\nTornato al fronte Kiss fece domanda per entrare nell'arma aerea, allora in via di grande espansione. Venne accettato nella scuola di volo dell'aviazione austro-ungarica di Wiener Neustadt e di Parndorf, entrambe presso Vienna, volando a bordo di velivoli Etrich Taube. A seguito dell'addestramento nell'aprile del 1916 ricevette il brevetto e il diploma di sergente pilota. Alla fine dello stesso mese venne assegnato alla nuova squadriglia aerea \"Flik 24\" stanziata lungo il fronte meridionale, quello italo-austriaco, inizialmente come osservatore. La squadriglia basata a Cir\u00e8 di Pergine in Valsugana, operava nell'ambito dell'11\u00aa Armata, ed era al comando dell'Hauptmann Gustav Studeny. Nella tarda primavera del 1916 Kiss comp\u00ec la sua prima missione di volo sull'altopiano dei Sette Comuni e poi nell'area tra il bellunese e il Friuli.\nLa prima operazione bellica avvenne il 20 giugno 1916 come pilota di un Hansa-Brandenburg C.I con a bordo l'osservatore-mitragliere l'Oberleutnant Georg Kenzian. Nel corso di duello aereo contro un velivolo Farman 14, il mitragliere riusc\u00ec a colpire l'aereo italiano, costretto ad effettuare un atterraggio di emergenza. Il 25 agosto sempre ai comandi di un Hansa-Brandenburg C.I colpisce un bombardiere italiano Caproni Ca.33 del Capitano Gaetano Coniglio della 5\u00aa Squadriglia da bombardamento, che viene costretto ad atterrare in emergenza sullo stesso aeroporto di Cir\u00e8. Il 17 settembre attacca sui cieli del trentino un bombardiere Caproni Ca.3 della 5\u00aa Squadriglia, pilotato dal capitano Filippo Valdimiro. Il velivolo italiano, efficacemente colpito dalle raffiche di mitragliatrice sparate dall'osservatore Carl Kaizar, \u00e8 costretto ad atterrare oltre le linee nemiche, in localit\u00e0 Chizzola. Il 10 giugno 1917 ottiene la sua prima vittoria da solista a bordo di un Hansa-Brandenburg D.I con cui abbatt\u00e9 un caccia italiano Nieuport sul cielo di Asiago.\nFino al suo trasferimento, avvenuto nel novembre 1917, presso la prestigiosa compagnia aerea da caccia \"Flik 55J\" Kiss ottenne sette vittorie aeree, di cui quattro terminate con l'atterraggio forzato e la seguente cattura del velivolo, iniziando ad emergere la sua figura come \"Asso\" dell'aviazione. Nella nuova compagnia aerea, comandata dall'Hauptmann Josef von Maier, ebbe modo di conoscere due eccellenti piloti dell'aviazione austro-ungarica; gli assi Julius Arigi e Georg Kenzian. Per la presenza di cos\u00ec tanti assi la squadriglia divenne nota negli ambienti militari austro-ungarici come \"Kaiser Staffel\" (ovvero \"squadrone imperiale\"), ed era dotata di velivoli Albatros D.III. A causa di non aver terminato gli studi, e per le sue umili origini familiari, gli venne preclusa la promozione ad ufficiale. Nella rigida gerarchia militare asburgica il fatto di non avere titoli accademici impediva di diventare ufficiale.\nKiss volava su un aereo da caccia Albatros D.III dipinto di nero con una grande 'K' raffigurata su entrambi i lati delle ali del velivolo. Kiss continu\u00f2 i suoi successi in combattimento per i quali ricevette otto medaglie in riconoscimento dei suoi meriti e del suo (spericolato) coraggio. Kiss ottenne nei successivi due mesi e mezzo fino alla fine di gennaio 1918 ulteriori dodici vittorie aeree, di cui otto in missioni di guerra insieme ad Arigi o con von Maier.\nGi\u00e0 il 25 gennaio 1918 Kiss venne ferito all'addome in un duello aereo contro l'asso italiano Silvio Scaroni, che ebbe inizio all'altezza di Asiago e termin\u00f3 nella Val d'Assa rischiando seriamente la vita, a causa della ferita inflitta all'addome e successivo inceppamento della mitragliatrice di bordo. Riuscito a sganciarsi dal combattimento, effettua un atterraggio di emergenza a Cir\u00e9 dove, svenuto e sanguinante, viene trasferito presso l'ospedale militare da campo nei pressi di Trento. Snobbato dall'ufficiale medico ungherese dell'ospedale, che stava tranquillamente pranzando, in quanto non era \"neppure un ufficiale\" viene salvato dall'intervento diretto del Feldwebel Julius Arigi che minacciando fisicamente il medico lo costrinse ad intervenire immediatamente, salvando la vita allo sfortunato collega.\nIl 24 maggio 1918 dopo due mesi dall'intervento, non ancora del tutto guarito dalla ferita, Josef Kiss, con altri due commilitoni, part\u00ec a bordo del suo nuovo Ph\u00f6nix D.IIa (matricola 422-10) per una missione di combattimento contro aerei britannici. Decollati dal campo d'aviazione di Cir\u00e8, dopo alcune ore vennero intercettati da una grande formazione di velivoli avversari appartenenti al No. 66 Squadron RAF. Durante il combattimento tra i tre aerei austro-ungarici e i 9 aerei britannici, Kiss s\u00ec trov\u00f2 alla fine da solo contro sei velivoli avversari.\nColpito al petto nei cieli di Lamon dal pilota canadese Gerald Birks, il suo velivolo precipit\u00f2 in fiamme oltre le linee italiane. Una pattuglia di fanti ricompose la salma, che fu cavallerescamente consegnata alle truppe austro-ungariche. A ventiquattro ore dalla morte l'imperatore Carlo I decret\u00f2 \"motu proprio\" la promozione di Kiss a Leutnant in der Reserve (Tenente della riserva), caso unico nella storia dell'Imperiale-Regio esercito austro-ungarico.\nDurante la commemorazione funebre presso l'aeroporto di Cir\u00e8, gli alleati gli diedero i massimi onori delle armi ed aerei italiani, francesi e britannici, lanciarono dal cielo una corona commemorativa, recante la scritta: \"Il nostro ultimo omaggio per il nostro coraggioso avversario\".\nJosef Kiss venne in seguito sepolto a Pergine Valsugana.\nDefinito \"Il Cavaliere del cielo\" per via del suo comportamento leale e cavalleresco: aveva al suo attivo ben 113 missioni di guerra con 19 vittorie, ma tuttavia cercava sempre di risparmiare la vita all'avversario. La fidanzata di Kiss, una ragazza del luogo di nome Enrica Bonecker, visit\u00f2 ogni giorno la tomba dell'amato per i successivi cinquantadue anni, fino alla sua morte. Nel 1970 la salma venne trasferita al Sacrario militare di Castel Dante di Rovereto. La sua uniforme, gelosamente conservata dall'amata, si trovava per anni presso la Mostra permanente della Grande Guerra in Valsugana e sul Lagorai a Borgo Valsugana dove sono custoditi tuttora alcuni dei suoi effetti personali. Le sue decorazioni comprendevano quattro medaglie d'argento di prima classe e tre medaglie d'oro al valore.\nVittorie.\nJosef Kiss ottenne complessivamente 19 vittorie confermate, di non confermate non ne risultano ad oggi."}
{"id": "2234737", "revid": "228587", "url": "https://it.wikipedia.org/wiki?curid=2234737", "title": "Ricevitore omodina", "text": "Nelle telecomunicazioni, un ricevitore omodina, conosciuto anche come sincrodina, o ricevitore a conversione diretta o ricevitore a zero-IF \u00e8 un tipo di ricevitore radio che demodula i segnali in ingresso mixandoli con il segnale di un oscillatore locale sincronizzato con la frequenza della portante del segnale desiderato. Il segnale utile \u00e8 ottenuto immediatamente filtrando con un apposito filtro passa basso l'uscita del mixer.\nPropriet\u00e0.\nI segnali indesiderati non vengono rilevati fintanto che l'intero cammino di ricezione si mantiene in una regione di funzionamento lineare. \u00c8 sufficiente infatti l'uso di un filtro passa basso che eliminare le componenti spurie. Il ricevitore risulta quindi avere un'alta selettivit\u00e0, e quindi la demodulazione risulta molto precisa. Tale principio permette di effettuare la separazione di segnali che hanno delle bande in comune, e anche di rilevare in maniera pi\u00f9 precisa segnali con modulazione impulsiva.\nStoria e applicazioni.\nL'omodina fu sviluppata nel 1932 da un gruppo di scienziati britannici che cercavano un metodo per sostituire la supereterodina. Questo nuovo tipo di ricevitore fu pi\u00f9 tardi battezzato come sincrodina, e dimostr\u00f2 non solo di avere prestazioni migliori, ma anche di richiedere una circuiteria di minore complessit\u00e0 e consumo di potenza. Lo svantaggio \u00e8 che dopo un certo periodo di tempo il circuito diventa instabile a causa della lenta deriva della frequenza di riferimento dell'oscillatore locale. Per contrastare tale deriva, la frequenza dell'oscillatore veniva confrontata da un comparatore di fase in maniera da generare una tensione di correzione, retroazionata all'oscillatore locale. Questo circuito in retroazione non \u00e8 altro che uno dei primi esempi di PLL. \nBench\u00e9 tale tecnica sia conosciuta da molti anni, per molto tempo essa non \u00e8 stata implementata a causa delle tolleranze dei componenti, troppo alte rispetto a quelle necessarie per tale tipo di ricevitore.\nEsistono anche altri problemi legati a questo tipo di ricevitore. Possono crearsi cammini di trasmissione non voluti all'interno del ricevitore. L'energia dell'oscillatore locale potrebbe disperdersi attraverso il mixer e raggiungere l'antenna, dove potrebbe nuovamente accoppiarsi con il mixer. L'effetto complessivo \u00e8 un \"self-mixing\" dell'energia dell'oscillatore locale, che tende a creare delle componenti DC spurie. Queste componenti possono essere sufficientemente elevate da saturare gli amplificatori e non permettere la ricezione del segnale. Esistono delle metodologie che permettono di eliminare tali effetti, per\u00f2 aumentano considerevolmente la complessit\u00e0 del sistema facendo venir meno alcuni dei principali vantaggi di tale architettura, cio\u00e8 la semplicit\u00e0 e il basso costo.\nL'ampio uso di tale architettura non \u00e8 cominciato fino allo sviluppo di circuiti integrati, che ha reso possibile integrare in un unico chip un'intera PLL a basso costo. Al giorno d'oggi, l'omodina \u00e8 utilizzata non solo per la ricezione della radio AM, ma anche per demodulazioni pi\u00f9 complesse, come quelle usate nei telefoni cellulari, nella televisione e in molti altri apparati."}
{"id": "2234742", "revid": "1543377", "url": "https://it.wikipedia.org/wiki?curid=2234742", "title": "Nazionale di rugby a 15 del Ruanda", "text": "La nazionale di rugby XV del Ruanda \u00e8 inclusa nel terzo livello del rugby internazionale."}
{"id": "2234744", "revid": "117706", "url": "https://it.wikipedia.org/wiki?curid=2234744", "title": "Ricevitore a conversione diretta", "text": ""}
{"id": "2234745", "revid": "22159360", "url": "https://it.wikipedia.org/wiki?curid=2234745", "title": "Omar al Mukhtar", "text": ""}
{"id": "2234746", "revid": "117706", "url": "https://it.wikipedia.org/wiki?curid=2234746", "title": "Omodina", "text": ""}
{"id": "2234756", "revid": "298229", "url": "https://it.wikipedia.org/wiki?curid=2234756", "title": "Federazione di rugby a 15 di Saint Lucia", "text": "La Federazione di rugby a 15 di Saint Lucia (in inglese \"St. Lucia Rugby Football Union \") \u00e8 l'organo che governa il rugby a 15 a Saint Lucia.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2234757", "revid": "785863", "url": "https://it.wikipedia.org/wiki?curid=2234757", "title": "Eros Pagni", "text": "Biografia.\nCompie a La Spezia gli studi medi, frequentando il Liceo Scientifico \"Antonio Pacinotti\", ma coltivando fin dalla pi\u00f9 giovane et\u00e0 l'interesse per le forme di teatro e della recitazione. All'et\u00e0 di diciassette anni \u00e8 ammesso all'Accademia nazionale d'arte drammatica di Roma, riceve una borsa di studio e si diploma nel 1959. Inizia a lavorare al Teatro Stabile di Genova: Gogol, Pirandello, Goldoni, Shakespeare, O'Neill, Moli\u00e8re sono tra le sue prime principali partecipazioni. \nSi dedica anche al doppiaggio e alla recitazione cinematografica; nutrita \u00e8 la sua filmografia. Il suo film pi\u00f9 noto rimane \"Profondo rosso\" (1975), ma ha lavorato in ben tre film di Lina Wertm\u00fcller ed \u00e8 da ricordare anche il Nastro d'argento che riceve per la partecipazione a \"La cena\" di Ettore Scola (1998).\nIn campo televisivo lavora a \"Disperatamente Giulia\", \"Scoop\", \"Cos\u00ec \u00e8 se vi pare\", (regia di Massimo Castri). Partecipa al seriale \"L'ombra della sera\" (di Cinzia TH Torrini). Segue il seriale intitolato \"Il mastino\", per Rai 2. Dal 2005 fa parte del cast fisso del telefilm di Rai 1 \"Gente di mare\", e nel 2007 ritorna in \"Gente di mare 2\".\nImportante \u00e8 anche la sua carriera da doppiatore cinematografico che lo ha visto, fra gli altri, nel 1996 prestare la voce al personaggio di Claude Frollo nel film animato della Disney \"Il gobbo di Notre Dame\", adattamento del capolavoro di Victor Hugo \"Notre-Dame de Paris\". Doppia il sergente maggiore Hartman nel capolavoro di Stanley Kubrick \"Full Metal Jacket\" e Shifu nel film d'animazione \"Kung Fu Panda\".\nNel 2006 ha vinto il Premio E.T.I. Gli Olimpici del teatro assegnato dall'ETI come miglior attore per la sua interpretazione di Willy Loman in \"Morte di un commesso viaggiatore\", per la regia di Marco Sciaccaluga, regista con cui ha avviato negli ultimi anni una fruttuosa collaborazione artistica. Nel 2008 riceve dal pubblico italiano il Premio Gassman come miglior attore per lo spettacolo \"La famiglia dell'antiquario\" di Carlo Goldoni.\nTeatro.\nTra le produzioni a cui ha preso parte:"}
{"id": "2234761", "revid": "767487", "url": "https://it.wikipedia.org/wiki?curid=2234761", "title": "The Renegades (gruppo musicale)", "text": "The Renegades (nelle riviste dell'epoca sono spesso per\u00f2 citati come I Renegades) sono stati un complesso beat inglese proveniente da Birmingham, successivamente stabilitisi in Finlandia e poi in Italia nella seconda met\u00e0 degli anni sessanta.\nStoria del gruppo.\nFormatasi a Birmingham nei primi anni sessanta, la band dei Renegades all'inizio suonava rock and roll, influenzata da complessi come The Shadows; intorno al 1963 per\u00f2 sub\u00ec l'influenza del rhythm and blues e spost\u00f2 il suono verso atmosfere pi\u00f9 dure.\nL'anno successivo il quartetto decise di adottare un look originale, vestendo uniformi dell'esercito nordista della guerra di secessione e dopo aver partecipato ad una compilation di complessi beat della citt\u00e0, nell'ottobre del 1964 si trasfer\u00ec in Finlandia, dove funse da apripista per decine di formazioni beat locali .\nQui incise diversi 45 giri e due LP ed allarg\u00f2 la popolarit\u00e0 in Svezia, Danimarca e Paesi Bassi.\nNel 1966 il complesso si trasfer\u00ec in Italia e a febbraio partecip\u00f2 al Festival di San Remo, in coppia con l'Equipe 84 col brano \"Un giorno tu mi cercherai\". In Italia ottenne un notevole successo grazie a brani come \"Thirteen Women\", \"cover\" di un classico di Bill Haley, e \"Brand New Cadillac\".\nPoi, dopo una svolta decisamente pi\u00f9 \"soft\" e commerciale e un paio di cambiamenti di organico, il complesso ottenne gli ultimi successi con brani come \"Lettere d'Amore\" (rilettura di un brano di Elvis Presley) e \"L'Amore \u00e8 blu\", fino a scivolare lentamente nell'oblio.\nDel quartetto si ricorda anche una curiosa e chiacchieratissima storia d'amore tra il biondo Kim Brown e l'attrice inglese Margaret Lee.\nTuttavia la band ebbe modo di mettere in mostra anche il suo lato pi\u00f9 \"progressivo\" partecipando alla colonna sonora del film \"L'interrogatorio\" di Vittorio De Sisti, uscito nel 1970.\nIl complesso The Renegades, pur non essendo ufficialmente sciolto, di fatto spar\u00ec dalle scene nel 1971; nella seconda met\u00e0 degli anni '70 Kim Brown e Mick Webley pi\u00f9 il chitarrista tedesco Trutz \"Viking\" Groth ed Ettore Vigo dei Delirium formarono una band specializzata in revival di rock and roll alla quale venne dato il nome Kim &amp; The Cadillacs.\nDopo il successo dei Kim &amp; The Cadillacs, Kim Brown torn\u00f2 in Finlandia dove si spense nel 2011 per un cancro alla gola. Ian Mallet torn\u00f2 in Inghilterra, dove mor\u00ec nel 2007 per un attacco di cuore.\nDei due reduci si sa che Mick Webley vive a San Diego, negli Stati Uniti d'America, mentre di Graham Johnson (rimasto in Italia dove ha lavorato nell'ambiente discografico) .\nFormazione.\nmembri successivi:"}
{"id": "2234764", "revid": "1442080", "url": "https://it.wikipedia.org/wiki?curid=2234764", "title": "Carmen Fiano", "text": "Biografia.\nCarmen Fiano ha detenuto per due anni, dal 2008 al 2010, il record italiano assoluto della 6 giorni di corsa su strada con Km 522,835, primato conseguito in una gara ufficiale della IAU , svoltasi ad Antibes Francia. Nel 2007 ha vinto il titolo italiano assoluto della 12 ore di corsa su strada a Camerino, (competizione di ultramaratona considerata sport estremo).\nNell'agosto 2009 l'atleta ha stabilito anche il record italiano assoluto della 48 ore di corsa su pista con Km 243,205, gara ufficiale della IAU, svoltasi a Sk\u00f6vde in Svezia.\nPalmar\u00e8s.\nCarmen Fiano nel 2008 ha conquistato il miglior successo in carriera con il record italiano assoluto di 522,835\u00a0km, (migliore prestazione italiana), alla 6 giorni di corsa su strada svoltasi ad Antibes in (Francia). La Fiano \u00e8 anche l'atleta italiana che ha detenuto per due anni il record della gara competitiva ufficiale pi\u00f9 lunga e con pi\u00f9 chilometri mai disputata; con questo record ha ottenuto la 9^ migliore prestazione mondiale assoluta e prima di categoria al mondo nel 2008 tra tutte le gare ufficiali della \"International Association of Ultrarunners\" della 6 giorni di corsa su strada.\nIl precedente record della stessa competizione era detenuto dal 2002 con 484\u00a0km al Flushing Meadows di New York dall'atleta della nazionale azzurra di ultramaratona della 24 ore di corsa su strada Monika Moling; il record della 6 giorni di corsa su pista \u00e8 detenuto dall'altra azzurra della nazionale di ultramaratona Maria Teresa Nardin con 505 chilometri ad Erkrath, (Germania), nel 2004.\nDa agosto 2009 Carmen Fiano ha stabilito anche il record italiano assoluto della 48 ore di corsa su pista con Km 243,205, gara ufficiale della IAU svoltasi a Sk\u00f6vde, Svezia, superando il precedente record che apparteneva all'ex azzurra di ultramaratona, la trentina Maria Teresa Nardin, che fece registrare il primato con km 228,602 nella citt\u00e0 di Erkrath in Germania nel 2004.\nNel 2008 Carmen Fiano ha anche ottenuto il primato personale ottenuto a Ciserano ai campionati italiani assoluti con 159\u00a0km della 24 ore di corsa su strada (5\u00aa classificata al campionato assoluto FIDAL); nel 2008 \u00e8 stata scelta nella lista delle 12 possibili nazionali azzurre per i mondiali 2008 della 24 ore a Seul in Corea. Carmen Fiano, nella vita fisioterapista, \u00e8 stata anche pluricampionessa italiana di categoria.\nNel 2007 la Fiano ha vinto anche il campionato italiano assoluto della 12 ore di corsa su strada a Camerino. Tra le gare disputate si ricorda: la Saharamarathon , la 160\u00a0km sull'Himalaya in Nepal, la Roma off-limits. Per 2 due anni consecutivi la sanseverese ha ricevuto dal CONI il premio Starsports. Fino al 2009 ha disputato oltre 50 competizioni tra ultramaratone e maratone.\nIl 12 gennaio 2010 la Federazione Italiana di Atletica Leggera, ha aggiornato i primati outdoor della storia sportiva con le migliori prestazioni italiane assolute di sempre, che iniziano con la classifica maschile e col primato italiano sulla distanza minore, detenuto da Pietro Mennea, e terminano con la classifica femminile e col primato sulla distanza maggiore, detenuto da Carmen Fiano.\nNel 2013 ha ricevuto il premio nazionale \"Spiga d'oro Capitanata\", premiata con Francesco Giorgino, giornalista del TG1 di Rai Uno e con la cantante Marina Rei."}
{"id": "2234766", "revid": "297745", "url": "https://it.wikipedia.org/wiki?curid=2234766", "title": "Castello (Venezia)", "text": ""}
{"id": "2234767", "revid": "1632387", "url": "https://it.wikipedia.org/wiki?curid=2234767", "title": "Titanoboa cerrejonensis", "text": "Il Titanoboa (Titanoboa cerrejonensis ) \u00e8 un genere estinto di serpente vissuto in America Meridionale circa 60 milioni di anni fa, nel Paleocene, il periodo immediatamente successivo all'estinzione di massa del Cretaceo-Paleocene. L'unica specie conosciuta \u00e8 \"Titanoboa cerrejonensis\", il serpente pi\u00f9 lungo, largo e pesante mai scoperto, che ha soppiantato il precedente detentore del record, il gigantofide. La scoperta \u00e8 stata annunciata il 4 febbraio 2009 sulla rivista \"Nature\".\nDimensioni.\nEsaminando i resti fossili, i ricercatori hanno stimato che gli individui pi\u00f9 grandi di \"T. cerrejonensis\" potessero arrivare fino a 13 metri di lunghezza (42 piedi) per un peso superiore a 1.100 kg, con un diametro di circa 1 metro (3 piedi). Secondo alcune stime il Titanoboa poteva raggiungere anche le 250 vertebre.\nPosizione.\nNel 2009 sono stati scoperti resti di 28 individui per la maggior parte adulti di \"T. cerrejonensis\" nella miniera di carbone di Cerrej\u00f3n, una delle pi\u00f9 grandi miniere di carbone a cielo aperto del mondo, nel Dipartimento di La Guajira in Colombia. La squadra che ha fatto la scoperta era guidata da Jonathan Bloch, un paleontologo dell'Universit\u00e0 della Florida e da Carlos Jaramillo, paleobotanico del Smithsonian Tropical Research Institute di Panama.\nMolto probabilmente il \"T. cerrejonensis\" passava la maggior parte della sua vita in acqua, sia per le sue grandi dimensioni che avrebbero reso difficicile se non impossibile vivere stabilmente sulla terraferma, sia perch\u00e9 nella zona sono stati ritrovati i resti fossilizzati di specie acquatiche come mangrovie, coccodrilli, pesci e tartarughe.\nClima.\nPoich\u00e9 i serpenti sono animali ectotermici, la scoperta dei T. cerrejonensis in queste zone implica che il loro habitat fosse pi\u00f9 caldo di quanto si pensava precedentemente, circa 30\u00a0\u00b0C di temperatura media annua. Il clima pi\u00f9 caldo ha permesso al \"T. cerrejonensis\", e in genere agli animali a sangue freddo, di evolversi in modo tale da avere dimensioni maggiori di quelle dei serpenti odierni.\nAltri ricercatori sono in disaccordo con le stime climatiche di cui sopra. Ad esempio, uno studio del 2009 pubblicato sulla rivista \"Nature\", applicando i modelli matematici usati negli studi precedentemente citati ad alcuni fossili di antiche lucertole australiane, ha predetto che le lucertole oggi viventi in climi tropicali dovrebbero essere capaci di raggiungere lunghezze di 10 metri, una stima chiaramente inverosimile.\nAlimentazione.\nIl Titanoboa non era velenoso e non usava i denti: per uccidere le sue prede gli bastava schiacciarle e stritolarle, come l'attuale boa (\"Boa constrictor\"). Si nutriva di pesci e tartarughe o di altri invertebrati, ma un Titanoboa adulto poteva permettersi di cibarsi anche di animali come i coccodrilli, che poteva intrappolare senza difficolt\u00e0: esso infatti, come i serpenti dei nostri giorni, era capace di dislocare le fauci per ingoiare facilmente prede pi\u00f9 grandi della sua testa. Secondo alcuni studiosi in certe occasioni si sarebbe potuto nutrire anche di altri serpenti, ma i paleontologi sono scettici riguardo a questa tesi."}
{"id": "2234768", "revid": "1873017", "url": "https://it.wikipedia.org/wiki?curid=2234768", "title": "Zekutsu dachi", "text": "Lo Zekutsu dachi \u00e8 una delle posizioni (\"dachi\") che formano la base del karate Shotokan.\nIn questa posizione la gamba anteriore \u00e8 flessa quasi a 90\u00b0 mentre la posteriore \u00e8 quasi completamente distesa all'indietro.\nIl piede anteriore \u00e8 in posizione parallela al senso di combattimento, mentre il piede posteriore ha un angolo di 45\u00b0 verso l'esterno. Il peso del corpo grava anteriormente per il 70%, specialmente sulla gamba avanti.\nClassica posizione di attacco, nell'allenamento viene usata anche per il \"Gedan-barai\", la parata bassa da un attacco frontale di \"mae-geri\" (calcio frontale).\nNello Zekutsu dachi il baricentro del corpo viene mantenuto molto in basso, caratteristica classica dello stile Shotokan."}
{"id": "2234771", "revid": "23050008", "url": "https://it.wikipedia.org/wiki?curid=2234771", "title": "Sottosistema", "text": ""}
{"id": "2234780", "revid": "767487", "url": "https://it.wikipedia.org/wiki?curid=2234780", "title": "Virtus Pallacanestro Bologna 1984-1985", "text": ""}
{"id": "2234781", "revid": "729019", "url": "https://it.wikipedia.org/wiki?curid=2234781", "title": "Time Bomb Recordings", "text": "Time Bomb Recordings \u00e8 un'etichetta discografica statunitense con sede a Laguna Beach, fondata da Jim Guerinot, manager dei Social Distortion nel 1994 con un accordo di distribuzione con Arista Records. Nei sei anni seguenti l'etichetta ha pubblicato artisti etichettabili generalmente nell'alternative rock. Nel 2000, quando l'accordo con la Arista Records termin\u00f2, la Time Bomb firm\u00f2 con BMG Distribution. Al momento l'etichetta pubblica quasi unicamente album dei Social Distortion e di Mike Ness, insieme a ripubblicazioni di album del catalogo. La Time Bomb \u00e8 ora distribuita da RED Distribution."}
{"id": "2234784", "revid": "1543377", "url": "https://it.wikipedia.org/wiki?curid=2234784", "title": "Federazione di rugby a 15 di Saint Vincent e Grenadine", "text": "La Federazione Rugby XV di Saint Vincent e Grenadine (in inglese \"St. Vincent and the Grenadines Rugby Football Union\") \u00e8 l'organo che governa il rugby a 15 a Saint Vincent e Grenadine.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2234785", "revid": "3115", "url": "https://it.wikipedia.org/wiki?curid=2234785", "title": "Gualtiero III del Vexin", "text": "Origine.\nFiglio primogenito del conte del Vexin e di Amiens, Dreux [Drogo] di Mantes e di Godjifu (come \u00e8 registrato nel capitulum n\u00b0 XLVI consistente in una donazione fatta da Drogo con la moglie ed i figli, Rodolfo e Gualtiero III) una principessa anglo-sassone, figlia del re Etelredo II d'Inghilterra detto l'inetto e di Emma di Normandia (circa 985 \u2013 Winchester, 1052) figlia del duca di Normandia Riccardo I. Gualtiero era quindi il nipote del re d'Inghilterra, Edoardo il Confessore e cugino del duca di Normandia, Guglielmo il Bastardo. Dreux [Drogo] di Mantes era figlio del conte del Vexin e di Amiens, Gualtiero II del Vexin e di Adela, figlia del conte Gualtiero, come \u00e8 registrato nel capitulum n\u00b0 XLIII consistente in una donazione fatta da Gualtiero II con la moglie ed i figli, tra cui Drogo.\nBiografia.\nGualtiero venne citato, assieme al padre, Drogo, per la prima volta, nel 1031, nel documento XIV di una donazione fatta dal padre all'abbazia di Jumi\u00e8ges.Alla morte del padre, nel 1035, Gualtiero gli succedette nei titoli di conte del Vexin e di Amiens continuando la politica paterna di buone relazioni, sia col regno di Francia, che col ducato di Normandia.Dopo il 1052, per\u00f2, dato il guastarsi delle relazioni tra il re di Francia, Enrico I e il duca di Normandia, Guglielmo, Gualtiero cerc\u00f2 di mantenere buoni rapporti con entrambi, ma, nel 1057, pass\u00f2 in modo definitivo tra i sostenitori del re.\nNel febbraio 1055, Gualtiero fece una donazione per l'anima dei genitori e per s\u00e9 stesso, senza fare riferimento ad una moglie.Secondo il \"Chartres Saint-P\u00e8re, II, Codex Diplomaticus Pars Tertia ex Schedis\", Gualtiero fece un'altra donazione, sempre per l'anima di suo padre, nel 22 gennaio 1060, senza ancora citare la moglie.\nGualtiero aveva sposato Biota del Maine (\u2020 ca. 1064), figlia femmina primogenita del conte del Maine, Eriberto I detto \"Evigilans canis\" (Cane Sveglio) (lo storico, Orderico Vitale, erroneamente la qualifica come figlia di Ugo IV, ma in realt\u00e0 \u00e8 figlia di Eriberto I) e della moglie, di cui non si conosce n\u00e9 il nome n\u00e9 la casata.Quando il nipote di sua moglie Biota, il conte del Maine, Eriberto II mor\u00ec nel 1062, senza eredi, prima che il duca di Normandia, Guglielmo il Bastardo, secondo gli accordi presi con Eriberto II (secondo lo storico, Orderico Vitale, Guglielmo il Bastardo stipul\u00f2 un contratto di fidanzamento tra suo figlio (di pochi anni), Roberto (ca. 1051-1134), e Margherita, la sorella di Eriberto II, con la clausola che, alla morte di Eriberto II, senza eredi, il futuro genero, Roberto avrebbe ereditato la contea), prendesse possesso della contea, a nome di Margherita del Maine e il suo fidanzato, il figlio di Guglielmo, Roberto (ca. 1051-1134), i nobili della contea del Maine, elessero conti del Maine, Biota del Maine e suo marito, Gualtiero I (\u2020 ca. 1064), conte del Vexin e di Amiens, che chiesero la protezione del nuovo conte d'Angi\u00f2, Goffredo III il Barbuto.\nGuglielmo procedette all'occupazione del Maine, che, nonostante Goffredo il Barbuto, port\u00f2 a termine nel corso del 1063, riuscendo a catturare il conte, Gualtiero, e la contessa, Biota, che furono incarcerati a Falaise in Normandia.Dato che, sempre, nel 1063 era morta anche Margherita, Roberto, il figlio di Guglielmo duca di Normandia, prese possesso della contea del Maine.\nI conti del Maine, Gualtiero e Biota, morirono a Falaise, pochi mesi dopo la cattura, nel 1064, secondo Orderico Vitale, causa avvelenamento (\"veneno fraudolenter infecti obierunt\"), e dato che, nel 1063 era morta anche Margherita, Roberto, il figlio di Guglielmo duca di Normandia, prese possesso della contea del Maine. Invece le contee del Vexin e di Amiens andarono al fratello maggiore di Gualtiero, il conte di Valois, Rodolfo III del Vexin, ad eccezione delle citt\u00e0 di Pontoise e di Chaumont-en-Vexin che erano state occupate dal re di Francia.\nDiscendenza.\nDi Gualtiero e Biota non si conosce alcuna discendenza."}
{"id": "2234794", "revid": "117847733", "url": "https://it.wikipedia.org/wiki?curid=2234794", "title": "Judith Anderson", "text": "Nella sua lunga carriera in teatro e al cinema ha vinto importanti premi (Emmy, Tony Awards) e ricevuto nomination al Premio Oscar e al Premio Grammy. \u00c8 stata considerata dai critici teatrali come la maggior attrice di teatro classico del suo paese natale.\nGli inizi.\nNacque ad Adelaide, citt\u00e0 dell'Australia meridionale, da Jessie Margaret e James Anderson-Anderson. Frequent\u00f2 la Norwood High School e inizi\u00f2 la sua carriera di attrice nel suo paese, prima di trasferirsi a New York nel 1918 per interpretare ruoli drammatici con svariate apparizioni nei lavori di William Shakespeare.\nIn teatro.\nNel 1915, all'et\u00e0 di 18 anni, debutt\u00f2 con il nome d'arte di \"Francee Anderson\", ricoprendo il ruolo di Stephanie in una commedia intitolata \"A Royal Divorce\" e rappresentata a Sydney. La compagnia che mise in scena la pi\u00e8ce era guidata dall'allora popolare attore inglese Julius Knight, che si accorse del talento della giovane attrice e ne valorizz\u00f2 le capacit\u00e0 recitative, tentando anche il successo negli Stati Uniti, prima in California, poi a New York, ma senza trovarlo. Segu\u00ec per Francee un periodo di indigenza, ma la giovane fond\u00f2 una nuova compagnia teatrale che and\u00f2 in scena nel biennio 1918-1919.\nDopo esperienze in altre compagnie teatrali, debutt\u00f2 a Broadway nel 1922 (\"On the Stairs\") e, un anno dopo, mut\u00f2 il suo nome in Judith e consegu\u00ec un enorme successo con la commedia \"Cobra\" a fianco di Louis Calhern. Nel 1927 fu in tourn\u00e9e in Australia con tre commedie: \"Tea for Three\", \"The Green Hat\"e \"Cobra\".\nSin dall'inizio degli anni trenta divenne una delle pi\u00f9 apprezzate attrici teatrali dell'epoca e fu una delle pi\u00f9 grandi \"star\" di Broadway anche nei due decenni successivi. Nel 1931 interpret\u00f2 l'\"Ignota\" nella prima rappresentazione americana del dramma di Luigi Pirandello \"Come tu mi vuoi\", quello stesso ruolo che l'anno seguente sar\u00e0 della Garbo nell'omonimo film. In seguito fu protagonista de Il lutto si addice ad Elettra di Eugene Gladstone O'Neill e, con Humphrey Bogart di \"La maschera e il volto\" di Luigi Chiarelli; nel 1936 fu \"Gertrude\" nell\"'Amleto\" di John Gielgud, produzione in cui recit\u00f2 anche Lillian Gish (\"Ophelia\").\nNel 1937 entr\u00f2 a far parte della compagnia londinese dell'Old Vic che rappresent\u00f2, tra l'altro, il \"Macbeth\" shakespeariano in cui recit\u00f2 al fianco di Laurence Olivier. Nel 1941, a New York, fu ancora Lady Macbeth, stavolta accanto a Maurice Evans. Nel biennio 1942-1943 fu la volta del teatro di Anton Cechov con il ruolo di \"Olga\" in \"Tre sorelle\" in una produzione che vedeva impegnati attori del calibro di Katharine Cornell, Ruth Gordon, Edmund Gwenn, Dennis King, Alexander Knox e Kirk Douglas, quest'ultimo al suo debutto a Broadway.\nNel 1947 trionf\u00f2 sulla scena in una versione di \"Medea\" il cui autore fu il poeta Robinson Jeffers e il cui produttore, oltre che uno degli attori, fu John Gielgud. La grande interpretazione nella tragedia Euripidea gli consent\u00ec di vincere il Tony Award come miglior attrice. La tragedia fu rappresentata a lungo in una tourn\u00e9e che tocc\u00f2 la Germania nel 1951 e Francia e Australia nel 1955-1956. Nel 1953 prese parte alla riduzione teatrale de \"Il corpo di John Brown\" di Stephen Vincent Ben\u00e9t, per l'adattamento di Charles Laughton; nel cast figuravano anche Raymond Massey e Tyrone Power. Nel 1960 ebbe il ruolo di \"Madame Arkadina\" ne \"Il gabbiano\" di Chekhov, portato in scena prima al Festival di Edimburgo e poi al teatro Old Vic.\nNel 1970, all'et\u00e0 di 73 anni, realizz\u00f2 una sua ambizione da lungo tempo coltivata, quella di recitare nel ruolo di \"Amleto\"; il tour della rappresentazione la port\u00f2 in giro per gli Stati Uniti e al Carnegie Hall di New York. Torn\u00f2 in \"Medea\", stavolta con il ruolo della nutrice, in cui Zoe Caldwell era la protagonista e ricevette la nomination come migliore attrice non protagonista al Tony Award.\nHollywood.\nAl cinema, il suo aspetto non particolarmente attraente non le diede l'opportunit\u00e0 di andare oltre i ruoli di caratterista, circostanza che le fece preferire in ogni caso il teatro. Tuttavia, molte furono le interpretazioni in film di successo, il pi\u00f9 celebre dei quali fu senz'altro \"Rebecca - La prima moglie\" (1940) di Alfred Hitchcock, che le consent\u00ec di ottenere la nomination come miglior attrice non protagonista agli Oscar. Nel film ricopr\u00ec l'inquietante ruolo della subdola \"Signora Danvers\", la governante che prima snobba e poi porta sull'orlo della follia la seconda moglie (Joan Fontaine) del suo padrone Max de Winter (Laurence Olivier), rimasto vedovo.\nL'eccellente prova sullo schermo fornita con \"Rebecca - La prima moglie\" la port\u00f2 a ricoprire numerosi ruoli in film degli anni quaranta, dove inanell\u00f2 una galleria di personaggi femminili perfidi e intriganti: dalla spia nazista di \"Sesta colonna\" (1941), all'acida zitella di \"Dieci piccoli indiani\" (1945), dalla zia bisbetica della protagonista in \"Lo strano amore di Marta Ivers\" (1946) alla malvagia regina Erodiade in \"Salom\u00e8\" (1953). Tra gli altri film: \"Lady Scarface\" (1941), \"Delitti senza castigo\" (1942), \"Vertigine\" (1944),e \"Il diario di una cameriera\" (1946).\nNegli anni cinquanta apparve in numerose produzioni televisive, pur continuando ad essere presente sul grande schermo; tra i film di quegli anni vanno ricordati il gi\u00e0 citato \"Salom\u00e8\" (1953), il kolossal di Cecil B. DeMille \"I dieci comandamenti\" (1956) e \"La gatta sul tetto che scotta\" (1958), dall'omonimo dramma di Tennessee Williams, con una ottima interpretazione nel ruolo di \"Ida \"Big Momma\" Pollitt\". \u00c8 del 1970 il film \"Un uomo chiamato Cavallo\", in cui \u00e8 l'anziana donna capo indiana.\nRegistr\u00f2 anche numerosi dischi in Spoken word per la Caedmon Audio, tra cui la sua performance come \"Lady Macbeth\" assieme ad Anthony Quayle; per una di queste registrazioni, \"Cime tempestose\", ricevette il Premio Grammy.\nGli ultimi anni.\nNegli ultimi anni della sua carriera ebbe ruoli che l'allontanarono notevolmente dalle sue origini teatrali e shakespeariane, risultando tuttavia interpretazioni di rilievo. Nel 1984, all'et\u00e0 di 87 anni, fece un'apparizione in \"Star Trek III - Alla ricerca di Spock\" nel ruolo della principessa vulcaniana 'T'Lar e, poco dopo, ebbe una parte anche nella soap opera \"Santa Barbara\" ma fu sostituita in quanto non soddisfatta dello spazio affidatole dalla pi\u00f9 giovane Janis Paige.\nMor\u00ec nel 1992 a Santa Barbara, in California, luogo dove visse gran parte della sua vita, in seguito ad una polmonite.\nVita privata.\nSi spos\u00f2 due volte (con altrettanti divorzi), prima con Harrison Lehmann (dal 1937 al 1939) e poi con Luther Greene (dal 1946 al 1951) e non ebbe mai figli. Illazioni sulla sua sessualit\u00e0 furono fatte durante la sua carriera (per il fatto di non aver mai avuto figli), recentemente riprese in un libro che Foster Hirsch ha dedicato nel 2007 al grande regista Otto Preminger (\"Otto Preminger: The Man Who Would Be King\")."}
{"id": "2234799", "revid": "767487", "url": "https://it.wikipedia.org/wiki?curid=2234799", "title": "Virtus Pallacanestro Bologna 1985-1986", "text": ""}
{"id": "2234801", "revid": "834", "url": "https://it.wikipedia.org/wiki?curid=2234801", "title": "Inches (album)", "text": ""}
{"id": "2234803", "revid": "1409041", "url": "https://it.wikipedia.org/wiki?curid=2234803", "title": "Calciatore dell'anno (Serbia)", "text": "Il Calciatore serbo dell'anno (serbo: \u0421\u0440\u043f\u0441\u043a\u0438 \u0444\u0443\u0434\u0431\u0430\u043b\u0435\u0440 \u0433\u043e\u0434\u0438\u043d\u0435, \"Srpski fudbaler godine\") \u00e8 un premio calcistico assegnato dalla Federazione calcistica della Serbia al miglior calciatore serbo dell'anno solare. In concomitanza con l'assegnazione del premio, viene anche premiato l'Allenatore serbo dell'anno."}
{"id": "2234805", "revid": "121994420", "url": "https://it.wikipedia.org/wiki?curid=2234805", "title": "Chiesa di San Pietro in Carcere", "text": "San Pietro in Carcere \u00e8 una ex chiesa di Roma nel rione Campitelli, al clivo Argentario, presso il Foro Romano.\nStoria.\nSituata su quello che un tempo era il carcere Mamertino, in cui vennero imprigionati e uccisi Vercingetorige, Giugurta e i complici di Catilina, \u00e8 divenuta chiesa poich\u00e9 secondo un'antica tradizione, anche i santi Pietro e Paolo furono l\u00ec prigionieri.\nLa trasformazione della cella pi\u00f9 bassa in chiesa si fa risalire al IV secolo per volere di papa Silvestro I ma la costruzione della chiesa vera e propria fu effettuata su richiesta del pontefice Paolo III. Nel 1540 la Congregazione dei Falegnami la prese in affitto e nel 1597 fece iniziare i lavori della nuova chiesa, dedicata al loro patrono e chiamata San Giuseppe dei Falegnami, terminati nel 1663.\nReliquie degli apostoli.\nLa leggenda vuole che san Pietro, scendendo nel Tullianum, cadde battendo il capo contro la parete lasciando in tal modo la propria impronta nella pietra (dal 1720 protetta da una grata). Rinchiusi nella segreta, assieme ad altri seguaci, i due apostoli fecero scaturire miracolosamente una polla d'acqua e riuscirono a convertire e battezzare i custodi delle carceri, Processo e Martiniano, martiri a loro volta. I due apostoli non furono uccisi qui perch\u00e9 san Pietro fu condotto sul colle Vaticano e san Paolo alle Acque Salvie (l'attuale chiesa di San Paolo alle Tre Fontane)."}
{"id": "2234806", "revid": "122922361", "url": "https://it.wikipedia.org/wiki?curid=2234806", "title": "Dante-Symphonie", "text": "Dante-Symphonie (\"Eine Symphonie zu Dantes Divina Commedia\") (S. 109), \u00e8 una sinfonia corale a programma di Franz Liszt, composta fra il 1855 e il 1856 ed eseguita per la prima volta a Dresda nel novembre 1857, per la direzione dello stesso compositore.L'opera \u00e8 ispirata alla \"Divina Commedia\" di Dante Alighieri. \u00c8 informalmente dedicato all'amico Richard Wagner, che sarebbe poi diventato genero del compositore.\nComposizione.\nLiszt aveva iniziato a schizzare temi destinati a questo lavoro fino dai primi anni quaranta dell'Ottocento:\nNel 1847 suon\u00f2 qualche frammento al piano per la principessa polacca Carolyne zu Sayn-Wittgenstein, sua amante; Liszt coltiv\u00f2 l'idea di proiettare durante i concerti scene tratte dalla Commedia e dipinte da Bonaventura Genelli, come pure l'utilizzo di una \u201cmacchina del vento\u201d per ricreare al termine del primo movimento i turbini dell'Inferno. La principessa era disposta a accollarsi i costi di questa messinscena a effetto, ma non se ne fece nulla. Liszt riprese in mano il lavoro nel giugno 1855 e ne complet\u00f2 la maggior parte entro il termine dell'anno successivo, grosso modo lo stesso periodo di composizione della \"Faust-Symphonie\": \u00e8 questa la ragione per cui i due lavori sono spesso oggetto di una medesima incisione.\nNell'ottobre 1857 Franz Liszt suon\u00f2 al pianoforte sia la \"Faust Symphonie\" che la \"Dante Symphonie\" a Zurigo, a casa di Wagner, il quale si dimostr\u00f2 molto scettico sul \"fortissimo\" della seconda opera, che consider\u00f2 non adatto all'idea di Paradiso. L'autore dovette dichiararsi d'accordo, dal momento che la sua intenzione originale era di concludere con il movimento dedicato al Purgatorio, ma la principessa Carolyne l'aveva persuaso a aggiungere un accenno alla gloria del Paradiso. Sull'autografo comunque Liszt riscrisse le ultime battute, ma lasci\u00f2 all'esecutore la scelta se aggiungere in coda al \"pianissimo\" il finale \"fortissimo\".\nLa prima del poema sinfonico all'Hoftheater di Dresda, il 7 novembre 1857, a breve distanza dalla conclusione della composizione, fu un disastro a causa delle prove assolutamente inadegaute; Liszt, che aveva diretto in prima persona l'orchestra, usc\u00ec pubblicamente umiliato. Ci\u00f2 non gli imped\u00ec di preparare meglio la volta successiva, l'11 marzo 1858 a Praga, con distribuzione di un programma che preparasse l'uditorio alla forma inusuale della composizione in due tempi. La Dante-Symphonie \u00e8 in effetti un lavoro innovativo che presenta importanti novit\u00e0 rispetto alla prassi esecutiva dell'epoca: basti pensare che inizia con la totalit\u00e0 di re minore e termina in si maggiore.\nL'opera.\nPrimo movimento: Inferno.\nLa struttura del primo movimento, dedicato alla discesa di Dante e Virgilio attraverso i gironi infernali, \u00e8 in forma di sonata. \u00c8 suddivisibile in vari \u201cepisodi\u201d, il principale dei quali, dedicato a Paolo e Francesca dal canto V, \u00e8 di lunghezza tale da conferire al movimento la struttura di un trittico.\nLa tonalit\u00e0 \u00e8 re minore, ma lo svolgimento \u00e8 cromatico e ambiguo, con una dominante in sol#; l'armonia si basa su sequenze di settima diminuita.\nLe porte dell'Inferno.\nIl movimento si apre con un \"lento\" basato su tre temi che descrivono i versi incisi sulla porta dell'inferno:\nIl primo tema inizia in re minore, tonalit\u00e0 che Liszt associa all'inferno, ma termina in un sol# ambiguo, tre toni pi\u00f9 sopra, un intervallo tradizionalmente connesso con il Demonio.\nIl secondo tema, strettamente correlato al primo, termina pure in sol#, questa volta senza ambiguit\u00e0. \nIl terzo tema infine inizia in mi naturale, prosegue con gli archi in do# e termina con un'ambigua settima diminuita in sol#.\nGli archi introducono in seguito un motivo derivato dal primo dei tre, associato alla discesa di Dante e Virgilio attraverso i gironi:\nLo accompagna un altro motivo basato su semitoni, in crescendo e in diminuendo, a sua volta derivato dal tema d'apertura, mentre i corni suonano il terzo tema per aumentazione in sol#:\nDal terzo tema deriva anche un motivo di ottoni:\nIl tempo via via pi\u00f9 veloce contribuisce a aumentare la tensione, la natura cromatica e atonale del materiale comunica un senso d'urgenza e di crescente eccitazione.\nL'anticamera dell'inferno e il Limbo.\nInizia in re minore, ma la tonalit\u00e0 appare ambigua. Questa sezione in \"accelerando\" raggiunge al climax un \"Allegro frenetico\". Il primo soggetto introdotto dai violini \u00e8 basato sui medesimi semitoni ascendenti e discendenti dell'introduzione.\nQuando il tempo raggiunge il \"Presto molto\", compare un secondo soggetto che archi e fiati suonano su un pedale della dominante in la:\nSulla partitura non appaiono riferimenti a versi di Dante, per convenzione si ritiene che l'esposizione del tema e la sezione successiva rappresentino l'anticamera dell'inferno e il primo cerchio, il Limbo, che si trovano immediatamente dopo le porte. La transizione tra i due soggetti potrebbe rappresentare l'attraversamento del fiume Stige.\nIl secondo soggetto contenuto nell'introduzione, ripetuto in si maggiore, potrebbe richiamare l'episodio di Capaneo (Canto XIV). Compare anche il motivo identificato con la discesa di Dante e Virgilio. Dopo aver raggiunto il tempo \"molto fortissimo\" si ritorna al \"lento\" di apertura, con riproposizione del tema legato a \"Lasciate ogni speranza\" da parte degli ottoni.\nIl secondo girone. Paolo e Francesca.\nIl vento infernale \u00e8 rappresentato da scale cromatiche ascendenti e discendenti di archi e flauti. Segue un 5/4 \"Quasi Andante, ma sempre un poco mosso\" che inizia con un glissando di arpa, con archi e legni in figurazioni cromatiche che ancora richiamano il vento. Segue il clarinetto basso che intona un recitavo ai limiti inferiori delle sue possibilit\u00e0 armoniche:\nLo stesso tema \u00e8 ripreso e ampliato da una coppia di clarinetti accompagnati dall'arpa e dalle figure cromatiche ascoltate all'inizio della sezione. Il riferimento esplicito \u00e8 all'episodio dantesco di Paolo e Francesca; dopo un breve passaggio basato su un tema derivato dal recitativo, segue un \"Andante amoroso\" di un tema appassionato in 7/4. Durante una delle prove, in questo punto Liszt si volt\u00f2 verso gli archi e disse: \"Mehr blau, meine Herren!\" (\"Pi\u00f9 blu, signori!\").\nLa tonalit\u00e0 indicata in partitura \u00e8 fa#, in realt\u00e0 la sezione inizia in re# minore, continua in fa# minore e la minore.\nIl settimo cerchio.\nLa transizione al girone successivo \u00e8 introdotta da un ritorno del motivo \"Lasciate ogni speranza\". Una breve cadenza per arpa, che continua il motivo del vento infernale, conduce a un passaggio sul quale Liszt ha scritto: \"L'intero passaggio intende essere una blasfema risata di scherno\", probabilmente con un richiamo al personaggio di Capaneo. I motivi dominanti sono ripetizioni di passaggi gi\u00e0 ascoltati in precedenza.\nCoda.\nDopo un ricapitolo che forse rappresenta l'ottavo e il nono girone, nel quale il primo soggetto \u00e8 richiamato per aumentazione, il tempo accelera fino a un climax; il secondo soggetto \u00e8 ripetuto con pochi cambiamenti rispetto all'esposizione. Un altro climax conduce alla coda, dominata dal secondo soggetto e dal motivo della discesa; quest'ultimo conduce a un climax ancora pi\u00f9 intenso (\"molto fortissimo\"). Nelle ultime dieci battute ritorna il motivo \"Lasciate ogni speranza\" mentre Dante e Virgilio emergono dalla parte opposta del mondo, ai pieni della montagna del Purgatorio.\nIl movimento termina in re, anche se l'ambigua tonalit\u00e0 viene mantenuta fino all'ultima battuta; la quinta aperta del finale potrebbe connotare l'impotenza di Lucifero precipitato nel fondo degli inferi.\nSecondo movimento: Purgatorio.\nLa struttura del secondo movimento \u00e8 tripartita, con una prima sezione solenne e tranquilla, in due parti; una seconda sezione pi\u00f9 mossa in cui si costruisce poco per volta una fuga che conduce a un climax; infine una terza sezione che vede il ritorno al sentimento iniziale, del quale ricapitola i temi principali. Questa struttura ternaria riflette l'architettura del Purgatorio dantesco; l'antipurgatorio, le sette cornici del monte propriamente detto, infine il Paradiso terrestre alla sommit\u00e0.\nAntipurgatorio.\nIl movimento si apre in re con un tempo \"Andante con moto quasi Allegretto. Tranquillo assai\". Il tema d'apertura \u00e8 introdotto dal corno accompagnato dagli archi e dall'arpa. Il tema \u00e8 ripreso dai legni e dai corni per svanire dopo 22 battute in arpeggi dell'arpa:\nL'intera sezione \u00e8 poi ripetuta in mib (bench\u00e9 la chiave indicata sia sib). Il tempo cambia quindi in un \"pi\u00f9 lento\" e la chiave torna in re. I violoncelli introducono un nuovo tema fatto subito proprio dai violini:\nche gradualmente si trasforma in un tema simile a un corale in fa# minore, intonato solennemente da corni e legni in un pi\u00f9 lento \"un poco meno mosso\":\nche si sviluppa in durata, seguito in contrappunto da una variante del secondo tema. La sezione conclude in si minore.\nMonte Purgatorio.\nLa sezione \u00e8 contrassegnata dalla definizione \"Lamentoso\". Il tema principale, introdotto dalle viole, comprende una serie di frammenti in si minore che rappresentano le doglianze e la sofferenza dei penitenti. L'episodio conduce a una serie di terzine:\nIl tema, ripreso dagli altri archi, si trasforma in una fuga a cinque voci; con l'aggiunta dei legni e della notazione \"dolente\" il volume della musica aumenta, si fa pi\u00f9 agitato (la notazione agogica \u00e8 \"gemendo\"); i corni si uniscono alla fuga nel climax, dopo il quale la musica si disgrega in frammenti e rallenta. Ben presto per\u00f2 riprende e aumenta fino a un nuovo, possente climax in fa minore (\"grandioso\") che impegna l'intero organico:\nUna serie di sequenze passa da fa minore a mib maggiore, attraverso solb minore e sol minore, seguita da una breve transizione in cui a terzine in staccato di violoncelli e contrabbassi rispondono accordi statici di corni e legni. La tonalit\u00e0 passa a re maggiore, i violini suonano terzine in legato accompagnate da figure dei legni in \"gemendo\" e poi in \"dolente e appassionato\", con accordi dei corni silenziati. La musica perde di intensit\u00e0, condotta dai violoncelli verso una significativa pausa che prelude all'episodio del Paradiso terrestre.\nParadiso terrestre.\nIl corale udito in apertura di movimento viene ricapitolato per aumentazione, accompagnato dagli archi in pizzicato, alternandosi al tema \"pi\u00f9 lento\" esposto nella sezione di apertura. La tonalit\u00e0 si modula da sib maggiore a si, raggiungendo senza pausa il finale.\nMagnificat.\nIl poema sinfonico si chiude con un coro di voci femminili (o bianche) sui primi due versi del Magnificat, che culminano in Osanna e Alleluia; nella Commedia di Dante i penitenti in Purgatorio intonano Osanna, come pure le anime in Paradiso, ma non viene citato il Magnificat n\u00e9 l'invocazione Alleluia.\nLiszt prescrive nello spartito che il coro rimanga nascosto agli occhi dell'uditorio:\nIl tempo varia tra 6/4 e 3/2, il coro canta su archi, legni e due arpe:\nIl tempo accelera e il volume della musica aumenta, i tempi variano in 9/4 e 3/3.\nIl tempo cala in \"Un poco pi\u00f9 lento\", lo squillo di una tromba svanisce nel silenzio, una voce solista che potrebbe rappresentare Beatrice canta il primo verso del Magnificat.\nIl secondo verso \u00e8 cantato dal coro accompagnato da un violoncello solo, fagotti e clarinetti.\nNella coda il coro diviso in due canta una serie di modulazioni che rappresentano l'ascesa di Dante sfera celeste dopo sfera celeste fino all'Empireo: gli Osanna discendono da sol# fino a do mentre gli Alleluia salgono da sol# a fa, il basso scende l'intera scala da sol# fino a la#, finch\u00e9 il coro intero si unisce in un trionfante Alleluia sulla dominante, fa#.\nL'orchestra conclude in si maggiore in un tempo \"molto pianissimo\"; segue un secondo finale, \"Pi\u00f9 mosso, quasi Allegro\". Trombe e tromboni, accompagnati da scale ascendenti di archi e legni, preparano la scena al ritorno del coro che ripete tre volte la parola Alleluja. La conclusione \u00e8 in si."}
{"id": "2234809", "revid": "1305772", "url": "https://it.wikipedia.org/wiki?curid=2234809", "title": "The Astyanax", "text": "The Astyanax, conosciuto in giappone come , \u00e8 un videogioco a piattaforme a scorrimento laterale, pubblicato come arcade dalla Jaleco nel 1989 e in seguito convertito per Nintendo Entertainment System.\nTrama.\nLa versione Arcade, ambientata nel Medioevo, \u00e8 incentrata intorno a un giovane guerriero chiamato Roche che ricava l'arma mistica \"Fire Axe\" da una pietra e con essa si dirige al castello Algerine del malvagio stregone Algos. Dopo averlo sconfitto, l'eroe dovr\u00e0 affrontare un mostro alieno che lo stregone aveva allevato nel suo castello. Il gioco si snoda per 6 livelli: in ognuno di essi, escluso il quarto, si combatte alla fine contro un boss.\nLa versione Nes vede invece per protagonista uno studente sedicenne dell'high school Greenview High conosciuto come Astyanax. Egli ogni notte vede in sogno una principessa che chiede il suo aiuto. Un giorno mentre sta andando verso la scuola viene trasportato nel mistico reame di Remlia da una fata di nome Cutie. Si diriger\u00e0 cos\u00ec a salvare la Principessa Rosebud, ma prima dovr\u00e0 combattere orde di mostri mandati dal malvagio stregone Blackhorn. Una volta salvata la principessa egli torner\u00e0 nel mondo reale."}
{"id": "2234811", "revid": "36426", "url": "https://it.wikipedia.org/wiki?curid=2234811", "title": "Seminario vescovile di Savona", "text": "Il seminario vescovile di Savona sorge nel quartiere della Villetta, sulla collina alle immediate spalle del centro della citt\u00e0.\nStoria e descrizione.\nL'edificio sorse nella seconda met\u00e0 del XIX secolo in una posizione panoramica e tranquilla, all'epoca ancora non circondata da palazzi di civile abitazione. L'edificio \u00e8 costituito da un corpo principale che si sviluppa attorno al chiostro centrale abbellito da colonne neoromaniche, e da quattro ali che si protendono verso l'esterno, due sul lato est e due sul lato ovest. La struttura \u00e8 circondata sul lato nord ed est da un ampio parco. All'interno si trovano una biblioteca costituita principalmente da testi di natura teologica e religiosa, e una quadreria aperta al pubblico che conserva un discreto numero di opere pittoriche di un certo interesse artistico."}
{"id": "2234817", "revid": "4175", "url": "https://it.wikipedia.org/wiki?curid=2234817", "title": "A-League 2009-2010", "text": "La stagione di A League 2009-2010 ebbe inizio il 6 agosto 2009 e vede il numero di squadre partecipanti aumentate. Infatti, due squadre del Queensland si uniranno alle otto gi\u00e0 presenti: il Gold Coast United FC e il ."}
{"id": "2234819", "revid": "767487", "url": "https://it.wikipedia.org/wiki?curid=2234819", "title": "Virtus Pallacanestro Bologna 1986-1987", "text": ""}
{"id": "2234827", "revid": "207521", "url": "https://it.wikipedia.org/wiki?curid=2234827", "title": "San Pietro in Carcere", "text": ""}
{"id": "2234834", "revid": "68666426", "url": "https://it.wikipedia.org/wiki?curid=2234834", "title": "Razoul", "text": ""}
{"id": "2234835", "revid": "76963", "url": "https://it.wikipedia.org/wiki?curid=2234835", "title": "Mariano Osorio", "text": "Fu governatore della Corona Spagnola in Cile. \u00c8 una delle figure fondamentali dell'Indipendenza del Cile, e soprattutto del periodo della Reconquista, dato che fu il comandante delle forze realiste che trionfarono nella battaglia di Rancagua e il penultimo governatore spagnolo fra il 1814 e il 1816.\nCarriera militare.\nFin dalla giovinezza intraprese la carriera militare nella specialit\u00e0 di artiglieria. Si distinse durante l'invasione napoleonica della Spagna nel 1808. Nel 1812 fu trasferito a Lima come comandante generale di artiglieria e professore di matematica della Scuola Militare.\nReconquista del Cile.\nQuando il vicer\u00e9 del Per\u00f9 Jos\u00e9 Fernando de Abascal y Sousa disconobbe il Trattato di Lircay, confer\u00ec ad Osorio il comando della spedizione che riconquister\u00e0 il Cile. Il \"brigadiere\" Osorio e le sue truppe sbarcarono a Talcahuano, da dove avanzarono verso il nord riconquistando i territori cileni. L'ultimo scontro ebbe luogo il 1\u00ba e il 2 ottobre 1814, con la battaglia di Rancagua, in cui Osorio e l'esercito spagnolo sconfissero le truppe indipendentiste del generale Bernardo O'Higgins. Dopo la vittoria Osorio entr\u00f2 trionfante a Santiago del Cile.\nGovernatore del Cile.\nDopo la battaglia di Rancagua Mariano Osorio assunse il governatorato. Restaur\u00f2 l'antico regime e tutte le sue istituzioni. Nello stesso modo abol\u00ec tutte le nuove istituzioni che erano state instaurate dagli indipendentisti nel periodo della \"Patria Vieja\". Osorio, sebbene abbia ordinato la deportazione all'arcipelago Juan Fern\u00e1ndez di un centinaio di indipendentisti di spicco, volle condurre consapevolmente un governo di riconciliazione fra le fazioni in lotta (indipendentisti e realisti); a tale scopo ordin\u00f2 al tribunale incaricato di giudicare i sospetti indipendentisti di applicare la massima clemenza. Si distinse anche per uno spiccato senso dell'umorismo che contribu\u00ec a rasserenare il violento ambiente dell'epoca; in questo senso, \u00e8 celebre una sua frase, in risposta ad una petizione di un facoltoso abitante di Santiago, un tale Juan Luco y Arag\u00f3n, che chiedeva l'esenzione dalle tasse che gli era stata concessa in precedenza; Osorio scrisse in calce alla petizione: \"Como Luco y Arag\u00f3n, libre de Contribuci\u00f3n-Como vecino y pudiente, pagar\u00e1 al d\u00eda siguiente\".\nIn ogni caso, non ebbe il pieno controllo della situazione del suo governatorato. Il reggimento Talaveras de la Reina, comandato dal capitano Vicente San Bruno, angariava con violenza molti indipendentisti, contribuendo a gettare cattiva luce sul governo spagnolo e provocando il passaggio alla causa nazionalista dei moderati.\nNel 1816, il vicer\u00e9 del Per\u00f9 scrisse in un giornale di Lima, che Vicente San Bruno aveva avuto il ruolo principale nella reconquista del Cile. Osorio si offese e scrisse una lettera al giornale smentendo il suo superiore e attribuendosi il merito del trionfo dei realisti. Provoc\u00f2 cos\u00ec l'ira del Vicer\u00e9, che lo destitu\u00ec e nomin\u00f2 al suo posto Casimiro Marc\u00f3 del Pont.\nMaip\u00fa e i suoi ultimi giorni.\nNel 1817 il generale Bernardo O'Higgins, aiutato dal generale argentino Jos\u00e9 de San Mart\u00edn invase la Capitaneria generale del Cile con un esercito formato dalle truppe che fuggirono dal Cile in Argentina all'indomani della battaglia di Rancagua e da altri soldati reclutati in Argentina. Le truppe riuscirono a liberare il Cile dalla dipendenza dalla Corona spagnola e lo resero una repubblica indipendente. Tuttavia la Corona spagnola non riconobbe subito l'indipendenza del Cile e ordin\u00f2 una nuova spedizione comandata da Mariano Osorio.\nOsorio alla testa delle sue truppe sbarc\u00f2 nuovamente a Talcahuano. Come nel 1814 avanzarono verso nord e sorpresero le forze indipendentiste dell'Esercito delle Ande e del novello esercito del Cile nella battaglia di Cancha Rayada, il 19 marzo 1818. Osorio insegu\u00ec le truppe degli indipendentisti, che tuttavia riuscirono a riorganizzarsi e vinsero definitivamente i realisti nella battaglia di Maip\u00fa. Mariano Osorio riusc\u00ec a ritirarsi con alcuni collaboratori a Lima, dove fu giudicato come responsabile della sconfitta. Fu assolto e intraprese il viaggio di ritorno alla sua terra natale, durante il quale si ammal\u00f2 di malaria. La morte lo colse all'Avana nel 1819."}
{"id": "2234845", "revid": "1335892", "url": "https://it.wikipedia.org/wiki?curid=2234845", "title": "Lifou", "text": "Lifou (in drehu: \"Drehu\") \u00e8 un comune che comprende interamente l'omonima isola della Nuova Caledonia, nella Provincia delle Isole della Lealt\u00e0, di cui \u00e8 capoluogo.\nGeografia fisica.\nLifou \u00e8 costituita da rocce calcaree massicce d'origine corallina : \u00e8 un makatea, un antico atollo progressivamente sollevatosi nel corso degli anni. Lifou presenta dunque un largo plateau centrale, corrispondente al fondale dell'antico atollo (provocato dal disseccamento della propria laguna), circondato da una corona di falesie corrispondenti all'antica barriera di scogli.\nEssendo il suo substrato calcareo molto poroso, Lifou \u00e8 priva di corsi d'acqua, ma ricca di risorse acquifere in profondit\u00e0."}
{"id": "2234846", "revid": "1904508", "url": "https://it.wikipedia.org/wiki?curid=2234846", "title": "Conte di Sunderland", "text": "Conte di Sunderland \u00e8 un titolo ereditario della nobilt\u00e0 britannica nella par\u00eca inglese (pari d'Inghilterra). Il titolo fu creato due volte. \u00c8 stato utilizzato anche il titolo barone Spencer. Nel 1733, il quinto conte succedette nel titolo di duca di Marlborough; il titolo di conte di Sunderland venne utilizzato esclusivamente ancora come titolo di cortesia per l'erede al ducato di Marlborough."}
{"id": "2234851", "revid": "121836", "url": "https://it.wikipedia.org/wiki?curid=2234851", "title": "Henry Spencer, primo conte di Sunderland", "text": ""}
{"id": "2234856", "revid": "121836", "url": "https://it.wikipedia.org/wiki?curid=2234856", "title": "Barone Spencer", "text": ""}
{"id": "2234873", "revid": "115290046", "url": "https://it.wikipedia.org/wiki?curid=2234873", "title": "Pietre composite", "text": "Le pietre composite sono utilizzate in gioielleria per imitare gemme di dimensioni (e pregio) superiori. Si ottengono assemblando due o tre parti differenti.\nLe combinazioni possibili sono molte: in generale la parte superiore (pi\u00f9 visibile) viene realizzata con una pietra di pregio mentre la parte inferiore (meno visibile) viene realizzata con una pietra (od un vetro) del medesimo colore ma, evidentemente, di pregio ben inferiore.\nSe le parti sono due si ha la doppietta mentre se viene aggiunto un altro sottile strato superiore (generalmente di una pietra pi\u00f9 dura), si ha la tripletta.\nLe parti vengono incollate con una resina colorata che diventa molto difficile da individuare se, come nel caso di pietre montate, \u00e8 nascosta dall'incassatura."}
{"id": "2234874", "revid": "1543377", "url": "https://it.wikipedia.org/wiki?curid=2234874", "title": "Nazionale di rugby a 15 dell'Algeria", "text": "La nazionale di rugby XV dell'Algeria \u00e8 inclusa nel terzo livello del rugby internazionale.\nAlla prima apparizione in un torneo ufficiale, il \"CAR Development Trophy 2010\", l'Algeria ha vinto entrambi gli incontri disputati (contro Libia ed Egitto) per 50 a zero."}
{"id": "2234875", "revid": "110157", "url": "https://it.wikipedia.org/wiki?curid=2234875", "title": "Cappella di Santa Maria (Savona)", "text": "La Cappella di Santa Maria, o Nostra Signora del Ponte, \u00e8 un edificio religioso che sorge nel quartiere di Lavagnola della citt\u00e0 di Savona.\nCaratteristiche.\nLa cappella sorge sulla sponda destra del torrente Letimbro, all'imboccatura di un ponte medievale e specularmente alla cappella di San Martino posta sull'altro capo del ponte, lungo la riva sinistra. L'edificio \u00e8 a navata unica con piccolo campanile a vela. La facciata ha portale ad arco a tutto sesto sormontato da un grosso rosone trilobato dal disegno barocco. La cappella \u00e8 al momento in stato di semiabbandono. "}
{"id": "2234887", "revid": "767487", "url": "https://it.wikipedia.org/wiki?curid=2234887", "title": "Pawe\u0142 Janas", "text": "Carriera.\nGiocatore.\nClub.\nInizi\u00f2 la sua carriera calcistica nel W\u0142\u00f3kniarz Pabianice nel 1965, ma lasci\u00f2 il club nel 1973 per passare al . Prosegu\u00ec l'attivit\u00e0 da calciatore fino al 1988, vestendo le maglie di Legia Varsavia ed .\nNazionale.\nHa militato inoltre nella Nazionale di calcio polacca dal 1976 al 1984, collezionando 53 presenze ed 1 gol e giocando tutte e 7 le partite della Polonia disputate nel , in cui conquist\u00f2 il terzo posto.\nAllenatore.\nNel 1988 intraprese la carriera da allenatore. Fino al 1994 ricopr\u00ec solo incarichi da viceallenatore: inizi\u00f2 col Legia Varsavia dal 1988 al 1990, per poi continuare dal 1990 al 1992 con la Nazionale giovanile polacca guidata da W\u0142adys\u0142aw Stachurski, con la squadra olimpica di calcio della Polonia (vincitrice della medaglia d'argento ai Giochi della XXV Olimpiade) assieme a Janusz W\u00f3jcik nel 1992 e nuovamente col Legia Varsavia (sempre come assistente di W\u00f3jcik) dal 1992 al 1994.\nNel 1994 fu nominato allenatore del Legia; durante la sua gestione, durata fino al 1996, il club vinse il campionato polacco di calcio (1994, 1995), la Coppa di Polonia (1994, 1995), la Supercoppa di Polonia (1994), oltre a giungere fino ai quarti di finale della UEFA Champions League 1995-1996.\nDal 1996 al 1999 allen\u00f2 la squadra olimpica polacca di calcio; successivamente lavor\u00f2 come allenatore e vicepresidente dell'Amica Wronki fino al 2002.\nIl 20 dicembre 2002 assunse ufficialmente l'incarico di commissario tecnico della Nazionale di calcio polacca. Nonostante le critiche iniziali, riusc\u00ec a far qualificare al la Polonia, che concluse il girone di qualificazione al secondo posto, dietro l'Inghilterra, piazzandosi come miglior seconda.\nNella fase finale del torneo mondiale disputatosi in Germania, la Polonia affront\u00f2 nel girone iniziale l'Ecuador, la Germania e la Costa Rica, ma in seguito alle sconfitte subite contro gli ecuadoriani ed i tedeschi e l'inutile vittoria contro i costaricani, che comportarono l'eliminazione dal Mondiale, Janas fu esonerato dalla Federazione calcistica della Polonia, che lo sostitu\u00ec con Leo Beenhakker.\nNel 2008 \u00e8 stato chiamato ad allenare il GKS Be\u0142chat\u00f3w, squadra dell'Ekstraklasa (la Serie A polacca), portandola al 5\u00ba posto alla fine del girone d'andata; durante la sosta invernale, per\u00f2, si \u00e8 dimesso. Alcuni giorni dopo ha accettato di allenare il , che ha guidato fino al 2010, per poi passare al .\nNel 2011 \u00e8 ritornato sulla panchina del GKS Be\u0142chat\u00f3w."}
{"id": "2234896", "revid": "1982", "url": "https://it.wikipedia.org/wiki?curid=2234896", "title": "Verrazzano bridge", "text": ""}
{"id": "2234899", "revid": "36426", "url": "https://it.wikipedia.org/wiki?curid=2234899", "title": "Viale Alessandro Guidoni", "text": "Viale Alessandro Guidoni \u00e8 un grande viale di Firenze, importante arteria cittadina, situato nella parte nord-ovest della citt\u00e0.\nIl viale, parallelo a via di Novoli, strada da cui la zona prende il nome, ha inizio nei pressi del Ponte di Mezzo e prosegue per circa 2,5 km in direzione del Ponte all'Indiano, dell'A11 Firenze-Mare e dell'Aeroporto di Firenze.\nSu questo viale si affacciano il Polo delle Scienze Sociali dell'Universit\u00e0 di Firenze, il grande palazzo di Giustizia di Firenze, la nuova sede della Banca CR Firenze e il Mercato ortofrutticolo di Novoli."}
{"id": "2234900", "revid": "767487", "url": "https://it.wikipedia.org/wiki?curid=2234900", "title": "Bon Iver", "text": "I Bon Iver sono un gruppo indie folk fondato nel 2007 dal cantautore Justin Vernon.\nStoria.\nDopo lo scioglimento della sua band \"DeYarmond Edison\" e la fine della sua relazione amorosa, Justin Vernon lascia Raleigh in North Carolina e si trasferisce in Wisconsin. Secondo lo stesso Vernon, in quel periodo inizi\u00f2 a balenare nella sua testa il nomignolo \"Bon Iver\" derivato dalla storpiatura dell'espressione in francese \"Bon hiver\" (cio\u00e8 \"Buon inverno\"), un saluto utilizzato nella serie televisiva \"Un medico tra gli orsi\", che Vernon inizi\u00f2 a seguire quando contrasse la mononucleosi negli anni 90.\n\"For Emma, Forever Ago\" (2007-2010).\nIn quel periodo, inizialmente Vernon non ha intenzione di scrivere o incidere canzoni ma, ritrovatosi in uno stato di totale isolamento, a causa del freddo inverno del Wisconsin, inizia a registrare alcune tracce. Vernon incide cos\u00ec diverse tracce, suonando tutti gli strumenti, facendo largo uso di overdub e scrivendo testi brevi incentrandosi maggiormente sulla melodia.\nInizialmente non convinto di pubblicare l'album, Justin viene convinto da alcuni suoi amici e decide cos\u00ec di pubblicarlo con un numero limitato a 500 copie, alcune delle quali inviate a stampa e blog. La critica si dimostra entusiasta del suo lavoro convincendo Vernon a pubblicare l'album sotto un'etichetta discografica; dopo diverse trattative sigla cos\u00ec un contratto con la casa discografica indie Jagjaguwar in quanto le loro idee erano vicine alle sue in fatto di sonorit\u00e0 indie. L'8 giugno 2007 esce il suo primo lavoro intitolato \"For Emma, Forever Ago\", ottenendo un incredibile successo di critica e di vendite, entrando nelle classifiche di vendita di Stati Uniti, Regno Unito e Paesi Bassi, oltre che nella Top 20 di Belgio ed Irlanda. Successivamente promuove l'album in alcuni live nei quali \u00e8 accompagnato da Sean Carey (batteria, voce, pianoforte), Michael Noyce (voce, chitarra baritona, violino) e Matthew McCaughan (basso, batteria, voce).\nIl 2009 \u00e8 un anno prolifico per il gruppo che pubblica l'inedito \"Roslyn\" per la colonna sonora del film New Moon, l'inedita \"Brackett, WI\" per l'album Dark Was The Night prodotto dalla Red Hot Organization e soprattutto (nel gennaio dello stesso anno) l'EP \"Blood Bank\" contenente 4 tracce inedite registrate tra il 2006 ed il 2008.\n\"Bon Iver, Bon Iver\" e pausa (2011-2012).\nNel 2010 Bon Iver collabora con Kanye West alla traccia \"Lost In the World\" che inizia con un sample della loro traccia \"Woods\" ed alle tracce \"Monster\" e \"Dark Fantasy\", entrambe contenute nell'album di West \"My Beautiful Dark Twisted Fantasy\". Dopo una lunga attesa, il 17 giugno 2011 esce il secondo album in studio intitolato \"Bon Iver, Bon Iver\", sempre sotto l'etichetta discografica Jagjaguwar. L'album raccoglie un consenso di critica inaspettato con la rivista Rolling Stone che posiziona l'album al numero 21 dei 50 migliori album del 2011. L'album, registrato in una vecchia clinica veterinaria a Fall Creek nel Wisconsin convertita da Vernon con il fratello in uno studio di registrazione, regala al gruppo la vittoria di 2 Grammy Awards; il primo per il miglior album alternative mentre il secondo per miglior artista emergente, battendo avversari come Nicki Minaj e Skrillex. Nell'agosto 2011, James Blake pubblica una nuova canzone intitolata \"Fall Creek Boys Choir\" che vede tra l'altro una collaborazione con Bon Iver. Dopo una tourn\u00e9e che si protrae per tutto il 2011 e buona parte del 2012 (durante il quale viene pubblicato l'EP \"iTunes Sessions\"), il 12 novembre la band annuncia una pausa dopo l'ultimo concerto del tour a Dublino, sottolineando che questo non comporta lo scioglimento del gruppo.\n\"22, A Million\" (2013-2017).\nDopo quasi due anni di silenzio, il 30 giugno 2014 il gruppo pubblica una nuova traccia intitolata \"Heavenly Father\" che appare nella colonna sonora del film di Zach Braff intitolato \"Wish I Was Here\". Iniziano cos\u00ec a circolare rumor sulla possibile uscita del terzo album della band che vengono alimentati maggiormente quando la band il 18 luglio 2015 suonano due brani inediti al festival Eaux Claires organizzato a Eau Claire in Wisconsin (citt\u00e0 natale di Vernon). Il 18 novembre successivo, la band annuncia un tour in Asia, continente che ancora non era stato interessato da tour passati, nella quale la band collabora con il trio folk rock britannico The Staves.\nNell'agosto 2016, la band annuncia ufficialmente l'uscita del terzo album prevista il 30 settembre successivo, pubblicando anche 2 video per 2 nuove tracce dell'album: \"22 (OVER S\u221e\u221eN)\" e \"10 dEATh bREasT\". Come promesso, a fine settembre esce l'atteso terzo lavoro intitolato \"22, A Million\" che spiazza tutti per il cambio stilistico intrapreso dalla band, passando da uno stile folk pi\u00f9 indie ad un elettrofolk. Nonostante il cambio di rotta, l'album riscuote molto successo sia di critica che di vendite e poco dopo l'uscita viene annunciato il tour promozionale del disco con concerti sia negli Stati Uniti che in Europa. Nonostante ci\u00f2, il 4 gennaio 2017, tutte le date europee del tour vengono cancellate per \"motivi personali\".\nTour mondiale e \"i,i\" (2018-).\nDurante l'estate 2018, i Bon Iver suonano per la prima volta nuove canzoni in vari festival musicali e collaborano con \"Tu Dance for Come Through\", uno show con un gruppo di ballerini contemporanei. Verso fine anno, in un post su Instagram dal profilo di Justin Vernon, egli mostra una cartella intitolata \"BI LP4\" contenente nuove canzoni, alcune delle quali corrispondono con quelle ascoltate nei festival musicali estivi. Justin rende noti alcuni secondi di un nuovo brano intitolato \"We Maddie Parry\" (successivamente intitolato \"We\"). Le registrazioni del nuovo disco si svolgono in Texas tra febbraio e marzo 2019.\nIl 2 giugno, i Bon Iver debuttano all'All Points East con 2 brani mai pubblicati, una versione pi\u00f9 rifinita della gi\u00e0 suonata \"Hey, Ma\" e la nuova \"U (Man Like)\". Al termine del concerto, viene pubblicizzato inoltre il sito web \"iCOMMAi\", che contiene alcuni messaggi criptici riguardo al nuovo disco. Il giorno successivo, i 2 brani inediti vengono entrambi pubblicati come singoli. Una settimana dopo, l'11 giugno, la band annuncia ufficialmente l'uscita del suo quarto album in studio intitolato \"i,i\", la cui pubblicazione era prevista per il 30 agosto successivo. Vengono inoltre pubblicati 2 nuovi singoli (il terzo e quarto rispettivamente) intitolatati \"Jelmore\" e \"Faith\".\nIl 31 luglio, la band pubblica un breve documentario chiamato \"Bon Iver: Autumn\" in cui Vernon e gli altri membri discutono della pubblicazione del nuovo album e del relativo tour promozionale. L'8 agosto, la band rende disponibili sulle maggiori piattaforme di streaming gli altri 9 brani inediti tratti dal disco, anticipando di fatto l'uscita ufficiale di 3 settimane. La pubblicazione della versione fisica dell'album rimane fissata invece per il 30 agosto.\nNel 2020 la band collabora con Taylor Swift per il singolo \"Exile\", facente parte dell'ottavo album in studio della cantante, \"Folklore\", uscito il 24 luglio dello stesso anno.\nSempre nel 2020 la band collabora nuovamente con Taylor Swift per il singolo \"Evermore\", facente parte del nono album in studio della cantante, \"Evermore\", uscito l'11 dicembre dello stesso anno."}
{"id": "2234901", "revid": "1573940", "url": "https://it.wikipedia.org/wiki?curid=2234901", "title": "Chiesa di San Cleto", "text": "La chiesa di San Cleto \u00e8 una chiesa di Roma, nel quartiere San Basilio, in via N.M. Nicolai.\nStoria.\n\u00c8 stata costruita negli anni 1994-1995 su progetto dell'architetto Savelli e consacrata dal cardinale Camillo Ruini il 25 aprile 1996.\nLa chiesa \u00e8 sede parrocchiale, eretta il 25 luglio 1965 con il decreto del cardinale vicario Luigi Traglia \"Supremi officii\" ed affidata ai preti della congregazione di Ges\u00f9 Sacerdote.\nDescrizione.\nAll'esterno, la chiesa si presenta come una tenda del deserto con una cuspide centrale che converge verso l'alto, e terminante con una lanterna a vetri policromi. La affianca una struttura di cemento armato che funge da campanile: in essa sono inserite tre piccole campane.\nNel pavimento dell'atrio d'ingresso si trova lo stemma di papa Giovanni Paolo II. L'interno della chiesa \u00e8 a pianta circolare, con copertura in legno lamellare e pavimentazione in marmo di Carrara. Su progetti dell'architetto e sacerdote Giampiero Arabia, sono stati messi in opera l'altare, la sede, il battistero, l'ambone, la collocazione della Madonna ed il disegno della pavimentazione: il tutto con la tecnica del mosaico.\nGrande effetto scenico \u00e8 dato dalla parete di fondo del presbiterio, che ha come soggetto l'antico ed il nuovo Testamento, rappresentati da un'unica pianta di vite, che si apre in due rami: sul ramo di sinistra vi sono raffigurate dodici foglie a rappresentare le dodici trib\u00f9 di Israele, con quattro grappoli d'uva che richiamano i quattro confini del mondo e dunque l'universalit\u00e0 del messaggio divino; sul ramo di destra vi sono invece undici foglie, in rappresentanza degli apostoli (ad eccezione del traditore Giuda) con tre grappoli d'uva, che richiamano la Trinit\u00e0 divina. La simbologia numerica prosegue con il numero sette, dato dai grappoli d'uva, ad indicare i sette sacramenti. Al centro della composizione si trova la figura dell\u2019\"Agnello\", che \u00e8 in perfetta linea verticale con il \"Crocifisso\" che pende dall'alto e con l'immagine di \"Cristo maestro\" dell'altare. L'Agnello \u00e8 circondato da quattro piccoli tondi in cui sono richiamati l'Alpha e l'Omega e i nomi abbreviati in greco di Ges\u00f9 e Cristo. La composizione comprende inoltre altri elementi tipici dell'iconografia cristiana: le spighe di grano ed i pesci. Infine, \u00e8 riconoscibile anche la presenza dell'immagine di un grande pesce, che attraversa tutto il mosaico.\nLa statua lignea della Madonna (Ortisei 1906) \u00e8 inserita all'interno di una composizione in mosaico a forma di mandorla con stelle stilizzate. Le \u00e8 a fianco una statua lignea di san Cleto, secondo successore di Pietro sulla cattedra della diocesi di Roma.\nAlle pareti, una serie di vetrate danno luce all'ambiente: esse sono composte da 42 formelle in cui sono raffigurati alcuni episodi significativi dell'antico e del nuovo testamento, dalla creazione degli astri all'Annunciazione."}
{"id": "2234904", "revid": "110157", "url": "https://it.wikipedia.org/wiki?curid=2234904", "title": "Chiesa del Sacro Cuore di Ges\u00f9 a Ponte Mammolo", "text": "La chiesa del Sacro Cuore di Ges\u00f9 a Ponte Mammolo \u00e8 una chiesa di Roma, nel quartiere Ponte Mammolo, in via di Casal de' Pazzi.\nStoria.\n\u00c8 stata costruita nel XX secolo su progetto dell'architetto Tullio Rossi. Essa \u00e8 stata visitata da papa Giovanni Paolo II il 9 novembre 1986.\nLa chiesa \u00e8 sede parrocchiale, eretta il 4 settembre 1936 con il decreto del cardinale vicario Francesco Marchetti Selvaggiani \"Indefessa vigilantia\", e affidata ai preti dell'arcidiocesi di Agrigento, ora \u00e8 tornata alle cure dei preti romani. Primo parroco romano a cui ne \u00e8 affidata la cura: don Gian Gabriele Bruscagin.\nDescrizione.\nLa facciata, in mattoni rossi, culmina con un oculo aperto, ed \u00e8 preceduta da un portico a cinque arcate. L'unica porta di accesso composta da vetrate policrome conduce all'interno della chiesa, ad un'unica navata, con un accenno di transetto e abside.\nL'ambiente \u00e8 illuminato da ben 31 finestre a forma di monofora medievale. Esse sono tutte allestite a vetrata con soggetti religiosi (2009): nelle vetrate dell'abside sono rappresentati i simboli eucaristici delle spighe di grano e dei grappoli d'uva; nelle vetrate del transetto, a partire da alcuni scritti di David Maria Turoldo, sono rappresentate attraverso elementi simbolici le figure di Maria (una rosa bianca) e di san Giuseppe (un bastone fiorito); nelle vetrate della controfacciata \u00e8 rappresentato in modo simbolico-astratto il Sacro Cuore di Ges\u00f9.\nAll'entrata della chiesa \u00e8 murata la lapide che ricorda la visita di Giovanni Paolo II, mentre sulla destra \u00e8 un piccolo ambiente trasformato in \"cappella del Santissimo Sacramento\". L'altare maggiore, l'ambone, il fonte battesimale e la colonna del cero pasquale sono rivestiti di mosaici. Abbelliscono le spoglie pareti della chiesa i pannelli lignei della \"Via crucis\" dai vividi colori."}
{"id": "2234906", "revid": "121576679", "url": "https://it.wikipedia.org/wiki?curid=2234906", "title": "Chiesa di San Liborio (Roma)", "text": "La chiesa di San Liborio \u00e8 una chiesa di Roma, nel quartiere San Basilio, in via Diego Fabbri. Vi insiste l'omonimo titolo cardinalizio.\nStoria.\nOpera dell'architetto Ennio Canino, \u00e8 stata costruita nel XX secolo e inaugurata il 7 novembre 1998.\nLa chiesa \u00e8 sede parrocchiale, eretta il 28 maggio 1965 con il decreto del cardinale vicario Luigi Traglia \"Neminem fugit\", e affidata ai preti dell'Istituto secolare dei Sacerdoti Sodales. In origine la parrocchia era intitolata a \"Santa Maria della Purificazione\": il 2 dicembre 1996 con decreto del cardinale Camillo Ruini ha assunto la denominazione attuale.\nLa chiesa \u00e8 inoltre sede del titolo cardinalizio di San Liborio, istituito da papa Giovanni Paolo II il 21 febbraio 2001.\n\u00c8 dedicata a San Liborio, che fu vescovo di Le Mans dal 348 al 397.\nDescrizione.\nEsternamente la chiesa si caratterizza per due alte torri composte da cilindri d'acciaio sormontati da due croci che svettano verso il cielo. Le due torri racchiudono una tettoia di cemento che fa da copertura all'entrata: su questa \u00e8 la scritta evangelica: \u00abIo sono la porta. Se uno entra per mezzo mio avr\u00e0 la vita\u00bb. Il fronte dell'edificio \u00e8 totalmente in vetro trasparente, mentre il resto \u00e8 in mattoni rossi a vista.\nL'interno della chiesa si caratterizza per un ampio presbiterio dietro il quale \u00e8 posta una vetrata a copertura di tutta la parete retrostante. Essa raffigura in modo stilizzato la \"Crocifissione\", dove, in un campo blu scuro, emergono tre elementi: il sole in eclissi, la figura in controluce della Madonna, e la croce da cui riverbera la luce di Cristo. La composizione \u00e8 accompagnata da una scritta che ricorda il passo evangelico dell'eclissi che segu\u00ec alla morte di Ges\u00f9 in croce. A fianco del presbiterio, sul lato sinistro, si trova la cappella del Santissimo Sacramento.\nAltro elemento caratterizzante l'interno della chiesa \u00e8 il soffitto dove, circoscritte in un grande cerchio, sono raffigurate, ancora in modo stilizzato, di colore bianco su campo nero, le fiamme, simbolo dello Spirito Santo.\nSul lato sinistro dell'aula liturgica \u00e8 collocato il fonte battesimale, costituito da una grande vasca quadrata, sorretta da sei colonne per lato. Sul lato opposto, in un unico ambiente, si trovano le icone raffiguranti la \"Via crucis\".\nSan Liborio \u00e8 patrono, oltre che di Le Mans, anche di Paderborn in Germania: questo legame \u00e8 ricordato dall'acquasantiera all'entrata e da un quadro raffigurante il santo con la torre campanaria della cattedrale di Paderborn sullo sfondo."}
{"id": "2234908", "revid": "1573940", "url": "https://it.wikipedia.org/wiki?curid=2234908", "title": "Chiesa di San Mattia (Roma)", "text": "La chiesa di San Mattia \u00e8 una chiesa di Roma, nel quartiere Monte Sacro Alto, in via Corrado Alvaro.\nStoria.\n\u00c8 stata costruita nel XX secolo su progetto dell'architetto Ignazio Breccia: la posa della prima pietra avvenne l'11 maggio 1968, mentre il 22 novembre 1969 fu inaugurata da monsignor Ugo Poletti. La chiesa \u00e8 stata consacrata solamente il 16 dicembre 1978 dallo stesso Poletti.\nLa chiesa \u00e8 sede parrocchiale, eretta il 18 giugno 1964 con il decreto del cardinale vicario Clemente Micara \"Paulus Div. Prov. Papa VI\".\nDescrizione.\nL'edificio \u00e8 a pianta centrale; caratteristico \u00e8 il pavimento fatto di \"sampietrini\" (blocchi cubici di porfido), che richiamano la pavimentazione stradale del centro storico della citt\u00e0. L'ambiente converge verso l'altare in marmo, il tabernacolo a forma di oliva, ed un grande \"Crocifisso\" di bronzo. Nel soffitto sono presenti sette scanalature convergenti verso il presbiterio, ad indicare i sette sacramenti.\nNel complesso parrocchiale esiste un altro luogo di culto, utilizzato come cappella feriale."}
{"id": "2234916", "revid": "1573940", "url": "https://it.wikipedia.org/wiki?curid=2234916", "title": "Chiesa di Santa Gemma Galgani (Roma, Monte Sacro)", "text": "La chiesa di Santa Gemma Galgani \u00e8 una chiesa di Roma, nel quartiere Monte Sacro, in via Monte Meta.\nStoria.\n\u00c8 stata costruita nel XX secolo ed inaugurata dal cardinale Ugo Poletti il 19 giugno 1988. Il 30 gennaio 1994 \u00e8 stata visitata dal papa Giovanni Paolo II.\nLa chiesa \u00e8 sede parrocchiale, eretta il 10 settembre 1975 con il decreto del cardinale vicario Ugo Poletti \"Paterna sollicitudine\".\nDescrizione.\nEsternamente l'edificio si presenta come un basso edificio, composto da un insieme sovrapposto di parallelepipedi e cilindri in cemento. Sulla facciata compare la scritta dedicatoria: \"D.O.M. in hon. S. Gemmae Galgani A.D. MCMLXXXVIII\". Particolare \u00e8 il campanile, struttura in cemento armato con tre campane sovrapposte, inserito su un lato dell'edificio (che da su viale Adriatico), con due mosaici ed una statua della santa titolare che lo completano.\nL'interno a pianta centrale presenta, oltre all'immagine della santa titolare, due trittici, uno raffigurante l\"'Ascensione di Ges\u00f9\", e l'altro la sua \"Nascita, battesimo e risurrezione\"."}
{"id": "2234917", "revid": "767487", "url": "https://it.wikipedia.org/wiki?curid=2234917", "title": "Virtus Pallacanestro Bologna 1995-1996", "text": ""}
{"id": "2234918", "revid": "2130303", "url": "https://it.wikipedia.org/wiki?curid=2234918", "title": "Chiesa di Santa Maria Assunta e San Giuseppe a Primavalle", "text": "La chiesa di Santa Maria Assunta e San Giuseppe a Primavalle \u00e8 un luogo di culto cattolico di Roma, nel quartiere Primavalle, in piazza Clemente XI, sede dell'omonima parrocchia affidata fin dalla fondazione ai Poveri Servi della Divina Provvidenza.\nStoria.\nNel 1932 per volere di papa Pio XI, inizi\u00f2 nella nascente borgata di Primavalle la costruzione di una chiesa, luogo sussidiario di culto della parrocchia di San Filippo Neri alla Pineta Sacchetti, su progetto di Tullio Rossi, affinch\u00e9 vi si stabilisse una comunit\u00e0 di suore orsoline. L'edificio venne consacrato il 3 giugno dell'anno dal vescovo Francesco Pascucci, segretario generale del Vicariato di Roma. Originariamente la chiesa era officiata da un cappellano che risiedeva presso il Forte Braschi; successivamente alle suore si affiancarono i sacerdoti dell'Opera don Calabria, presente sul territorio dal 1932.\nIl 16 aprile 1951 con il decreto del cardinale vicario Clemente Micara \"Simul cum numero\" la chiesa venne eretta a parrocchia, rimanendo affidata ai preti della congregazione dei Poveri Servi della Divina Provvidenza, che la reggono tuttora. Tra il 1952 e il 1953 fu oggetto di un importante intervento di restauro ed ampliamento su progetto di Renato Costa, nell'ambito del quale venne edificato un avancorpo demolendo l'originario portico a tre fornici della facciata, e ridisegnato l'interno.\nDescrizione.\nL'avancorpo, frutto dei restauri del 1952-53 e raccordato interamente alla chiesa, della quale fa parte integrante, con un arco a sesto ribassato, \u00e8 caratterizzato esternamente dalla facciata, che d\u00e0 su piazza Clemente XI; essa presenta un paramento murario in mattoni a spina di pesce intervallati orizzontalmente da una fascia in travertino; su quest'ultima insiste la tettoia che sormonta l'unico portale, formata da un arco affiancato da due semiarchi, con gli intradossi mosaicati con \"Ges\u00f9 a braccia aperte\" con la scritta \"Venite a me voi tutti che siete affaticati e stanchi\". Nella parte superiore del prospetto si apre un'ampia finestra che ne segue il coronamento triangolare, suddivisa verticalmente da setti anch'essi in travertino. Le fiancate sono caratterizzate da un'alternanza di settori intonacati (nei quali si aprono i rosoni che danno luce all'interno) ad altri in mattoni; al di sopra dell'edificio della canonica, alla destra della chiesa, si eleva il campanile a vela, ad unica fornice, che richiama l'architettura delle missioni.\nL'interno della chiesa \u00e8 costituito da un'unica navata coperta con capriate lignee a vista e suddivisa in sei campate da pilastri quadrangolari dipinte a bande orizzontali bicromatiche analogamente agli altri elementi strutturali dell'edificio (questa decorazione risale alla ristrutturazione operata nei primi anni 90 del XX secolo, in precedenza la chiesa era tinteggiata in bianco con rifiniture alle colonne di color porpora). In controfacciata trova luogo la cantoria, al di sotto della quale vi \u00e8 la bussola d'ingresso, con bassorilievi bronzei dello scultore Cavallaro raffiguranti \"Scene del Nuovo Testamento\" (1979); nella terza campata vi sono due edicole in legno che accolgono le statue di \"San Giuseppe\" (a destra) e dell'\"Assunta\" (a sinistra). La navata termina con l'abside poligonale, introdotta da un arco a tutto sesto e anch'essa con soffitto a capriate, con altare marmoreo e pala raffigurante l'\"Assunta fra angeli\"."}
{"id": "2234922", "revid": "125201308", "url": "https://it.wikipedia.org/wiki?curid=2234922", "title": "Chiesa di Santa Maria della Salute (Roma)", "text": "La Basilica parrocchiale di Santa Maria della Salute \u00e8 un luogo di culto cattolico di Roma, situato nel quartiere Primavalle, in piazza Alfonso Capecelatro; su di essa insistono l'omonima parrocchia e il titolo cardinalizio di \"\u201cSanta Maria della Salute a Primavalle\u201d\".\nStoria.\nLa borgata di Primavalle sorse a cavallo degli allora suburbi Aurelio e Trionfale a partire dal 1937 per accogliere circa - romani che avevano dovuto lasciare le proprie abitazioni nel centro storico della citt\u00e0 in seguito agli sventramenti voluti dal governo fascista. Il progetto urbanistico venne affidato all'architetto Giorgio Guidi e, tra gli edifici di particolare rilievo e pubblica utilit\u00e0, prevedeva l'edificazione di una chiesa posta in fondo all'arteria principale della borgata (l'attuale via Federico Borromeo).\nLa progettazione del luogo di culto (che si affiancava all'unica altra chiesa presente nella zona, ovvero quella di Santa Maria Assunta e San Giuseppe, dell'Opera Don Calabria) ebbe luogo nel 1949; l'anno successivo veniva aperto il convento annesso dei frati francescani del Terzo ordine regolare di San Francesco, fortemente voluto dal ministro generale Giovanni Enrico Boccella, T.O.R. (morto nel 1992, le cui spoglie mortali si trovano nella chiesa, al di sotto dell'altare di Sant'Antonio) e, con il decreto del cardinale vicario Francesco Marchetti Selvaggiani \"Inter plures vicos\" del 30 settembre 1950, veniva eretta e loro data in cura d'anime la nuova parrocchia di Santa Maria della Salute. La costruzione della chiesa parrocchiale si protrasse fino al 1958; per tutto il corso degli anni 1960 e 70 venne adornata con dipinti, mosaici e vetrate policrome, in gran parte dono di cattolici canaedi.\nLa chiesa fu consacrata il 18 marzo 1960 dal cardinale vicario Luigi Traglia; due giorni dopo ricevette la visita di papa Giovanni XXIII. Nel 1969 venne rifatta l'area presbiterale e il 29 aprile dello stesso anno fu creato da papa Paolo VI il titolo cardinalizio di \"\u201cSanta Maria della Salute a Primavalle\u201d\" Papa Giovanni Paolo II visit\u00f2 la parrocchia il 15 novembre 1981.\nDescrizione.\nEsterno.\nLa chiesa sorge sul lato settentrionale di piazza Alfonso Capecelatro, in asse con via Federico Borromeo (che collega lungo una linea retta la suddetta piazza con piazza Clemente XI, ove si trova la chiesa di Santa Maria Assunta e San Giuseppe) alla quale fa da sfondo; l'edificio \u00e8 raccordato ai portici posti lungo il perimetro della piazza, tramite l'edificio del convento che sorge alla sua sinistra, mentre alla sua destra prosegue la piazza fino a diventare via Pietro Maffi. Sull'incrocio con quest'ultima prospetta, in posizione arretrata, l'alta torre campanaria a base rettangolare, interamente rivestita in blocchi di pietra squadrati, la cui cella si apre sull'esterno con due coppie di monofore sui lati minori, e con una monofora affiancata da due finestre rettangolari su quelli maggiori.\nLa facciata, preceduta da un'ampia scalinata affiancata dalle statue marmoree di \"San Pietro\" (a sinistra) e \"San Paolo\" (a destra) \u00e8 a capanna ed \u00e8 preceduta da un avancorpo con lo stesso paramento murario del campanile; in esso si aprono tre grandi arcate a tutto sesto che danno luce al nartece e alla soprastante loggia, ed \u00e8 sormontato da un attico ove trova luogo il gruppo scultoreo bronzeo \"Madonna col Bambino tra angeli\". La parte sommitale del prospetto \u00e8 in laterizi come il resto dell'esterno della chiesa, e presenta lo stemma di papa Giovanni XXIII ad altorilievo.\nInterno.\nL'interno della chiesa \u00e8 costituito da un'unica, ampia navata, coperta con soffitto a doppio spiovente con travi di cemento armato, e suddivisa in cinque campate da archi ribassati poggianti su pilastri quadrangolari che sporgono dalle pareti laterali, traforati con ampie monofore nella parete superiore e che vanno a formare cinque cappelle per lato. L'illuminazione naturale \u00e8 garantita da finestre rettangolari con vetrate policrome raffiguranti \"Santi\".\nLe tre cappelle centrali di ogni lato dispongono di un altare in marmi policromi; nella seconda di sinistra vi \u00e8 il mosaico \"Sant'Antonio di Padova\" realizzato da Vittorio Venturelli nel 1977 su disegno di Fiorenzo Jonni; degli stessi autori sono i mosaici \"Apparizione del Sacro Cuore di Ges\u00f9 a santa Margherita Maria Alacoque\" (1976, seconda cappella di destra), \"San Giuseppe Lavoratore\" (1974, terza cappella di destra) e quello che incornicia l'icona della \"Madonna della Salute\" (1973, terza cappella di sinistra); nella quarta di destra e di sinistra vi sono due dipinti, rispettivamente \"Santa Rita da Cascia\" di Michele de Meo (1978, a sinistra) e \"San Francesco d'Assisi\" di Francesco Sassi (1965, a destra). Nella parete di fondo della navata si apre la profonda abside, con due cantorie che si aprono con archi a tutto sesto sul presbiterio, e parete di fondo curva al centro della quale vi \u00e8 una moderna copia di grandi dimensioni del \"Crocifisso di San Damiano\". L'attuale altare maggiore in marmo bianco risale al 1969, mentre il pulpito (caratterizzato da un moderno baldacchino ligneo), situato alla sinistra dell'arco absidale, \u00e8 originale.\nNella quinta cappella di destra, sopra una semplice cantoria con parapetto in ferro battuto, trova luogo l'organo a canne Mascioni \"opus 385\", costruito nel 1926 per un'abitazione privata di Trento; venne trasferito dapprima nel 1935 nella chiesa di Santa Maria degli Angeli a Lugano, poi nel 1964 in quella di San Martino a Camorino, dove venne modificato una prima volta; nel 1994 venne trasferito nella sede attuale e ulteriormente alterato, sostituendo l'originaria trasmissione pneumatica con quella elettrica, e la consolle a tre manuali con quella a due appartenente al Mascioni \"opus 730\" della Chiesa di Sant'Antonio abate a Saione in Arezzo. Attualmente l'organo ha 20 registri, ai quali se ne aggiungono 13 predisposti."}
{"id": "2234928", "revid": "115085756", "url": "https://it.wikipedia.org/wiki?curid=2234928", "title": "Goodbye Cruel World (Pink Floyd)", "text": "Goodbye Cruel World \u00e8 una canzone dei Pink Floyd pubblicata all'interno dell'album \"The Wall\", nel 1979.\nComposizione.\nLa canzone ha toni piuttosto calmi, accompagnato esclusivamente da un basso e da un sintetizzatore Prophet-5. L'introduzione \u00e8 breve e consiste nella stessa nota, il re, suonata ritmicamente e ad ottave differenti, molto simile alla parte di basso dei brani \"Careful with That Axe, Eugene\" e \"See Emily Play\". Per tutta la canzone, si pu\u00f2 sentire in sottofondo, ancora il riff di sintetizzatore che ha chiuso il brano \"Another Brick In The Wall Part 3\" e che ha iniziato la canzone \"Goodbye Cruel World\".\nLa canzone finisce con la parola \"Goodbye\" (In italiano \"addio\", \"arrivederci\") pronunciata dopo la fine della musica, perch\u00e9, in questo modo, l'addio sembri realmente disperato.\nTrama.\nCome le altre canzoni dell'album \"The Wall\", \"Goodbye Cruel World\" narra una parte della storia di Pink, il protagonista.\nIl brano descrive la reazione disperata di Pink che assiste al completamento del suo \"muro psicologico\" che lo divide dalla societ\u00e0 e gli impedisce una vita serena; si capisce, inoltre, che lui \u00e8 consapevole del suo isolamento e, disperato, non pu\u00f2 fare altro che dire \"addio\" al mondo intero.\nVersione video.\nIl filmato inizia con l'immagine di Pink, immobile su una poltrona, che tiene una sigaretta in mano, con un'espressione di depressione sul volto. La scena successiva consiste in un'inquadratura del \"muro\" tra Pink e il mondo esterno, al termine della quale viene inquadrato l'occhio dell'uomo. La scena cambia e si vede Pink da ragazzo che corre in un campo da rugby e dopo un po', stanco per la corsa, si ferma. Il filmato finisce con Pink che si getta contro il muro ormai completo."}
{"id": "2234932", "revid": "255918", "url": "https://it.wikipedia.org/wiki?curid=2234932", "title": "Spacer", "text": ""}
{"id": "2234935", "revid": "466689", "url": "https://it.wikipedia.org/wiki?curid=2234935", "title": "WiiMote", "text": ""}
{"id": "2234937", "revid": "599013", "url": "https://it.wikipedia.org/wiki?curid=2234937", "title": "Chiesa di Santo Spirito (Savona)", "text": "La chiesa del Santo Spirito \u00e8 un edificio religioso medievale ubicato nel quartiere di Zinola della citt\u00e0 di Savona.\nLa fondazione intorno all'anno 1300 (?), con la funzione di monastero, da parte dei monaci benedettini del monastero di sant'Eugenio dell'isola di Bergeggi, da cui dipese dal X secolo. Il possedimento assieme a Bergeggi e ad altri, era inserito nei vari possessi e feudi dipendenti dall'abbazia di Lerino, sull'isola provenzale di fronte a Cannes.\nNei periodi in cui tutta la zona \u00e8 stata colpita da epidemie di peste, l'edificio \u00e8 stato adibito a lazzaretto.\nLa chiesa non ha mai raggiunto la dignit\u00e0 di sede parrocchiale dipendendo quindi dalla chiesa parrocchiale di Legino.\nStoria e descrizione.\nLa chiesa conserva solo il perimetro murario, negli ultimi anni messo in sicurezza da ulteriori crolli. Il tetto \u00e8 completamente inesistente e l'interno non conserva tracce di pitture o di arredi. \nLa decadenza \u00e8 stata accentuata anche a causa del bombardamento durante il quale fu coinvolta nel secondo conflitto mondiale. \nLa parte meglio conservata \u00e8 la facciata che, anche se in parte rimaneggiata, conserva parte degli archetti decorativi lungo lo spiovente del tetto e un bel portale a sesto acuto. Il campanile, diruto in epoca incerta, fu sostituito con un piccolo campanile a vela. La chiesa \u00e8 stata soggetta all'abbandono conseguentemente alla costruzione nel corso del XIX secolo dell'attuale chiesa di Santo Spirito e Concezione divenuta sede parrocchiale."}
{"id": "2234949", "revid": "599013", "url": "https://it.wikipedia.org/wiki?curid=2234949", "title": "Cima Maled\u00eca", "text": ""}
{"id": "2234975", "revid": "123428049", "url": "https://it.wikipedia.org/wiki?curid=2234975", "title": "Buddhadasa", "text": "Fu uno dei monaci buddhisti thailandesi pi\u00f9 influenti del XX secolo e il fondatore del riformismo del buddhismo theravada, nell'ambito del cosiddetto \"buddhismo modernista\", una corrente che nacque dall'incontro tra il buddhismo e la cultura occidentale, nonch\u00e9 un importante oppositore politico delle dittature militari succedutesi in Thailandia.\nLa vita.\nNato a Phumriang (distretto di Chaiya, Thailandia del Sud), figlio di un mercante cinese e della sua moglie thailandese, il suo nome laico era \"Nguam Panich\". Entr\u00f2 giovane nel monastero della sua citt\u00e0 natale, il Wat Pum Riang, dove trascorse tre anni di studi apprendendo i primi insegnamenti religiosi. Avviatosi alla scuola secondaria, la prematura morte del padre lo costrinse a rientrare in famiglia quando aveva sedici anni. Compiuti i venti anni fu ordinato \"bhikkhu\" (monaco buddhista) e nel 1928, terminato il terzo livello curricolare monastico, divenne insegnante presso il monastero Wat Boromathat.\nBuddhad\u0101sa divenne un \"bhikkhu\" (monaco buddhista) nel 1926 e gli fu assegnato il nome \"Ven. Indapa\u00f1\u00f1o\", che significa: \"dotato di saggezza\" o \"dotato di intelligenza\". La sua intenzione era quella di tornare alla vita laica dopo poco tempo, and\u00f2 quindi a Bangkok per studiare, dove rest\u00f2 circa 10 anni. Disgustato dalla corruzione e dal lassismo che regnavano all'interno dei templi, favoriti dall'oppressione del governo, ritorn\u00f2 al paese natale e si rifugi\u00f2 in un tempio abbandonato. Si attribu\u00ec il nome \"Buddhad\u0101sa\", che vuol dire: \"Servo del Buddha\".\nAl tempio, Buddhad\u0101sa pratic\u00f2 una forma di buddhismo molto semplice e pura, arriv\u00f2 al cuore degli insegnamenti del Buddha compiendo buone azioni, evitando quelle dannose, purificando e addestrando la propria mente. Cos\u00ec tent\u00f2 di evitare il ritualismo e la politicizzazione che dominavano il buddhismo thailandese del tempo. Fu soprannominato dai detrattori \"monaco pazzo\". La sua abilit\u00e0 nello spiegare con facilit\u00e0 le complesse idee filosofiche e religiose della scuola thailandese attir\u00f2 molte persone presso il suo tempio. Buddhadasa cerc\u00f2 inoltre di adattare il buddhismo anche per i laici e gli occidentali, presentando una filosofia buddhista senza i cerimoniosi rituali tradizionali.\nAttivista sociale.\nBuddhad\u0101sa \u00e8 considerato tipicamente un narratore integrale della cultura religiosa nel periodo cruciale della storia thailandese dopo che re Rama VII, salito al trono nel 1925, fu costretto a concedere la monarchia costituzionale a seguito del colpo di Stato militare conosciuto come rivoluzione siamese del 1932. Promosso da giovani universitari e cadetti delle forze armate che avevano studiato in Europa, il \"golpe\" fu ben presto sfruttato da alcune frange conservatrici e nazionaliste dei vertici dell'esercito per dare inizio alla prima delle dittature militari che da allora hanno caratterizzato la storia della Thailandia. Negli anni sessanta Buddhad\u0101sa divenne una grande fonte di ispirazione per molti attivisti sociali e artisti thailandesi, uno dei pi\u00f9 famosi fu il pittore-poeta Khovit Khemananda, che come lo stesso Buddhad\u0101sa fu bollato come comunista dalle autorit\u00e0 per le sue idee politiche, accostabili al socialismo. Alcuni studenti furono addirittura costretti a lasciare il paese.\nCredere in \"nessuna religione\".\nLa scuola therav\u0101da thailandese era sottoposta alla censura del governo nazionale che ne regolava ed ordinava i rituali. Buddhad\u0101sa fu disgustato da questo costume e abbracci\u00f2 una visione che rifiutava l'identificazione religiosa. Pronunci\u00f2 a questo riguardo la frase che \u00e8 rimasta famosa:\nWat Suan Mokkh.\nNel 1932 fond\u00f2 il \"Wat Suan Mokkh\" (\"Giardino della Liberazione\"), centro della foresta del Dharma e tempio buddhista nel distretto di Chaiya, nella Thailandia meridionale, dedicato alla meditazione Vipassana. Buddhad\u0101sa si concentr\u00f2 principalmente sulla meditazione anapanasati o meditazione sulla consapevolezza del respiro. Bas\u00f2 la sua pratica sulla ricerca estesa e l'interpretazione dei testi Pali e sulla propria sperimentazione personale, che comprendeva la meditazione \u015bamatha e l'analisi di testi anche estranei alla tradizione theravada.\nTenne numerose conversazioni con importanti studiosi e con rappresentanti del clero di altre religioni, come il cristianesimo. Il suo scopo era di mostrare che, quando si va al cuore di ogni religione, tutte indicano la stessa cosa. Poco prima della morte, avvenuta per una serie di infarti e un ictus nel 1993, all'et\u00e0 di 87 anni, fond\u00f2 un centro internazionale di \"Dhamma\" presso il suo monastero con lo scopo di insegnare il buddhismo e la meditazione \"vipassana\" agli stranieri, di riunire buddhisti di tutto il mondo al fine di trovare un accordo sull'anima del buddhismo e di incontrare i maggiori rappresentanti di tutte le religioni per trovare un'intesa propositiva e cooperare ad estirpare il materialismo. Anche dopo la sua morte, i suoi insegnamenti hanno attirato un numero consistente di studenti stranieri al Wat Suan Mokkh.\nOpere.\nI libri di Buddhad\u0101sa, generalmente contenenti trascrizioni di discorsi registrati dal vivo o di interviste, occupano letteralmente una stanza intera nella Biblioteca Nazionale della Thailandia. Alcuni dei suoi libri pi\u00f9 noti tradotti in italiano sono:"}
{"id": "2234984", "revid": "30610", "url": "https://it.wikipedia.org/wiki?curid=2234984", "title": "Getrag", "text": "GETRAG, \"Getriebe- und Zahnradfabrik Hermann Hagenmeyer AG\" (in italiano \"Fabbrica di trasmissioni e ingranaggi Hermann Hagenmeyer AG\") \u00e8 stata un'azienda tedesca di componentistica per autoveicoli, specializzata nella produzione di cambi e trasmissioni.\nStoria.\nFondata il primo maggio 1935 a Ludwigsburg, in Germania da Hermann Hagenmeyer. Alla fine del 2015 \u00e8 stata completata la sua acquisizione da parte della Magna International inglobandola in Magna Powertrain.\nIl GETRAG corporate group, cui afferivano GETRAG International, GETRAG group, GETRAG Ford transmissions, GETRAG americas e GETRAG Asia Pacific, con un volume di oltre 3 milioni di cambi e trasmissioni all'anno si poneva come il maggiore produttore mondiale indipendente del settore."}
{"id": "2234991", "revid": "585241", "url": "https://it.wikipedia.org/wiki?curid=2234991", "title": "Chiesa della Madonna del Monte (Savona)", "text": "La chiesa della Madonna del Monte \u00e8 un edificio religioso ubicato su una collina alle spalle del casello autostradale di Savona-Vado.\nEcclesiasticamente dipende dalla parrocchia di Zinola.\nL'immobile religioso \u00e8 di propriet\u00e0 della Confraternita di S. Ambrogio di Legino.\nVengono celebrate di norma tre funzioni liturgiche: a fine gennaio in ricordo della tragedia del Canadair, il 31 maggio per la chiusura del mese di preghiera mariana e l'8 settembre, festa della chiesa, Nativit\u00e0 di Maria.\nGeografia fisica.\nIl santuario \u00e8 situato sulla strada (via N. S. del Monte) che collega Zinola con il Colle di Cadibona, punto di demarcazione tra Alpi e Appennini, passaggio obbligato per il valico e l'accesso alle aree padano-piemontesi. \nLa via era quindi ampiamente transitata fino alla costruzione dell'autostrada Torino-Savona. Data la sua posizione, da qui si pu\u00f2 dominare con la vista sia la citt\u00e0 di Savona che la rada di Vado Ligure.\nCaratteristiche.\nLa chiesa non ha dimensioni ragguardevoli e presenta una navata unica con facciata rivolta a nord e ricoperta di ardesia. Nella nicchia centrale dell'altare maggiore una Madonna col Bambino in marmo, del XVII secolo. Conserva una lapide marmorea del secolo XVII raffigurante la flagellazione e la Cassa di S. Isidoro, patrono dei Contadini, gi\u00e0 di propriet\u00e0 della omonima S.M.S. \nSantuario degli Sportivi Savonesi.\nNel corso degli anni \u00e8 divenuta il Santuario degli Sportivi Savonesi, contiene cimeli donati da atleti savonesi a ricordo attivit\u00e0 sportive e un Muro della Gloria che insiste su via N.S. del Monte su cui sono affisse le piastrelle degli sportivi. \nLapide in memoria dei piloti del Canadair caduto.\nAll'esterno della chiesa, sul lato rivolto verso la collina sovrastante Quiliano, \u00e8 posta una lapide su una pietra da cava, a perenne ricordo della tragedia aerea del 27 gennaio 1989, quel giorno cadde un Canadair della protezione civile mentre stava svolgendo servizio antincendio nella zona sovrastante la raffineria Sarpom. \nPer il denso fumo provocato dalla combustione, i lanci effettuati dai piloti rasentavano le linee dell'alta tensione, che partivano dalla centrale Enel, ora Tirreno Power di Vado Ligure: disgraziatamente durante un lancio l'aereo scontr\u00f2 un cavo, provocando la caduta rovinosa a terra del velivolo. In quell'incidente persero la vita solamente i due piloti Claudio Garibaldi e Rosario Pierro, che si sacrificarono per evitare di colpire le case sottostanti e l'autostrada A6 per Torino. \nDa allora nella chiesa di N.S. del Monte ogni anno a fine gennaio o inizio febbraio si celebra una messa in loro suffragio. \u00e8 quindi stata intitolata anche Santuario della Protezione Civile."}
{"id": "2234993", "revid": "79387550", "url": "https://it.wikipedia.org/wiki?curid=2234993", "title": "Puffetta", "text": ""}
{"id": "2234994", "revid": "913245", "url": "https://it.wikipedia.org/wiki?curid=2234994", "title": "Asenate Manoa", "text": "Biografia.\nHa fatto parte della prima spedizione olimpica del suo paese, a Pechino 2008, unica donna insieme al velocista Okilani Tinilau e al sollevatore Logona Esau.\nAlle Olimpiadi ha corso i 100 metri piani in 14\"05, record nazionale tuvaluano. Era per lei la prima gara su una pista sintetica e con partenza dai blocchi, pur essendo campionessa nazionale, e la prima competizione di livello internazionale.\nHa preparato la partecipazione olimpica grazie all'interessamento della federazione delle Figi, che l'hanno ospitata, e dei Comitati Olimpici Nazionali d'Oceania, per cui lavora.\nHa migliorato il record nazionale, portandolo a 13\"75, ai successivi Mondiali di Berlino 2009.\nIl 27 luglio 2012 \u00e8 stata portabandiera per Tuvalu alla cerimonia di apertura dei Giochi della XXX Olimpiade a Londra."}
{"id": "2235009", "revid": "287204", "url": "https://it.wikipedia.org/wiki?curid=2235009", "title": "Grijalva", "text": "Il Grijalva \u00e8 un fiume del Messico meridionale, tributario della baia di Campeche.\nCon una lunghezza di circa 600\u00a0km, sorge a 4.026\u00a0m, sul vulcano Tacan\u00e1, nelle montagne del Chiapas e scorre attraverso lo Stato di Tabasco, prima di raggiungere la baia di Campeche. Deve il suo nome a Juan de Grijalva che esplor\u00f2 questa regione nel 1518.\nNonostante la sua importanza come bacino idrografico, nelle parti corrispondenti al Canyon del Sumidero il fiume \u00e8 inquinato da numerosi rifiuti urbani galleggianti, soprattutto recipienti di plastica. La fauna, assai interessante, comprende esemplari di coccodrilli, aironi e scimmie urlatrici."}
{"id": "2235016", "revid": "729019", "url": "https://it.wikipedia.org/wiki?curid=2235016", "title": "Albert Cigagna", "text": "Biografia.\nLa parte pi\u00f9 importante della carriera sportiva di Cigagna \u00e8 legata al Tolosa, club di militanza dal 1983 al 1995: con tale squadra ha vinto cinque titoli di Francia e una Coppa nazionale, e in un'altra occasione \u00e8 giunto alla finale nazionale per il titolo (traguardo gi\u00e0 raggiunto nel 1981 con il Bagn\u00e8res, compagine oggi in quarta divisione nazionale ma all'epoca in massima serie).\nVanta in Nazionale maggiore una sola presenza, alla in Sudafrica: la finale per il 3\u00ba posto vinta sull'.\nRiconosciuto come una delle migliori terze linee della sua generazione, la stampa attribuisce il suo scarso o nullo impiego internazionale alla guerra all'epoca in corso tra la presidenza federale di Albert Ferrasse (di Agen) e la dirigenza del Tolosa, che port\u00f2 all'ostracismo verso i giocatori di tale club.\nPassato al Castres, con tale club esord\u00ec anche nelle competizioni europee, appena istituite.\nDopo il ritiro Cigagna \u00e8 divenuto docente di educazione fisica e sportiva; attualmente lavora presso il comitato regionale per lo sport universitario di Tolosa.\nPer un breve periodo, nel 2006, ha anche allenato la squadra cadetta del Maz\u00e8res Cassagne (Maz\u00e8res-sur-Salat, Alta Garonna)."}
{"id": "2235018", "revid": "1718925", "url": "https://it.wikipedia.org/wiki?curid=2235018", "title": "Lavagnola", "text": "Lavagnola (Lavagn\u00f2a in ligure) \u00e8 un quartiere storico di Savona, situato nell'immediato entroterra della citt\u00e0, sulla riva sinistra del torrente Letimbro.\nIl borgo di Lavagnola, sorto in epoca romana, si dispone lungo quella che in passato era la strada principale di collegamento tra Savona e l'entroterra. Un tempo separata dalla citt\u00e0 da un'ampia zona agricola, oggi Lavagnola si trova collegata senza soluzione di continuit\u00e0 a Savona, a causa dell'ininterrotto sviluppo urbanistico proseguito lungo il corso di tutto il Novecento.\nI principali luoghi di interesse del quartiere sono:"}
{"id": "2235019", "revid": "1234826", "url": "https://it.wikipedia.org/wiki?curid=2235019", "title": "Castello di Linderhof", "text": "Il castello di Linderhof \u00e8 situato nei pressi della cittadina di Oberammergau, nella Baviera del sud, nei pressi dell'abbazia di Ettal, in Germania. Esso \u00e8 il pi\u00f9 piccolo dei tre castelli costruiti da Re Ludovico II di Baviera e l'unico che lo stesso sovrano riusc\u00ec a vedere completato.\nSviluppo dell'edificio.\nLudwig conosceva bene la zona dove successivamente avrebbe fatto sorgere il proprio castello dal momento che la frequentava sin dalla giovane et\u00e0, quando accompagnava il padre re Massimiliano II di Baviera durante le sue battute di caccia sulle Alpi Bavaresi. Qui esisteva infatti una piccola tenuta di caccia con un cascinale in legno con base in pietra, edificato nel 1790, che suo padre aveva ribattezzato \"K\u00f6nigsh\u00e4uschen\".\nQuando Ludwig II divenne re nel 1864 eredit\u00f2 tra le altre cose anche questo possedimento dal genitore e dal 1869 cominci\u00f2 ad ampliare l'edificio originario con l'intento di farne un proprio \"buen retiro\". L'edificio venne progettato secondo il gusto del sovrano, con i canoni del secondo periodo rococ\u00f2. Secondo il progetto, al 1870 l'architetto Georg von Dollmann prima riusc\u00ec ad espandere l'edificio verso nord costruendo un'ala del castello che fino ad allora conteneva solo una sala principale al piano superiore e poche altre sale di rappresentanza. Tuttavia non disponeva di una facciata degna.\nDalla primavera del 1871, fu aggiunta l'ala ovest con la medesima struttura, ed entrambi gli edifici esistenti vennero integrati da un'ala di collegamento sul lato nord dove sarebbe stata posta la camera da letto del sovrano.\nDal febbraio 1873, il castello fu chiuso con facciate in pietra basate sullo stile rococ\u00f2 e il tetto fu completato. L'anno seguente, divenendo cos\u00ec un progetto unitario.\nNel 1874 decise di demolire completamente ci\u00f2 che restava del \"K\u00f6nigsh\u00e4uschen\" (seppur a malincuore dato i legami affettivi che lo univano all'edificio). In quello stesso anno venne dato il via al progetto del parco che venne eseguito su idea del direttore dei giardini di corte, Carl Joseph von Effner.\nTra il 1863 e il 1886 un totale di 8.460.937 marchi vennero spesi per costruire Linderhof.\nLe stanze.\nLinderhof, rispetto alle altre residenze, ha un'atmosfera pi\u00f9 intima, privata. Infatti, sono solo quattro le stanze che hanno un'effettiva e reale funzione di rappresentanza.\nIl parco.\nI giardini che incorniciano il castello sono considerati tra i pi\u00f9 belli. Il parco combina elementi formali del periodo barocco con i giardini rinascimentali italiani e con scorci che ricordano i giardini all'inglese. La struttura dei giardini fu progettata e completata sotto la supervisione del direttore dei giardini di corte Carl von Effner entro il 1880. I giardini, dalla disposizione rigorosamente geometrica, sono immersi in un ampio parco paesaggistico. Il grande bacino d'acqua, antistante il castello, con una fontana il cui getto raggiunge i 25 metri di altezza, cos\u00ec come i tre livelli dei giardini terrazzati, sono coronati da un piccolo tempio circolare, il cosiddetto tempio di Venere, e dalla fontana di Nettuno, con le sue cascate a 30 livelli, che donano al parco un aspetto d'incomparabile bellezza.\nIl parco copre un'area di circa 50 ettari (125 acri) ed \u00e8 perfettamente integrato all'interno del paesaggio naturale delle Alpi. Al suo interno ci sono numerosi edifici di diversi stili distribuiti, tra i quali:"}
{"id": "2235027", "revid": "767487", "url": "https://it.wikipedia.org/wiki?curid=2235027", "title": "Anthony Bonner", "text": "Carriera.\nDopo essere stato scelto nel draft NBA 1990 con il numero 23 dai Sacramento Kings, ha giocato per sei stagioni nella NBA, con una media in carriera di 6,9 punti a partita. Ha poi disputato 12 gare nella stagione 1995-96 con la Virtus Bologna, e ha militato in altre squadre europee, tra cui PAOK Salonicco e Galatasaray.\n\u00c8 il miglior realizzatore della storia del suo \"college\", Saint Louis University, con 1.972 punti.\nHa alle spalle una drammatica vicenda familiare: il fratello maggiore Irving venne accidentalmente ucciso davanti a casa, colpito da una pallottola sparata da alcune bande rivali che si stavano inseguendo per la via; ovviamente traumatizzato, il dodicenne Anthony decise che sarebbe emerso nel basket, gi\u00e0 da allora sua grande passione, soprattutto per onorare la memoria del fratello. \nApprodato all'NBA, appese nel proprio armadietto un foglio, mai staccato, che reca questa massima: \"La vita \u00e8 piena di piccole e grandi cose. E molto spesso sono le piccole che fanno la differenza\"."}
{"id": "2235045", "revid": "46291", "url": "https://it.wikipedia.org/wiki?curid=2235045", "title": "Pereskia aculeata", "text": "Pereskia aculeata \u00e8 una pianta simile al cactus con gambi spinosi non succulenti e grandi foglie. \u00c8 nativa dell'America tropicale.\n\u00c8 una pianta rampicante che cresce come un albero di 10 m, con fusto di spessore di 2\u20133\u00a0cm. Le foglie sono lunghe 4\u201311\u00a0cm, larghe 1,5-4, decidue nella stagione secca. I fiori sono bianchi, 2,5\u20135\u00a0cm di diametro, numerosi, a pannocchia. Il frutto \u00e8 una bacca giallo-arancione di 2\u00a0cm di diametro, commestibile, contenente numerosi piccoli semi."}
{"id": "2235050", "revid": "28592", "url": "https://it.wikipedia.org/wiki?curid=2235050", "title": "Voti monastici", "text": ""}
{"id": "2235054", "revid": "28592", "url": "https://it.wikipedia.org/wiki?curid=2235054", "title": "Sobor ecclesiastico", "text": ""}
{"id": "2235055", "revid": "1904508", "url": "https://it.wikipedia.org/wiki?curid=2235055", "title": "Maria di Prussia (1825-1889)", "text": "Biografia.\nInfanzia.\nEra l'ultima figlia del principe Federico Guglielmo Carlo di Prussia, figlio del re Federico Guglielmo II di Prussia, e di Maria Anna d'Assia-Homburg.\nMatrimonio.\nSpos\u00f2 a Monaco il 12 ottobre 1842 il principe Massimiliano Giuseppe, figlio del re Ludovico I di Baviera. Andata sposa a un cattolico, non volle convertirsi alla fede del suo nuovo Paese e rimase protestante. Solamente dopo la morte del marito si convert\u00ec al cattolicesimo.\nDopo un aborto avuto l'anno prima, la principessa riusc\u00ec nel 1845 a dare ai Wittelsbach l'erede al trono di Baviera e nel 1848 diede alla luce un altro maschio, nato meno di un mese dopo essere diventata regina. In tutto diede al marito due figli.\nCome avveniva in quasi tutte le corti europee, ad educare e crescere i Principini non era compito dei regali genitori, occupati a svolgere le proprie mansioni di stato. I rapporti di Maria con i figli furono pertanto sempre formali e col tempo sempre pi\u00f9 freddi. Contrariamente a Ludovico, amante della letteratura, sua madre non aveva alcun interesse per i libri, e nelle ore libere preferiva ricamare o passeggiare.\nRegina madre.\nNel febbraio del 1864 Massimiliano si ammal\u00f2 di polmonite e mor\u00ec il 10 marzo, assistito fino all'ultimo dalla consorte.\nA diciotto anni il primogenito Ludovico divenne \"Re di Baviera\". Nel 1867 Maria, sper\u00f2 che il figlio sposasse la cugina Sofia Carlotta, sorella minore dell'imperatrice Elisabetta d'Austria e della regina Maria Sofia delle due Sicilie. Al fidanzamento, annunciato nel gennaio del 1867, tuttavia, non segu\u00ec mai il matrimonio.\nVivendo in un mondo immaginario, il Re dilapid\u00f2 le finanze dello Stato per soddisfare i propri capricci. Maria, quando venne a conoscenza dei problemi economici del figlio, offr\u00ec tutto il proprio denaro, ma la generosa offerta fu rifiutata.\nUltimi anni e morte.\nDopo la morte di Ludovico II si ritir\u00f2 dalla vita pubblica. Sopravvisse tre anni al figlio, spegnendosi a sessantaquattro anni nel castello di Hohenschwangau nel 1889, circondata dalla sua piccola corte. La sua salma venne inumata in una cappella della \"Theatinerkirche\", di fronte a quella del marito, a Monaco di Baviera, ma il suo cuore, come quello del marito, \u00e8 conservato in una teca argentata presso la \"Gnadenkapelle\" di Alt\u00f6tting.\nDiscendenza.\nMaria di Prussia e Massimiliano II di Baviera ebbero:"}
{"id": "2235058", "revid": "28592", "url": "https://it.wikipedia.org/wiki?curid=2235058", "title": "Evgenij Bareev", "text": ""}
{"id": "2235064", "revid": "767487", "url": "https://it.wikipedia.org/wiki?curid=2235064", "title": "Virtus Pallacanestro Bologna 1994-1995", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1994-1995."}
{"id": "2235069", "revid": "104265", "url": "https://it.wikipedia.org/wiki?curid=2235069", "title": "Nazionale di rugby a 15 di Bermuda", "text": "La nazionale di rugby a 15 di Bermuda \u00e8 inclusa nel terzo livello del rugby internazionale."}
{"id": "2235081", "revid": "183694", "url": "https://it.wikipedia.org/wiki?curid=2235081", "title": "Harold Innis", "text": "Grande \u00e8 stata la sua influenza su teorici come Marshall McLuhan (che scrisse, nell'introduzione a una delle opere di Innis: \u00abMi piace considerare il mio libro \"\" come una nota a pi\u00e8 di pagina alle osservazioni di Innis sul tema delle conseguenze psichiche e sociali prima della scrittura e poi della stampa\u00bb ), Walter J. Ong e Eric Havelock. L'Innis College dell'Universit\u00e0 di Toronto \u00e8 dedicato alla sua memoria. Caratteristica della sua attivit\u00e0 di studioso fu il forte senso di appartenenza al suo paese, il Canada, cui dedic\u00f2 molti studi di storia economica; e la sua attenzione per i rapporti economici e culturali fra paesi imperialistici e paesi colonizzati. Egli cerc\u00f2 di creare una vera e propria scuola canadese di scienze sociali, che arrivasse a fare a meno di professori \"importati\" dalla Francia o dalla Gran Bretagna; si batt\u00e9 strenuamente per l'assegnazione di fondi alla ricerca scientifica da parte del governo. Egli considerava fondamentale, per la sopravvivenza della civilt\u00e0 occidentale, il ruolo delle universit\u00e0 come liberi centri di pensiero critico.\nLa vita.\nNato da una famiglia di modesta condizione in un borgo rurale, Innis decise molto presto che avrebbe esercitato la professione di insegnante. La prima educazione avvenne in scuole di confessione battista, dalle quali egli ritenne per sempre un forte senso dell'impegno individuale e uno spiccato interesse per la religione, pur professandosi, in coscienza, agnostico. Ragioni morali dovette avere forse la decisione di arruolarsi nell'esercito del suo paese, prendendo parte, di conseguenza, ai combattimenti della prima guerra mondiale in Francia. Questa esperienza, per molti versi scioccante, ebbe un effetto duraturo sulla personalit\u00e0 di Innis, ingenerando in lui un forte pacifismo e la consapevolezza delle potenzialit\u00e0 distruttive della tecnologia. Dopo aver conseguito un \"Master of Arts\" (MA) presso l'universit\u00e0 McMaster a Toronto nel 1918 ottenne due anni dopo un PhD in economia all'Universit\u00e0 di Chicago, allora dominata dalle teorie dell'economista Thorstein Veblen; l\u00ec egli assimil\u00f2 la lezione di sociologi del calibro di Robert Park e George Herbert Mead, che ebbero un ruolo molto importante nel delineare il secondo dei campi di interesse dello studioso, quello per le modalit\u00e0 e gli effetti della comunicazione all'interno della societ\u00e0. Inizialmente insegn\u00f2 economia a Chicago, e successivamente ottenne la medesima cattedra a Toronto, luogo nel quale insegner\u00e0 per il resto della sua vita. Anche se ottenne vari riconoscimenti, e divenne nel 1946 presidente della Royal Society of Canada e membro, nel 1949, della commissione governativa canadese sull'organizzazione dei trasporti, gli ultimi anni della sua vita furono segnati da un'accoglienza non entusiastica alle sue teorie, tanto in economia quanto nel campo delle comunicazioni. Mor\u00ec prematuramente nel 1952. Il tempo e i tanti discepoli \"ideali\" avrebbero reso giustizia alla sua opera di studioso.\nStorico dell'economia.\nLa sua tesi di dottorato, come molte sue opere successive, fu incentrata sulla storia economica canadese, e in particolare sulla costruzione della Canadian Pacific Railway, la prima e pi\u00f9 importante linea ferroviaria del suo paese. Innis dedic\u00f2, inoltre, molti studi ai modi della produzione di materie prime in Canada. Il suo metodo di lavoro, largamente influenzato da quello tipico degli studi etnologici era basato tanto sulla tradizionale ricerca d'archivio quanto su quella che egli chiamava esperienza \"sporca\", ottenuta viaggiando a lungo ed entrando in contatto diretto con i protagonisti delle attivit\u00e0 economiche e produttive. Al centro della sua attenzione era in particolare l'interazione fra la geografia, la tecnologia e le forze economiche nel plasmare la vita produttiva di un paese, e le conseguenze culturali dei rapporti commerciali fra gruppi umani diversi (i produttori \"diretti\", gli intermediari, i compratori). In questo modo egli realizz\u00f2 un innovativo studio sul commercio canadese delle pellicce, \"The Fur Trade in Canada: An Introduction to Canadian Economic History\" apparso nel 1930. Di dieci anni successivo \u00e8 l'altro importante studio \"The Cod Fisheries: The History of an International Economy\", dedicato alla pesca del merluzzo sulle coste orientali del Nord America, in cui egli si dedica ad analizzare le implicazioni globali del commercio di materie prime fra continenti diversi. Inoltre inizi\u00f2 ad occuparsi della produzione della cellulosa e della carta.\nSociologo della comunicazione.\nAnche se cos\u00ec non pu\u00f2 sembrare, dagli studi di storia economica alla sociologia della comunicazione il passo per Harold Innis fu breve. La connessione fra questi suoi interessi professionali nasceva dalla \"sempre pi\u00f9 forte convinzione che le modalit\u00e0 della comunicazione, le \u00abtendenziosit\u00e0 [in inglese \"bias\"] della comunicazione\" come le chiamava lui, svolgevano un ruolo almeno pari a quello dell'attivit\u00e0 economica nella formazione e direzione della societ\u00e0 umana\u00bb.\nRiallacciandosi ai suoi studi sull'industria cartaria canadese, egli inizi\u00f2 a rendersi conto di come l'informazione, e la conoscenza, sono beni come tutti gli altri, che circolano, hanno valore, e danno potere a chi li controlla. Egli oper\u00f2, all'interno dei mezzi di comunicazione (o \"media\"), la suddivisione teorica tra quelli che si sviluppano nel tempo e quelli che si sviluppano nello spazio. I primi hanno una limitata portata geografica, come ad esempio le iscrizioni e le epigrafi su pietra; i secondi sono invece effimeri, ma raggiungono distanze lontanissime, come radio, televisione e giornali. In particolare egli si occup\u00f2 dei diversi modi in cui i mezzi di comunicazione determinano il nascere, l'affermarsi e il declinare degli imperi, e in genere i complessi rapporti che si instaurano tra comunicazione e potere economico-politico, fondamentali per la comprensione di quest'ultimo. Innis attribuisce al rapido dispiegarsi dei mezzi di comunicazione di massa, effimeri nel tempo ma geograficamente potentissimi, la \u00abcontinua, sistematica e spietata distruzione degli elementi di permanenza essenziali all'attivit\u00e0 culturale\u00bb Egli era convinto che il futuro della cultura occidentale potesse essere assicurato solo da un ritorno all'equilibrio tra spazio e tempo nei mezzi di comunicazione: di qui la grande importanza da lui accordata alle istituzioni universitarie, in cui \u00e8 ancora possibile un trasferimento di conoscenze duraturo e svincolato dalla dittatura della tecnologia, e dunque la rivendicazione della loro totale indipendenza dal potere."}
{"id": "2235088", "revid": "124849799", "url": "https://it.wikipedia.org/wiki?curid=2235088", "title": "Castello di Graines", "text": "Il castello di Graines (pron. alla francese, \"Gr\u00e8n\"; ['g\u0281\u025bn] in IPA) \u00e8 un maniero valdostano in rovina che si trova a poca distanza dell'omonimo borgo in Val d'Ayas.\nLocalizzazione.\nSorge su un alto promontorio roccioso, dal quale domina l'abitato di Brusson e gran parte della Val d'Ayas. Si tratta di una posizione decisamente strategica: oltre ad essere ideale dal punto di vista difensivo, la posizione sopraelevata gli permetteva di controllare visivamente il vasto territorio circostante. Non trova alcun riscontro oggettivo la pretesa comunicazione, magari tramite specchi o bandiere colorate, con la torre di Bonot e con il castello di Ville a Challand-Saint-Victor, poich\u00e9 n\u00e9 l'una n\u00e9 l'altro sono in comunicazione visiva con il castello.\nStoria.\nIl feudo di Graines possiede una storia molto antica che risale al 515 quando il principe Sigismondo il Santo, re dei Burgundi dall'anno 516, ricostru\u00ec l'Abbazia di Saint-Maurice d'Agaune nel Vallese. Per garantire ai monaci rendite sufficienti alle ingenti necessit\u00e0 della nuova abbazia, don\u00f2 inoltre numerosi possedimenti tra cui il ricco e fertile feudo di Graines.\nNel 1263 i monaci infeudarono il maniero ed alcune terre circostanti a Gotofredo di Challant, nipote del Visconte Bosone di Aosta e fedele servitore dei Conti di Savoia. I Challant amministrarono questo feudo fino al tardo 1700, riconoscendosi vassalli dell'Abbazia di Saint-Maurice d'Agaune.\nA met\u00e0 del 1400 il castello fu ristrutturato e fortificato e fu una delle roccaforti usate da Caterina di Challant e Pierre d'Introd durante la lotta per la successione al padre Francesco di Challant. All'estinzione della casata degli Challant nel 1800, il castello, ormai allo stato di rudere, pass\u00f2 alla famiglia Passerin d'Entr\u00e8ves. \u00c8 stato in seguito acquisito al demanio della Regione Autonoma Valle d'Aosta.\nI ruderi del castello sono arrivati fino ai giorni nostri anche grazie all'opera di conservazione e ristrutturazione di Alfredo d'Andrade e Giuseppe Giacosa agli inizi del 1900.\nGrazie al programma transfrontaliero AVER (Anciennes Vestiges En Ruine) che vede coinvolte Savoia, Vallese e Valle d'Aosta, il castello \u00e8 stato restaurato ed \u00e8 liberamente accessibile.\nDescrizione.\nGraines \u00e8 un tipico esempio di castello primitivo valdostano. Era composto essenzialmente da un'ampia cinta muraria, di circa 80 metri per 50 e di forma irregolare per adattarsi alla natura del terreno, che racchiudeva all'interno le altre costruzioni tra cui una grande torre quadrata ed una piccola cappella, le uniche di cui sia rimasta traccia.\nLa torre quadrata, o donjon, mostra una struttura massiccia e misura pi\u00f9 di 5,5 metri di lato. Essa era il mastio del castello, originariamente merlato, ma privo di copertura a vista. Oltre ad essere l'abitazione del signore rappresentava l'ultimo baluardo della difesa, come dimostrano le piccole finestre e l'ingresso posto a quasi cinque metri dal suolo, raggiungibile solo con l'aiuto di una scala che poteva essere rimossa in caso di assedio.\nIn un secondo tempo fu aggiunto alla torre un nuovo corpo di fabbrica per ingrandire l'abitazione.\nLa cappella romanica \u00e8 dedicata a san Martino. La titolatura della cappella, diversa dal patrono dell'abbazia vallesana, San Maurizio, priva di sostegno la supposizione che sia stata costruita dai suoi monaci, che in origine avrebbero anche abitato il castello, supposizione che non trova alcun riscontro storico e neppure nella tradizione locale. \u00c8 costituita da un'unica navata, lunga circa otto metri, che termina con un'abside semicircolare. Di essa \u00e8 rimasta unicamente l'abside romanica semicircolare, la muratura perimetrale, la facciata con il campaniletto a vela. La copertura \u00e8 scomparsa da tempo.\nAccesso.\nPer raggiungerlo bisogna seguire la strada regionale 45 che parte da Verr\u00e8s e risale la Val d'Ayas. A circa 13 km da Verr\u00e8s, subito dopo l'abitato di Arc\u00e9saz, frazione di Brusson, si imbocca sulla destra la deviazione asfaltata per Graines. Dopo circa due chilometri si pu\u00f2 lasciare l'auto e percorrere la mulattiera che, in pochi minuti, permette di arrivare al castello.\nLa leggenda del tesoro.\nSecondo una leggenda sotto i resti del castello \u00e8 sepolto un tesoro. Una notte una voce misteriosa apparve in sogno ad un pastore e gli indic\u00f2 il punto esatto dove scavare per trovare il tesoro, raccomandandogli per\u00f2 di allontanarsi prima che all'alba il gallo cantasse per la terza volta. La notte successiva il pastore segu\u00ec le indicazioni e scopr\u00ec una botola oltre la quale trov\u00f2 il tesoro. Abbagliato dalle ricchezze perse per\u00f2 la cognizione del tempo e troppo tardi si accorse del canto del gallo, rimanendo cos\u00ec intrappolato insieme al tesoro..\nNel castello di Graines \u00e8 ambientata una parte del romanzo \"Il mercante di lana\" di Valeria Montaldi."}
{"id": "2235090", "revid": "729019", "url": "https://it.wikipedia.org/wiki?curid=2235090", "title": "Pallavolo femminile ai VII Giochi asiatici", "text": "Il IV campionato di pallavolo femminile ai Giochi asiatici si \u00e8 svolto dal 1 al 15 settembre 1974 a Tehran, in Iran, durante i VII Giochi asiatici. Al torneo hanno partecipato 5 squadre nazionali asiatiche e la vittoria finale \u00e8 andata par la quarta volta consecutiva al Giappone.\nPodio.\nCampione.\nGiappone(Quarto titolo)\nSecondo posto.\nCorea del Sud\nTerzo posto.\nCina"}
{"id": "2235093", "revid": "112005552", "url": "https://it.wikipedia.org/wiki?curid=2235093", "title": "Festival della Collina", "text": "Il Festival della Collina - Incontri con il Folklore Internazionale \u00e8 un evento artistico che ogni anno nella seconda settimana di luglio presenta spettacoli di folklore nel comune di Cori e in alcune citt\u00e0 del Lazio.\nStoria della Manifestazione.\nIl Festival della Collina \u00e8 stato creato nel 1974 dall'allora Ente Provinciale per il Turismo di Latina (ora Azienda di Promozione Turistica di Latina) con la collaborazione del Comune di Cori e dell'Associazione \u201cSbandieratori dei Rioni di Cori\u201d.\nGrazie all'esperienza maturata nei festival del folklore in tutto il mondo, l'allora Presidente dell'associazione, oggi Presidente Onorario, il Prof. Giovanni Pistilli ha voluto ricreare a Cori e nei paesi collinari limitrofi la stessa esperienza avuta con i ragazzi del gruppo. Fin dalla sua fondazione il Festival si \u00e8 avvalso della collaborazione del CIOFF (Conseil International des Organisations de Festivals de Folklore et d'Arts Traditionnels). Il Prof. Giovanni Pistilli nel 1987, insieme ad altri, decide di fondare a Latina quella che oggi \u00e8 diventata la Sezione Italiana del CIOFF, della quale \u00e8 stato a lungo presidente.\nIl Festival ha ospitato in tutti questi anni gruppi internazionali di folklore giunti da tutti i continenti. Sono stati circa 200 i gruppi, provenienti da 65 nazioni diverse, che hanno partecipato al Festival sin dalla sua prima edizione nel lontano 1974.\nLa sede logistica del Festival \u00e8 stata fino al 1984 la citt\u00e0 di Cori; dal 1985 al 1996 la sede si \u00e8 trasferita a Sabaudia, mentre dal 1997 la sede del Festival \u00e8 tornata a Cori. Il Festival della Collina dal 2002 al 2006 \u00e8 stato organizzato dall'Associazione cultura le \u201cFestival della Collina\u201d di Cori, su mandato del Presidente dell'Azienda di Promozione Turistica di Latina, con la collaborazione dell'Associazione \u201cSbandieratori dei Rioni di Cori\u201d.\nNel 2011, i ragazzi degli Sbandieratori dei Rioni di Cori, in concomitanza con i festeggiamenti del 45ennale hanno deciso di ridare lustro alla manifestazione ricominciando un percorso iniziato dagli anziani del gruppo molti anni prima. Con il benestare dell'APT, sono stati registrati il nome e il logo \"Festival della Collina - Incontri con il Folklore Internazionale\" legando cos\u00ec in modo indelebile la manifestazione alla storia pluriennale dell'Associazione.\nDal 2011 la manifestazione entra ufficialmente a far parte del circuito AMFOS (Italian Folklore Festivals United) che racchiude i pi\u00f9 antichi ed importanti festival del folklore italiani e concretizza la sua affiliazione con il CID (Conseil International de la Dance \u2013 UNESCO).\nOrganizzazione.\nIl Festival della Collina - Incontri con il Folklore Internazionale \u00e8 organizzato e realizzato dall'Associazione degli \u201cSbandieratori dei Rioni di Cori\u201d con il patrocinio del Comune di Cori.\nL'organizzazione si avvale dell'importante supporto dell'AMFOS (Italian Folklore Festivals United) che racchiude i pi\u00f9 antichi ed importanti festival del folklore italiani e dell'affiliazione al CID(Conseil International de la Dance \u2013 UNESCO).\nEventi ed Iniziative.\nLe vie dei Colori.\nSfilata con tutti i gruppi folkloristici lungo le strade del centro storico. Durante la sfilata nelle piazzette, nei vicoli e anche semplicemente davanti alle loro abitazioni, i coresi offrono ai costumanti dolcetti e bevande tipici.\nCori, Citt\u00e0 da Mangiare.\nDurante la manifestazione, con l'aiuto dell'Ente Carosello Storico dei Rioni di Cori e delle taverne allestite per il Palio, i gruppi folkloristici avranno la possibilit\u00e0 di degustare i piatti tipici coresi allietando i commensali con i loro canti e balli.\nArte nel folklore.\nDurante la loro permanenza a Cori i ragazzi dei gruppi folkloristici hanno la possibilit\u00e0 di visitare il Museo della Citt\u00e0 e del Territorio, le bellezze paesaggistiche e il mare della Provincia di Latina. Per chi lo richiede, durante la loro giornata libera, ad ogni gruppo viene data la possibilit\u00e0 di visitare Roma con il supporto e l'aiuto delle guide dell'organizzazione."}
{"id": "2235095", "revid": "34048", "url": "https://it.wikipedia.org/wiki?curid=2235095", "title": "Rifugio Regina Elena", "text": "Il rifugio Regina Elena \u00e8 un rifugio alpino situato al fondo della valle della Valletta, ad ovest del monte Argentera, nelle Alpi Marittime, nel comune di Valdieri (CN), ad una quota di 1850 s.l.m.\nStoria.\nUn primo rifugio fu realizzato nel 1966 dalla stessa sezione di Genova dell'A.N.A. Si trattava di una costruzione prefabbricata, messa in opera nell'estate ed inaugurata il 18 settembre 1966. Questo primo rifugio fu distrutto dallo spostamento d'aria causato da alcune valanghe durante l'inverno 1970-71.\nLa sezione decise allora di ricostruire il rifugio in muratura, a breve distanza dalla prima costruzione. Dopo una lunga fase di raccolta fondi, i volontari dell'A.N.A. si misero al lavoro nell'estate 1980, sotto la direzione dell'ing. Renzo Less, che don\u00f2 anche i materiali utilizzati per la costruzione. I lavori terminarono l'anno successivo, ed il nuovo rifugio fu inaugurato il 13 settembre 1981.\nIl rifugio \u00e8 dedicato ad Elena del Montenegro, moglie di Vittorio Emanuele III e regina d'Italia dal 1900 al 1946.\nCaratteristiche e informazioni.\n\u00c8 una costruzione in muratura ad un piano, posta al fondo della valle della Valletta, in alta valle Gesso, ad una quota di 1850 . Dispone di 14 posti letto in dormitorio comune e locale uso cucina; non offre n\u00e9 servizio ristorazione n\u00e9 servizio bar. Non \u00e8 presente un locale invernale.\n\u00c8 aperto nel periodo estivo, e gestito dai volontari della sezione A.N.A. di Genova. I gestori consigliano di prendere contatti telefonici prima di recarsi al rifugio, per assicurarsi che sia aperto.\nAccessi.\nDalle Terme di Valdieri si risale il vallone dell'Argentera seguendo la strada che porta anche al rifugio Valasco. Si prosegue sempre dritti fino al pian della Casa del Re dove termina la strada, indi si prosegue per facile sentiero fino a giungere al rifugio (circa 0,5 h dal pian della Casa del Re)."}
{"id": "2235096", "revid": "1272592", "url": "https://it.wikipedia.org/wiki?curid=2235096", "title": "Tzada Cristian", "text": "Tzada Cristian, nota anche come Tzada Crestian, Tzada Christian o Tsaeda Kristian, \u00e8 una piccola cittadina che si trova nella zona di Asmara (Eritrea).\nOrigini del nome.\nIl centro ha origini molto antiche e fu fondato forse gi\u00e0 nel X secolo a.C. Letteralmente \"Tzada\", in tigrino, significa \"bianco\" e \"Cristian\" significa \"cristiano\". L'origine del nome sarebbe dovuta alla presenza di una collina composta da roccia calcarea bianca nelle vicinanze. Un santuario in cima alla collina ne costituirebbe il primo nucleo abitativo.\nStoria.\nSecondo la tradizione la Regina di Saba, moglie del re d'Israele Salomone (1011 a.C. circa - 911 a.C. circa) avrebbe partorito proprio nei territori ove sorge l'odierna Tzada Cristian il figlio avuto dal Re d'Israele Salomone, il futuro primo imperatore d'Etiopia Menelik I. Per ricordare tale avvenimento, fu costruito dapprima un tempio sabeo, poi trasformato nella chiesa cristiana copta da cui deriva il nome della cittadina.\nDurante l'occupazione italiana, anche a Tzada Cristian erano presenti diverse concessioni di terre a italiani.\nIl genovese Cav. Ettore Massardo (1890 - 1977) dirigeva la conceria di Asmara negli anni Trenta; per questo motivo era noto presso gli abissini con lo pseudonimo di \"conciatori\". Si impegn\u00f2 nella direzione di un piccolo cantiere a Tzada Cristian per la costruzione di una diga. L'opera idraulica serviva agli abitanti per portare l'acqua nel villaggio, non essendoci ancora un moderno sistema di collegamento idrico. La piccola opera idraulica venne subito chiamata dai residenti \"Mai Conciatori\", ovvero \"L'acqua del conciatore\". \nNella cittadina fece costruire una casa con scuderie e stalle, copiando la struttura della domus romana. Infatti vi era un giardino interno, con un \"impluvium\" che permetteva di convogliare l'acqua che, filtrata, serviva per i normali usi domestici. Attualmente, parte della villa \u00e8 abitata da custodi, mentre un'altra parte \u00e8 stata concessa alla scuola locale e ad altri enti (in particolare le stalle e le scuderie che sono state a tal fine riattate).\nMonumenti e luoghi d'interesse.\nA Tzada Cristian \u00e8 presente una stazione ferroviaria, in cui ferma il treno della linea Asmara-Massaua. Vi sorge anche l'antico santuario da cui la cittadina prende il nome. A fianco alla Chiesa copta si pu\u00f2 trovare il cimitero con numerose tombe. Una strada asfaltata collega la cittadina alla capitale Asmara, distante una decina di chilometri circa, mentre le altre strade sono prevalentemente sterrate. \nEconomia.\nL'economia \u00e8 di tipo prevalentemente agricolo. Tradizionalmente in tutta l'Eritrea, i terreni agricoli erano considerati di propriet\u00e0 pubblica e la loro assegnazione era organizzata secondo un sistema analogo agli open fields inglesi, con una rotazione periodica degli appezzamenti che consentiva ai contadini condizioni di parit\u00e0. \nSociet\u00e0.\nLa cittadina \u00e8 retta da un consiglio formato prevalentemente da persone anziane e da una figura equiparabile al nostro sindaco, detto \"cicc\u00e0.\" \u00c8 presente una scuola per i bambini.\nNella chiesa copta sono conservati i testi delle Sacre Scritture nell'antica lingua Ghez, lingua ufficiale della chiesa cristiana copta etiopica e utilizzata nella liturgia e in documenti scritti esclusivamente dal clero, come il latino per la Chiesa Cattolica Romana.\nLa popolazione \u00e8 di religione copta."}
{"id": "2235098", "revid": "287204", "url": "https://it.wikipedia.org/wiki?curid=2235098", "title": "Awantipora", "text": "Awantipora \u00e8 una citt\u00e0 dell'India di 6.250 abitanti, situata nel distretto di Pulwama, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 55' 0 N e 75\u00b0 1' 0 E e ha un'altitudine di 1.581 .\nSociet\u00e0.\nEvoluzione demografica.\nAl censimento del 2001 la popolazione di Awantipora assommava a 6.250 persone, delle quali 3.681 maschi e 2.569 femmine. I bambini di et\u00e0 inferiore o uguale ai sei anni assommavano a 549, dei quali 269 maschi e 280 femmine. Infine, coloro che erano in grado di saper almeno leggere e scrivere erano 2.986, dei quali 2.325 maschi e 661 femmine."}
{"id": "2235104", "revid": "599013", "url": "https://it.wikipedia.org/wiki?curid=2235104", "title": "Chiesa di San Dalmazio (Savona)", "text": "La chiesa di San Dalmazio \u00e8 la parrocchiale del quartiere di Lavagnola a Savona e sorge su una collinetta poco fuori dall'abitato.\nStoria e descrizione.\nEdificio di origini anteriori al Mille, viene citato per la prima volta in documenti nel 1180 circa. Nel 1578 giungono nella chiesa i frati dell'Ordine francescano che la ampliano e vi costruiscono un convento il cui chiostro \u00e8 ancora oggi visibile a fianco della chiesa. Lavori di ampliamento e abbellimento si succederanno dalla met\u00e0 del XVIII secolo fino al 1954. La chiesa \u00e8 oggi divisa in tre navate con 4 ampie cappelle laterali. All'interno, riccamente decorato e affrescato da diversi artisti tra cui Lazzaro De Maestri, si conservano due polittici del 1380 circa, tra cui uno di Barnaba da Modena.\nTra le statue lignee, da notare un \"Sant'Antonio\" del Brilla e una \"Madonna Immacolata\" (1785), un \"San Giuseppe\" (1790) di Filippo Martinengo e un ciclo di affreschi realizzati dal pittore verista Santo Bertelli (1887)."}
{"id": "2235108", "revid": "767487", "url": "https://it.wikipedia.org/wiki?curid=2235108", "title": "Virtus Pallacanestro Bologna 1993-1994", "text": ""}
{"id": "2235110", "revid": "111824546", "url": "https://it.wikipedia.org/wiki?curid=2235110", "title": "Bank of Italy", "text": "Bank of Italy fu fondata da Amadeo Giannini nel 1904 a San Francisco, negli Stati Uniti d'America. Crebbe fino ad arrivare alla fusione con la Bank of America di Los Angeles. Da questa fusione nacque Bank of America, che arriver\u00e0 nel 1945 ad essere la pi\u00f9 grande banca commerciale del mondo con 493 filiali in California e asset per 5 miliardi di dollari. Ad oggi, dopo ulteriori fusioni con altre societ\u00e0, Bank of America \u00e8 la prima compagnia di servizi finanziari al mondo.\nStoria.\nLa banca venne fondata per fornire servizi ai lavoratori ed agli operai della zona, specialmente gli Italiani nel quartiere \"North Beach\" di San Francisco. La banca sopravvisse al terremoto di San Francisco del 1906, e fu una delle prime a fornire prestiti per la ricostruzione della citt\u00e0. Il Bank of Italy Building, che dopo diventer\u00e0 National Historic Landmark, venne inaugurato nel 1908; Giannini aveva il suo ufficio in un'area aperta al primo piano.\nNel 1909 la banca inizi\u00f2 l'apertura di filiali in altre citt\u00e0 ed arriv\u00f2 ad averne 24 nel 1918; a quel tempo era il pi\u00f9 grande sistema di filiali concentrato in un unico stato. Assunse il nome di Bank of America negli anni venti. Come presidente della nuova compagnia, Giannini guid\u00f2 l'espansione della banca e mantenne la carica fino alla sua morte nel 1949. Amedeo Giannini e Bank of Italy furono anche alla base del film di Frank Capra \"La follia della metropoli\", uscito nel 1932."}
{"id": "2235112", "revid": "287204", "url": "https://it.wikipedia.org/wiki?curid=2235112", "title": "Arnia (citt\u00e0)", "text": "Arnia \u00e8 una citt\u00e0 dell'India di 9.057 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 31' 0 N e 74\u00b0 47' 60 E e ha un'altitudine di 268 .\nSociet\u00e0.\nEvoluzione demografica.\nAl censimento del 2001 la popolazione di Arnia assommava a 9.057 persone, delle quali 4.691 maschi e 4.366 femmine. I bambini di et\u00e0 inferiore o uguale ai sei anni assommavano a 1.131, dei quali 622 maschi e 509 femmine. Infine, coloro che erano in grado di saper almeno leggere e scrivere erano 5.932, dei quali 3.393 maschi e 2.539 femmine."}
{"id": "2235113", "revid": "254401", "url": "https://it.wikipedia.org/wiki?curid=2235113", "title": "Montecristo A", "text": "Il Montecristo A \u00e8 l'unico gran coronas normalmente in produzione a Cuba. Il \"Monte\" A, conosciuto anche come il \"Re\", introdotto sul mercato nel 1971, \u00e8 stato per parecchio tempo il sigaro pi\u00f9 costoso al mondo e anche oggi rimane ai primi posti. Un tempo era venduto solo in scatole da 25 pezzi.\nCollegamenti esterni.\nCigars Review, Montecristo A (inglese)"}
{"id": "2235114", "revid": "287204", "url": "https://it.wikipedia.org/wiki?curid=2235114", "title": "Akhnoor", "text": "Akhnoor \u00e8 una citt\u00e0 dell'India di 10.770 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 32\u00b0 53' 60 N e 74\u00b0 43' 60 E e ha un'altitudine di 310 .\nSociet\u00e0.\nEvoluzione demografica.\nAl censimento del 2001 la popolazione di Akhnoor assommava a 10.770 persone, delle quali 5.723 maschi e 5.047 femmine. I bambini di et\u00e0 inferiore o uguale ai sei anni assommavano a 1.198, dei quali 685 maschi e 513 femmine. Infine, coloro che erano in grado di saper almeno leggere e scrivere erano 8.228, dei quali 4.560 maschi e 3.668 femmine."}
{"id": "2235116", "revid": "8660", "url": "https://it.wikipedia.org/wiki?curid=2235116", "title": "Nazionale di rugby a 15 del Benin", "text": "La nazionale di rugby XV del Benin \u00e8 inclusa nel terzo livello del rugby internazionale."}
{"id": "2235124", "revid": "729019", "url": "https://it.wikipedia.org/wiki?curid=2235124", "title": "CAC Wirraway", "text": "Il CAC Wirraway (in aborigeno \"sfida\") fu un monomotore da addestramento ad ala bassa prodotto dall'azienda australiana Commonwealth Aircraft Corporation (CAC) tra il 1939 ed il 1946 ed utilizzato principalmente dalla Royal Australian Air Force durante la seconda guerra mondiale.\nL'aereo fu una versione australiana dell'addestratore statunitense North American NA-16. Nel corso del conflitto il Wirraway serv\u00ec come punto di partenza per la progettazione del caccia d'emergenza CAC Boomerang.\nStoria del progetto.\nTre ufficiali della Royal Australian Air Force, guidati da Lawrence Wackett, vennero mandati oltreoceano in missione nel 1936 per valutare un tipo di aereo per la produzione locale in Australia. L'aereo selezionato fu un North American NA-16. Le licenza di produzione iniziarono nel 1937 e due NA-16 vennero acquistati dalla North American Aviation per servire da prototipi. Tra questi un aereo con carrello fisso designato NA-16-1A dalla North American (simile al BT-9) ed un aereo con carrello retrattile chiamato NA-16-2K dalla North American (simile al BC-1). Il NA-16-1A arriv\u00f2 in Australia nell'agosto 1937 e dopo l'assemblaggio vol\u00f2 per la prima volta a Laverton il 3 settembre dello stesso anno, esattamente due anni prima della guerra dichiarata dalla Germania al Regno Unito e Francia. Il NA-16-2K arriv\u00f2 in Australia nel settembre 1937 e vol\u00f2 poco dopo. Questi aerei ricevettero i numeri A20-1 e A20-2 dalla RAAF.\nIl NA-16-2K fu designato per la produzione. Con diversi cambiamenti strutturali e altri dettagli, come l'installazione di due mitragliatrici sul davanti, e il rafforzamento della struttura per consentire il bombardamento in picchiata, il primo CA-1 Wirraway, con il numero di serie A20-3, fece il primo volo il 27 marzo 1939. L'aereo venne mantenuto dalla CAC per diversi mesi di test e i primi due Wirraway vennero consegnati alla RAAF con numero A20-4 e A20-5, il 10 luglio 1939. A causa della seconda guerra mondiale la RAAF ricevette un totale di sei Wirraway. Quaranta CA-1 Wirraway vennero costruiti prima dell'entrata in servizio del CA-3. Anche se ci sono state particolari modifiche al progetto, il cambiamento nel nome del progetto era dato pi\u00f9 a che fare con la prossima partita di Wirraway che al diverso cambiamento di contratto con il governo. Il CA-5, CA-7, CA-8 ed il CA-9 aerano tutti simili al CA-3 e solo il CA-16 aveva subito cambiamenti radicali nel progetto. Questi includono la modifica alle ali per permettere l'allogiamento di una pesante bomba e freni aerei per il bombardamento in picchiata. Le impostazioni delle ali nei \"bombardieri in picchiata\" (come lo era il CA-16) vennero costruiti sotto la designazione di CA-10A (il CA-10 divenne una variante da bombardamento in picchiata che non fu mai costruita) e adattarli ai CA-3, -5, -7 e -9; 113 Wirraway vennero convertiti. Diciassette Wirraway vennero modificati dopo la guerra e consegnati alla Royal Australian Navy (RAN), le modifiche vennero incorporate sotto la progettazione della CAC di nome CA-20. I 17 includono un CA-1, un CA-5 e numeri di tutte le seguenti varianti e operarono sotto il numero di serie che avevano ricevuto nella RAAF. La produzione continu\u00f2 anche dopo la fine della seconda guerra mondiale; CA-16 A20-757; l'ultimo dei 755 Wirraway costruiti venne consegnato alla RAAF nel luglio 1946.\nImpiego operativo.\nSeconda guerra mondiale.\nCome il suo \"cugino\" americano (entrambi i modelli vennero sviluppati dal NA-16), il North American T-6 Texan ha servito molte forze aeree Alleate nella seconda guerra mondiale, il Wirraway servi come uno dei molti addestratori della RAAF dal 1939. Il modello compi il suo ultimo volo operativo nel 1959 dopo essere stato gradualmente rimpiazzato dal nuovo addestratore Winjeel. Anche se ha servito come addestratore, ha anche servito in ruoli combattivi incluso come caccia d'emergenza. Allo scoppio della guerra del Pacifico nel dicembre 1941, il Wirraways venne equipaggiato in sette squadroni aerei della RAAF: 4, 5, 12, 22, 23, 24 e 25.\nUn gruppo di cinque Wirraway basati a Kluang nella Malaya per compiti addestrativi era presente in combattimento contro le forze terrestri di invasione giapponesi; questi erano in genere pilotati da neozelandesi con osservatori australiani, con qualche successo.\nIl 6 gennaio 1942, i Wirraway del 24\u00ba squadrone tentarono di intercettare gli idrovolanti giapponesi sopra la Nuova Britannia. Due settimane dopo otto Wirraway del 24\u00ba squadrone difesero la citt\u00e0 di Rabaul da 80 bombardieri e caccia giapponesi e con il risultato della distruzione di tutti i Wirraway. Il 12 dicembre successivo il pilota J. S. Archer abbatt\u00e9 un A6M \"Zero\" giapponese dopo averlo notato 300 metri sotto di lui, si \u00e8 buttato contro il nipponico e a aperto il fuoco, mandando lo Zero danneggiato in mare. Questa \u00e8 stata l'unica occasione in cui un Wirraway riusc\u00ec ad abbattere un altro aereo (ed \u00e8 uno in pi\u00f9 del numero abbattuto della sua diretta discendenza, il Boomerang). La versione da caccia del Wirraway oper\u00f2 in Nuova Guinea per un certo periodo in collaborazione con altre forze dell'esercito, fino a che la RAAF non li rimpiazz\u00f2 con il Boomerang e lo statunitense Curtiss P-40.\nMolti squadroni in prima linea della RAAF avevano almeno un Wirraway nelle loro riserve che usavano come aereo per ricevere o mandare visite ai quartieri generali o alle basi. Almeno un aereo (conosciuto come A20-527) volo con la marcatura della United States Army Air Forces.\nDopo-guerra e servizio civile.\nIl servizio nel dopo-guerra del Wirraway continuo nella RAAF come addestratore al Uranquinty e Point Cook e venne presa come forza alla neoformata RAN Fleet Air Arm nel 1948. I Wirraway servirono inoltre allo squadrone della Citizen Air Force (una forza aerea di riserva che la RAAF stabil\u00ec nel 1948) con dei CAC Mustang, equipaggiarono parzialmente, No. 22 (Citt\u00e0 di Sydney), No. 23 (Citt\u00e0 di Brisbane), No. 24 (Citt\u00e0 di Adelaide) and No. 25 (Citt\u00e0 di Perth). La RAN ritir\u00f2 i Wirraway nel 1957, rimpiazzato dai de Havilland Vampire. Dopo che il CAC Winjeel cominci\u00f2 ad essere assegnato ai reparti, la RAAF inizi\u00f2 l'eliminazione graduale dei Wirraway il 4 dicembre 1958 con un fastoso volo cerimoniale a Point Cook per celebrare il suo ritiro da quella base. L'ultimo volo militare avvenne il 27 aprile 1959 quando i CA-16 A20-686 volarono da Tocumwal allo smaltimento.\nNel 1999 un Wirraway si schiant\u00f2 al suolo durante un \"air show\" a Nowra, uccidendo entrambi gli occupanti."}
{"id": "2235127", "revid": "287204", "url": "https://it.wikipedia.org/wiki?curid=2235127", "title": "Achabal", "text": "Achabal \u00e8 una citt\u00e0 dell'India di 5.835 abitanti, situata nel distretto di Anantnag, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 40' 60 N e 75\u00b0 13' 60 E e ha un'altitudine di 1.936 .\nSociet\u00e0.\nEvoluzione demografica.\nAl censimento del 2001 la popolazione di Achabal assommava a 5.835 persone, delle quali 3.097 maschi e 2.738 femmine. I bambini di et\u00e0 inferiore o uguale ai sei anni assommavano a 688, dei quali 366 maschi e 322 femmine. Infine, coloro che erano in grado di saper almeno leggere e scrivere erano 3.248, dei quali 2.103 maschi e 1.145 femmine."}
{"id": "2235131", "revid": "42337", "url": "https://it.wikipedia.org/wiki?curid=2235131", "title": "Mos (antica Roma)", "text": ""}
{"id": "2235133", "revid": "767487", "url": "https://it.wikipedia.org/wiki?curid=2235133", "title": "Prima linea (film)", "text": "Prima linea (\"Attack!\") \u00e8 un film del 1956 diretto da Robert Aldrich, con Jack Palance, Eddie Albert e Lee Marvin: \u00e8 tratto dal racconto \"Fragile Fox\" di Norman Brooks. Il film, critico delle gerarchie militari e delle loro connessioni con i politici, fu prodotto con pochi mezzi e senza la collaborazione dell'esercito americano. Un'associazione di reduci organizz\u00f2 il boicottaggio del film.\nUsc\u00ec in anteprima alla 21\u00aa Mostra internazionale d'arte cinematografica di Venezia nel settembre 1956 dove ottenne il \"Gran premio della critica\".\nTrama.\nNell'inverno del 1944, nella zona delle Ardenne, al confine tra Francia e Belgio, la compagnia della fanteria americana \"Volpe fragile\" si trova in una difficile situazione: il suo comandante \u00e8 il capitano Cooney, che si \u00e8 arruolato per volere del padre, un importante uomo politico a cui serve un figlio \"eroe di guerra\" per la sua carriera politica. Appoggiato dal colonnello Bartlett, Cooney, che credeva di imboscarsi in qualche ufficio di Washington, ha pi\u00f9 volte manifestato in prima linea di essere un vigliacco e di non avere capacit\u00e0 di comando. Per colpa sua, infatti, durante l'attacco a un bunker tedesco su una collina, avevano perso la vita alcuni soldati del plotone del tenente Costa, un duro ed esperto ufficiale, molto affezionato ai suoi uomini.\nIl tenente Costa, con l'aiuto del tenente Woodruff, cerca di far togliere a Cooney il comando della compagnia, senza riuscirci. Il colonnello Bartlett incarica la compagnia \"Volpe fragile\" di perlustrare una piccola cittadina che non si sa se sia occupata dai soldati tedeschi. Cooney, pensando di sbarazzarsi del tenente Costa, lo incarica della pericolosa missione. Quando il plotone sta per entrare nella cittadina i tedeschi, che sono numerosi, aprono il fuoco, facendo molte vittime fra gli americani; si salvano solo Costa e quattro soldati, che si rifugiano in una casa alla periferia del paese. Usando la radio chiedono inutilmente al capitano Cooney d'intervenire con dei rinforzi per potersi sganciare.\nIntanto i soldati di Costa catturano due militari tedeschi delle SS, tra cui un ufficiale, che si erano rifugiati nella cantina della stessa casa occupata dagli americani. Costa uccide l'ufficiale per spaventare e costringere a parlare il soldato, che fornisce preziose informazioni sulle forze asserragliate nel paese. Intanto il tenente Woodruff fa sparare dall'artiglieria americana delle granate fumogene per favorire la fuga di Costa, che, pur ferito ad una gamba, riesce a raggiungere insieme ai suoi uomini e al prigioniero le linee americane. I tedeschi intanto scatenano un contrattacco, impiegando due carri armati che erano nascosti nel paese; nella citt\u00e0, ormai in mano americana, arriva Bartlett che ordina a un terrorizzato Cooney di resistere fino all'arrivo dei rinforzi. A questo punto riappare Costa, che vorrebbe uccidere Cooney, ma Woodruff lo ferma e lo fa calmare. Nello scontro con i tedeschi Costa riesce a mettere fuori uso entrambi i carri tedeschi, ma il secondo mezzo gli schiaccia un braccio con il cingolo.\nNel frattempo Cooney ha praticamente perso il controllo: va in una cantina in cui si sono rifugiati Woodruf e i superstiti del plotone di Costa, e comincia a urlare di voler arrendersi senza combattere, rischiando di farli scoprire dai tedeschi che hanno quasi occupato la citt\u00e0. Costa, gravemente ferito, arriva nella cantina deciso a uccidere Cooney, ma muore prima di farlo; il capitano ora vorrebbe uscire e arrendersi ai tedeschi, ma viene ucciso dal tenente Woodruf con la complicit\u00e0 degli uomini di Costa. Finalmente arrivano i carri americani, che respingono i tedeschi. Il colonnello Bartlett, desideroso di mettere a tacere tutta la faccenda, in cambio del silenzio promuove Woodruf a capitano, ma questi si rifiuta e il film si chiude con Woodruf che chiama il quartier generale per raccontare al comandante della divisione la verit\u00e0.\nRecensione.\n\u00abIl film, che da principio ha un andamento piuttosto incolore, acquista via via forza drammatica attraverso una narrazione serrata, che comprende scene in cui i conflitti psicologici si esacerbano, giungendo a manifestazioni violente. Regia impegnata e molto vigorosa, interpretazione di non comune efficacia da parte di Palance e degli altri. Forse nuoce alla scorrevolezza del film l'intento chiaramente didattico della tesi.\u00bb\nIl film propone una severa critica nei confronti dell'autorit\u00e0 dei gradi militari superiori rappresentati dal cinico colonnello Bartlett, che bada solo a salvaguardare la sua carriera militare, ma anche quella civile successiva alla guerra e dal patologico vigliacco capitano Cooney la cui figura \u00e8 spesso accompagnata da una triste musichetta cos\u00ec come le smorfie che lo caratterizzano rendono il personaggio riprovevole e disgustoso. Nella ribellione del tenente Costa e dei suoi soldati alla minaccia esterna dei nemici e a quella interna del vigliacco sostenuto dalla politica appare anche una critica al sistema politico che per i suoi interessi personali diventa nemico del popolo.\nIl personaggio interpretato da Jack Palance (il Tenente Joe Costa), come richiama il titolo del romanzo ispiratore del film \u00e8 davvero una \"volpe fragile\": astuto in battaglia, la sua fragilit\u00e0 \u00e8 nel dover affrontare il sistema politico-militare che origina la vigliaccheria e il cinismo degli ufficiali che causano la morte dei suoi soldati. Tuttavia il messaggio di Aldrich pi\u00f9 che antimilitarista in senso stretto, sembra rivolto al modo in cui la guerra deve essere combattuta; \u00e8 pur vero che i soldati sono fragili, cinici e consapevoli di essere delle pedine sacrificabili, ma almeno se debbono morire intendono farlo con dignit\u00e0 e guidati da ufficiali che sanno il fatto loro. Si tratta di un tema caro al regista che nell'altro suo capolavoro bellico \"Quella sporca dozzina\" in parte riprende l'argomento: il soldato Wladislaw, interpretato da Charles Bronson, \u00e8 stato infatti condannato a morte per aver ucciso un ufficiale codardo.\nTutti protagonisti della storia, rappresentati in un ambiente che richiama l'origine teatrale del film, sono poi accomunati dal sentimento della paura causato dalla guerra e il loro modo di fronteggiarla che li caratterizza come uomini."}
{"id": "2235141", "revid": "122663807", "url": "https://it.wikipedia.org/wiki?curid=2235141", "title": "Sindaci di Zoagli", "text": "Questo elenco riporta i responsabili dell'amministrazione civica del comune di Zoagli nella citt\u00e0 metropolitana di Genova."}
{"id": "2235148", "revid": "1632387", "url": "https://it.wikipedia.org/wiki?curid=2235148", "title": "Saint Etienne", "text": "I Saint Etienne sono un gruppo musicale indie dance inglese, capeggiato da Sarah Cracknell e attivo dal 1988. L'ex giornalista musicale Bob Stanley e Pete Wiggs sono gli altri componenti abituali della band.\nNome.\nSi chiamano cos\u00ec dal nome non dalla citt\u00e0 francese Saint-\u00c9tienne, ma dalla sua squadra di calcio, ovvero l'Association Sportive de Saint-\u00c9tienne Loire. Questo riscontro \u00e8 anche tangibile nell'intro del disco d'esordio, che \u00e8 uno spezzone di una trasmissione calcistica radiofonica francese, ovvero \"This Is Radio Etienne\".\nStoria del gruppo.\nBob Stanley e Pete Wiggs sono amici d'infanzia ed entrambi svolgono le professioni di DJ e giornalisti a Londra. Ad un certo punto decidono di dar vita a un gruppo musicale e contattano la cantante Sarah Cracknell (figlia di Derek Cracknell, ex assistente alla regia di Stanley Kubrick). Inizialmente alla voce vi sono anche Moria Lambert, che interpreta la prima hit del gruppo, ossia la cover di Neil Young \"Only Love Can Break Your Heart\", e Donna Savage, che invece canta nel successivo singolo \"Kiss and Make Up\". Alla fine Sarah conquista stabilmente il ruolo di cantante principale.\nStabilizzatosi a Camden, il gruppo firma un contratto con la label indipendente Heavenly. Dopo alcuni singoli, pubblicano l'album di debutto, ossia \"Foxbase Alpha\" (settembre 1991). Il disco miscela in una forma crossover diversi generi musicali (dub, dance), ma si pu\u00f2 etichettare come indie pop. La copertina dell'album raffigura la modella Celina Nash. Il gi\u00e0 citato singolo \"Only Love Can Break Your Heart\" \u00e8 cantato da Moira Lambert (voce del gruppo Faith Over Reason). Il brano \"Nothing Can Stop Us Now\" \u00e8 invece caratterizzato dal sample di un brano di Dusty Springfield e sar\u00e0 reinciso una seconda volta dal gruppo con la voce di Kylie Minogue circa due anni dopo.\nIl secondo album del gruppo \u00e8 \"So Tough\" (marzo 1993). Il disco si mantiene sul livello del precedente, senza particolari innovazioni nello stile. Inoltre una caratteristica di entrambi gli album \u00e8 la presenza di spezzoni di film inseriti a far da \"ponte\" tra un brano e l'altro. Anche in questo caso la foto di copertina ritrae la modella Celina Nash, questa volta in una foto da bambina. Il singolo estratto dall'album \u00e8 \"Avenue\", scritto con Maurice Deebank (ex chitarrista dei Felt). In \"Calico\" partecipa come ospite la rapper Q-Tee.\n\"So Tough\" riscuote molto pi\u00f9 successo del precedente ed arriva a classificarsi al settimo posto nella classifica degli Stati Uniti.\nAppena un anno dopo (giugno 1994) il gruppo pubblica un lavoro pi\u00f9 ambizioso e diverso dal punto di vista stilistico. Si tratta di \"Tiger Bay\" (con riferimento all'omonimo film di J. Lee Thompson del 1959), un concept album vagamente incentrato sul tema della morte. L'album \u00e8 composto e registrato in un bosco e contiene dodici tracce prodotte con sonorit\u00e0 dance, techno e anche folk, in una sorta di folktronica ancora sconosciuta ai tempi. Tra gli ospiti del disco vi sono Simon Price, giornalista ed ex collega di Stanley e Wiggs (coautore della title-track) e Shara Nelson, vocalist di \"Unfinished Sympathy\" dei Massive Attack (in \"On the Shore\"). Diversi brani tratti da questo album, che raggiunge l'ottavo posto della classifica statunitense, verranno remixati da numerosi artisti e DJ.\nNel 1996 Sarah Cracknell debutta come solista con l'album \"Lipslide\". Successivamente Sarah torna in studio in Svezia con Stanley e Wiggs per registrare il nuovo album dei Saint Etienne.\nNell'aprile 1998 esce \"Good Humor\". In cabina di regia vi \u00e8 anche Tore Johansson (gi\u00e0 con Franz Ferdinand, The Cardigans e Suede) che decide di affiancare al gruppo una sezione acustica di archi e fiati. \nIl disco per\u00f2 trova spiazzato il pubblico (18\u00ba posto in classifica raggiunto) e soprattutto la critica, nonostante la pubblicazione di due singoli (\"The Bad Photographer\" e \"Sylvia\"). La versione statunitense dell'album comprende anche un secondo CD intitolato \"Fairfax High\" e contenente diverse B-side e remix.\nAnticipato dall'EP \"Places to Visit\" (1999), nel giugno 2000 esce il terzo album del gruppo, \"Sound of Water\". Le registrazioni di questo disco avvengono principalmente a Berlino con Stefan Schneider (Kreidler) e con i fratelli Robert e Ronald Lippok (To Rococo Rot). Il disco risulta influenzato dalla musica ambient e da quella minimalista.\nNel settembre 2002 il gruppo ritorna con un nuovo album. Si tratta di \"Finisterre\" ritorna ad essere accessibile al grande pubblico ma, complice la produzione semplice e le melodie \"sdolcinate\" non ottiene la fortuna prevista.\nNel 2005 esce \"Tales From Turnpike House\". Si tratta di un concept album incentrato sul tema della vita nelle case popolari nel quartiere londinese di Islington. I Saint Etienne in questo album vengono affiancati dagli Xenomania (Brian Higgins e Miranda Cooper). Il brano \"A Good Thing\" viene incluso nel film \"Volver\" di Pedro Almod\u00f3var (2006), mentre il singolo estratto \u00e8 \"Side Streets\".\nA questo punto il gruppo si prende una lunga pausa dai lavori in studio. Nel frattempo pubblica una doppia antologia chiamata \"London Conversation\" (pubblicata anche in un'edizione con allegato DVD).\nNel maggio 2012 il gruppo ritorna con \"Words and Music by Saint Etienne\". Il filo conduttore del disco \u00e8 l'amore del gruppo per la musica: si tratta di un ritorno ai ritmi pop e folk dei primi album.\nCollaborazioni e altri lavori.\nParallelamente ai lavori in studio, i Saint Etienne hanno pubblicato una serie di EP, singoli, B-side, remix, cover, versioni alternative e lavori vari sparsi un po' ovunque. Hanno inoltre collaborato con diversi artisti e hanno realizzato colonne sonore. Molti di questi lavori sono stati pubblicati in edizione limitata o solo in formato digitale.\nNel 1992 collaborano con Flowered Up e The Rockingbirds nello split EP \"The Fred\".\nNel dicembre 1993 hanno pubblicato l'EP \"Xmas 93\" realizzato con Tim Burgess. Nel 1995 invece hanno realizzato con \u00c9tienne Daho un altro EP, \"Reserection\".\nNel 1999 \u00e8 stato pubblicato un album solo per il mercato statunitense, \"Places to Visit\". Nello stesso anno, solo in Giappone, hanno commercializzato \"The Misadventures of Saint Etienne\" (registrato nel 1997), colonna sonora del film indipendente \"The Misadventures of Margaret\". Nel 2000 collaborano con Paul van Dyk nella canzone \"Tell Me Why (The Riddle)\" inserita nell'album \"Out There and Back\" del musicista tedesco. Nel 2001 hanno distribuito \"Interlude\", collezione di B-side solo per il mercato statunitense.\nNel 2005 hanno pubblicato un EP di musica per bambini chiamato \"Up the Wooden Hills\". \nNel 2006 hanno distribuito \"What Have You Done Today Mervyn Day?\", colonna sonora del film omonimo realizzato dallo stesso gruppo.\nNel gennaio 2008 hanno pubblicato \"Boxette\" (edizione limitata e numerata), un box-set di quattro CD contenente le riedizioni degli EP \"I Love to Paint\" (1994), \"Built on Sand\" (1999), \"Aspleep at the Wheels of Steel\" (2004), nonch\u00e9 12 tracce inedite pubblicate sotto il titolo \"Eric Random\".\nNel novembre 2010 hanno pubblicato \"A Glimpse of Stocking\", un album di canzoni di Natale con sette nuove tracce.\nNel periodo iniziale della loro carriera di musicisti, inoltre, Wiggs e Stanley hanno formato un gruppo (in collaborazione con Jarvis Cocker) chiamato Golden, del quale faceva parte la fotomodella Celina Nash (ritratta in copertina degli album). I Golden hanno registrato solo un EP."}
{"id": "2235159", "revid": "983767", "url": "https://it.wikipedia.org/wiki?curid=2235159", "title": "Nazionale di rugby a 15 del Brunei", "text": "La nazionale di rugby XV del Brunei \u00e8 inclusa nel terzo livello del rugby internazionale. La squadra deve ancora fare debutto nella Coppa del mondo di rugby.\nStoria.\nIl rugby a 15, giocato da 105 paesi nel mondo, \u00e8 giocato in Brunei fin dal 1950.\nLa Brunei Rugby Union \u00e8 stata fondata nel 1977, affiliata alla Rugby Football Union. Da quel momento, il Brunei ha inviato regolarmente squadre per partecipare alle competizioni regionali di rugby a 7, in particolare la SCC Sevens a Singapore e la prestigiosa Hong Kong Sevens.\nDa quando \u00e8 entrata a far parte della Asian Rugby Football Union, la squadra di rugby del Brunei ha preso parte a numerose competizioni internazionali. Sebbene attualmente stia registrando un rapporto vittorie-sconfitte piuttosto sfavorevole nella scena internazionale del rugby, il rugby bruneiano \u00e8 in continuo miglioramento con gli sforzi concentrati nello sviluppo dei giocatori giovanili attraverso la squadra Under 19.\nLa squadra del Brunei gioca nella 6\u00aa Divisione asiatica insieme a Indonesia, Cambogia e Laos.\nSquadra Under-19.\nLa Nazionale di Rugby Under 19 del Brunei \u00e8 vista come una piattaforma da cui la Brunei Rugby Football Union cerca di sviluppare giocatori giovani per la squadra maggiore. Attualmente, la squadra Under 19 ha giocato in due tornei asiatici Under 19 di rugby (a settembre 2007) a Lahore, in Pakistan e Taipei, in Taiwan.\nLa prima partita della squadra under-19 \u00e8 stata giocata contro la squadra under-19 pakistana al Fortress Stadium di Lahore. Il Brunei ne \u00e8 uscito vittorioso con un punteggio di 14-5. Lo stile di gioco aperto e frenetico \u00e8 diventato un marchio di fabbrica del team bruneiano, sebbene sia stato sottoposto a pesanti critiche per aver sacrificato la forma e la disciplina in favore di tentativi rapidi consumanti molta energia.\nRosa Giocatori.\nManager: Stuart Alpe\nCoach: Tim Liam, Shafeek Kamalie"}
{"id": "2235161", "revid": "1149807", "url": "https://it.wikipedia.org/wiki?curid=2235161", "title": "Cynder", "text": ""}
{"id": "2235168", "revid": "343261", "url": "https://it.wikipedia.org/wiki?curid=2235168", "title": "Tipi\u1e6daka", "text": ""}
{"id": "2235174", "revid": "232551", "url": "https://it.wikipedia.org/wiki?curid=2235174", "title": "Solfocianuro di potassio", "text": ""}
{"id": "2235185", "revid": "287204", "url": "https://it.wikipedia.org/wiki?curid=2235185", "title": "Panphagia protos", "text": "Panphagia protos \u00e8 un dinosauro sauropodomorfo i cui resti fossili sono stati scoperti nel 2006 nella formazione di Ischigualasto, in Argentina, e descritti scientificamente nel 2009 da Ricardo N. Mart\u00ednez e Oscar A. Alcober.\nL'animale visse circa 228,3 milioni di anni fa, nel Carnico.\nIl nome del genere (dal greco \"pan\", tutto, e \"phagein\", mangiare) allude alla dieta onnivora, mentre il nome della specie (greco \"protos\", primo) al fatto che \u00e8 presentata come la specie pi\u00f9 primitiva conosciuta sinora all'interno dei sauropodomorfi.\nPer l'esemplare che fa da olotipo per la specie \u00e8 stata stimata una lunghezza di m 1,30."}
{"id": "2235198", "revid": "1216132", "url": "https://it.wikipedia.org/wiki?curid=2235198", "title": "Lettere di una novizia", "text": "Lettere di una novizia \u00e8 un romanzo di Guido Piovene del 1941. \u00c8 un romanzo epistolare: il lettore ricostruisce tutta la vicenda attraverso le lettere che i protagonisti si scambiano tra loro.\nTrama.\nNella prima lettera Margherita, detta Rita, una novizia prossima alla monacazione, confessa a Don Giuseppe Scarpa di non essere convinta della sua vocazione. Sottopone cos\u00ec al prete un resoconto della sua infanzia affinch\u00e9 possa emettere il suo giudizio e spiegare il senso di certi avvenimenti, cosa che lei non \u00e8 in grado di fare.\nGli ultimi anni della sua fanciullezza li ha trascorsi con i nonni paterni, dopo la precoce morte del padre e a causa dell'incapacit\u00e0 della madre di svolgere il suo ruolo genitoriale, spesso vittima di crisi amorose. Nonostante non se ne curi, \u00e8 gelosissima della figlia e tende ad allontanare le persone che al suo posto dimostrano affetto nei confronti della ragazzina.\nIl nonno era uno che in casa si dava da fare con piccole riparazioni domestiche; sua peculiarit\u00e0 era una punta di avarizia. La nonna invece non osava sgridare mai la nipote ritenendola troppo sensibile per tollerare un castigo; per questo per rimproverarla aveva escogitato un metodo indiretto: scrivere delle lettere firmate da Ges\u00f9. Tuttavia anche da queste lettere la ragazzina rimaneva molto scossa e profondamente ferita; malgrado fosse a conoscenza che la vera autrice di esse fosse la nonna, la sua fede in Dio continuava ad essere ferma ed indissolubile.\nLa bambina si sente sola e abbandonata dalla madre. Da adulta crede che l'aver trovato il primo amore in due deboli vecchi l'abbia segnata per sempre. Sente l'amore come \u201cprecario e condannato\u201d, prova sfiducia nella naturalezza degli attaccamenti e per questo decide di vivere sempre sola. La vita della bambina seppur vuota e priva dell'affetto materno procede tranquilla e priva di affanni degni di nota. Tuttavia una volta si inventa che la cameriera Maria la picchia, ma il nonno non le crede e anzi la accusa di essere un'ipocrita e una bugiarda. Dopo questo evento si stabilisce di mandarla in collegio. Riferisce (nella lettera) che gli anni della sua adolescenza sono stati un letargo. Inarid\u00ec in poco tempo, divenne docile e fredda, perse anche la fede ma continu\u00f2 a credere per inerzia. Era docile e obbediente seppur scarsa negli studi. Piano piano cess\u00f2 il suo desiderio di tornare a casa e anche il grande affetto nei confronti della nonna. Decide di non amare pi\u00f9 nessuno per dedicarsi completamente a Dio e infatti le sue compagne la infastidiscono con i loro turbamenti sentimentali. Desiderava rimanere per sempre \u201cchiusa e senza contatto\u201d.\nUn giorno, dopo che i nonni erano gi\u00e0 morti, si present\u00f2 al convento Maria, la donna che da bambina aveva accusato di maltrattamenti e Rita prov\u00f2 tanta avversione nel vederla che inizi\u00f2 a dubitare della fermezza della sua carit\u00e0. Tale sentimento di repulsione, del tutto inadatto al suo stato, fa s\u00ec che si insinuino i primi dubbi sulla sua vocazione. A farla dubitare ulteriormente di essa si aggiunge il fatto che negli ultimi tempi non si sente pi\u00f9 tanto fredda, ma anzi sente ridestarsi una eco delle dolcezze e delle fantasie che provava una volta.\nDon Giuseppe Scarpa scrive poi una lettera alla madre superiora del convento in cui risiede Rita. Le comunica della lettera ricevuta dalla ragazza, nonostante lei avesse chiesto di mantenere la massima segretezza al riguardo. Secondo lui la ragazza nutre i normali dubbi che tutte le novizie hanno prima di monacarsi e a suo dire non c'\u00e8 da preoccuparsi. Chiede comunque un'opinione anche alla madre superiora. La madre superiora gli comunica di non preoccuparsi perch\u00e9 la ragazza \u00e8 incline \u201cai riscaldi della mente, alle ubbie\u201d, a cui non bisogna dare nessuna importanza perch\u00e9 la sua vocazione \u00e8 comprovata e la sua anima \u00e8 di fondo buona. Uscire dal convento sarebbe fatale per la sua esistenza.\nAttraverso un'altra missiva, padre Giuseppe Scarpa rassicura Rita sulla sua vocazione, dicendole che Dio l'ha scelta e che anche lui da ragazzo ha avuto i suoi medesimi dubbi. Un'anonima novizia, compagna di Rita, scrive una lettera per denunciare il padre che ha minimizzato sulle perplessit\u00e0 della ragazza, liquidandola con una fredda predica. Riferisce peraltro che Rita da allora si \u00e8 rassegnata al suo destino, timorosa di confessarsi alle madri, reprime i suoi veri sentimenti e finge di essere entusiasta della sua prossima monacazione. Ma la novizia afferma di aver assistito ad un suo sfogo sincero, testimonianza del fatto che sta mentendo e che la sua vocazione non \u00e8 genuina. Il vescovo stabilisce allora che la monacazione sia rimandata di un mese e manda un segretario a condurre un'inchiesta nel convento.\nDon Paolo Conti, il segretario, chiede a Giuseppe Scarpa di inviare al vescovo la lettera con cui Rita aveva esposto i suoi dubbi. Dopo aver condotto l'inchiesta Conti ne comunica l'esito al vescovo: dall'indagine \u00e8 emerso che suore e novizie tutte condividono l'opinione secondo la quale Rita \u00e8 nata per fare la monaca e dunque non sussiste una valida ragione per procrastinare ulteriormente la sua monacazione. Ma pochi giorni dopo Rita scrive a Conti di aver mentito spudoratamente quando \u00e8 stata da lui interrogata; ritiene che la vita religiosa sia per lei come la morte. Conti le ordina allora di parlare apertamente con la madre superiora. Secondo lui la ragazza non ha mai voluto essere suora e ci\u00f2 che ha scritto \u00e8 frutto solo del gusto di esibire se stessa, di ostentare le sue malversazioni con il pretesto ipocrita di giustificarle. Quella che lei ha scambiato per vocazione religiosa non \u00e8 altro che un mezzo per evitare di amare i suoi familiari. Rita \u00e8 solo una grande ipocrita. La ragazza si offende e non capisce perch\u00e9 il fatto di essere stata sincera e la sua richiesta di aiuto siano state cos\u00ec respinte.\nScarpa ritiene di dover avvertire Conti che la madre superiora sa che Rita ha taciuto gran parte delle ragioni profonde per cui si era rifugiata in convento. Lo invita perci\u00f2 ad indagare e Conti esorta allora la fanciulla ad esporgliele. Rita si rende conto del fatto che per non essere ritenuta una bugiarda deve raccontare tutto ci\u00f2 che aveva taciuto, in primis il rapporto con la madre.\nRacconta che dopo poco la morte dei nonni, ella aveva iniziato a mostrarle affetto ma pi\u00f9 come una sorella/ amica e non come una madre. Dapprima si sente capita dalla madre ed \u00e8 entusiasta di quell'interesse che dopo tanti anni finalmente le dimostrava. La preleva dal collegio quando lei ha solo 12 anni e ne fa la sua confidente. Il principale argomento di conversazione tra loro era il pettegolezzo sulle conoscenze della donna. La ragazza si convince di essere nata non per se stessa ma \u201cper guidare e medicare le anime, e specialmente l'anima di sua madre. Trae quindi la conclusione che \u201cogni sua parola doveva avere soltanto una qualit\u00e0, non quella di essere sincera, ma d'essere benefica e di medicare una piaga\u201d, poich\u00e9 la madre \u00e8 una creatura debole. Rita un giorno inizia ad essere annoiata dei colloqui con la madre e a desiderare svaghi pi\u00f9 naturali quali la compagnia di coetanei, i giochi, i vestiti, ecc. ma la madre riesce a convincerla che non sono passatempi degni di lei, cos\u00ec sensibile ed intelligente. Non la lascia mai uscire perch\u00e9 vorrebbe che fosse unicamente il suo sostegno; un giorno per\u00f2 la ragazza decide di uscire di nascosto quando la madre \u00e8 in citt\u00e0 e inizia a riallacciare i rapporti con quelle famiglie che erano state amiche dei nonni.\nNel bel mezzo di una confidenza, la madre inizia a parlare a Rita addirittura del suo amante, seppure indirettamente, per sapere se a parere di lei l'ama davvero. Ma quest'ultima si \u00e8 innamorata a sua volta del figlio della signora Verdi, Giuliano, incontrato per caso un pomeriggio, ed \u00e8 diventata insofferente ai racconti della madre. Anche di fronte ai comportamenti pi\u00f9 eclatanti di un palese rifiuto da parte del signor X nei confronti della madre, Rita formula le spiegazioni pi\u00f9 complesse per convincerla che anche quelli sono indizi di un profondo sentimento. La ragazza nutre per la madre un sentimento di amore-odio.\nL'amato di Rita muore; in lei si accende un moto di rabbia nei confronti della madre, che l'ha sempre soffocata con le sue pene amorose, con i suoi problemi, ignorando completamente la figlia e i suoi sentimenti. Decide cos\u00ec di tornare in convento, dove la madre \u00e8 contenta che torni, sentendosi tradita e ingannata dalle false speranze con cui la figlia l'aveva continuamente illusa. La disprezza e non desidera pi\u00f9 rivederla.\nScarpa apprese le ragioni di Rita scrive a Elisa, sua madre, per convincerla a riaprirle le porte di casa sua, visto che ormai \u00e8 chiaro che non pu\u00f2 diventare suora. La madre racconta la sua versione dei fatti; l'amante le fece infatti sapere che l'aveva lasciata su implorazione di Rita, la quale riteneva che solo cos\u00ec la madre potesse salvarsi. Rita dal canto suo dice che la madre non le ha fatto altro che del male, l'ha diffamata con gli amici e con l'amante Giuliano. La madre minaccia poi di rivelare fatti ancora pi\u00f9 incresciosi circa la colpa di Rita.\nElla per\u00f2 l'anticipa e in una lettera spiega il rapporto che aveva con Giuliano. Ci\u00f2 che l'aveva colpita era la sua intransigenza morale, il suo animo puro, avulso dalla malsanit\u00e0 in cui invece era costretta Rita. Gli chiede continuamente di salvarla perch\u00e9 vuole una vita pulita e vivere con lui. I due programmano di scappare insieme. La madre di Rita ordina alla cameriera Zaira di scrivere una lettera a Don Paolo fingendo di scrivere a sua insaputa ma in realt\u00e0 sotto sua dettatura; la donna per\u00f2 la strappa e ne scrive una di suo pugno perch\u00e9 vuol fargli sapere la verit\u00e0 pura.\nIn questa lettera racconta come 8 anni prima avesse sorpreso i 2 amanti, Rita e Giuliano, \u201cche si tenevano come se lottassero in piedi\u201d , come all'improvviso ci fu un colpo di fucile e l'uomo cadde a terra. La ragazza disse che era innocente ma che se la domestica avesse parlato di ci\u00f2 che aveva visto tutti l'avrebbero accusata. Quando poi la ragazza and\u00f2 in convento, la madre superiora volle convocare la cameriera per intimarla di non raccontare a nessuno di quella disgrazia perch\u00e9 Rita doveva restare in convento e diventare monaca. Tutti avrebbero dovuto mantenere il silenzio, compreso Don Paolo. Don Paolo pensa che Rita gli abbia scritto solo per fare sfoggio delle peggiori inclinazioni morali. Non vuole essere complice di un'assassina, la quale per salvarsi la pelle ed evitare una sanzione penale, ha scelto il convento, quale luogo di asilo, fingendo una vocazione inesistente. L'abbandona a se stessa, chiedendo che non faccia parola a nessuno della loro corrispondenza. Rita gli risponde ancora una volta perch\u00e9 vuole almeno potergli raccontare per filo e per segno la sua versione.\nRiferisce di aver confidato della sua relazione con Giuliano alla cameriera, la quale si era presa molto a cuore la vicenda, tanto che divenne sua complice e consigliera nei momenti difficili. La volta in cui li sorprese insieme stavano litigando perch\u00e9 lui non era pi\u00f9 disposto a scappare con lei e allora ella mentre cercava di aggrapparglisi addosso, sollev\u00f2 il suo fucile da caccia, lo lasci\u00f2 ricadere e a causa dell'urto part\u00ec il colpo. Si rintan\u00f2 allora in camera sua fino all'arrivo della madre, alla quale nell'impeto del litigio confess\u00f2 l'accaduto. La madre non la giustific\u00f2 e quando arrivarono al convento disse alla madre superiora che dovevano tenerla rinchiusa per sempre. In primis, presa dallo spavento, anche lei acconsent\u00ec a quella soluzione, ma quando si rese conto che la sua vocazione non era genuina lo fece presente alla madre che per tutta risposta disse che se fosse uscita dal convento l'avrebbe denunciata.\nDon Paolo, allora, impietositosi, stabilisce di farla uscire di nascosto dal convento. La ragazza viene fatta rifugiare nella casa di una donna, non lontana dal convento. Un giorno lei si affaccia per pochi istanti dalla finestra ma viene avvistata da una signora, la quale dopo aver avuto la certezza che la novizia era scappata, comunica la cosa al marito ed entrambi sono in dubbio se avvertire la madre superiora. L'uomo rimette la decisione a un suo amico, il quale avverte la madre superiora, la quale a sua volta informa Elisa Passi. Ella manda Giacomo, marito di Zaira, a prelevare Rita da quella casa per riportarla in convento. Intanto Don Paolo avverte Rita che sua madre ha incaricato Zaira di mettere in giro la voce della vera ragione per cui si era rifugiata in convento, affinch\u00e9 la polizia fosse indotta a ricercarla.\nDon Paolo allora dapprima vorrebbe far emigrare Rita in un'altra citt\u00e0, ma poi si ravvede e capendo di aver esagerato, seppure sempre mosso dalla piet\u00e0 verso la donna, rimette la faccenda al vescovo. Ma la fanciulla intanto spaventata chiede aiuto al vicino, dal quale vorrebbe essere rapita ed essere messa al sicuro. Il ragazzo si reca dunque nella casa dove lei si trova per sentire cosa abbia da dirgli. Qui per\u00f2 arriva prima Giacomo, che la vuole portare via contro la sua volont\u00e0, ed ella per tutta risposta lo uccide; viene quindi arrestata e condannata. Ella sostiene di averlo ucciso solo per difendersi dal momento che voleva riportarla in convento contro la sua volont\u00e0.\nIn carcere Rita scrive una lettera per riconciliarsi con la madre, nella quale le confessa di averla sempre amata e si rammarica di non essere mai stata capita da lei. Le due hanno un ultimo incontro, dopo il quale la madre si lascia andare sempre pi\u00f9, entrata in un impressionante stato di inerzia, l'ultimo stadio di un male che in lei progrediva da anni. Rita muore di polmonite, dopo aver scontato quasi un anno di carcere. La sua \u00e8 una morte tranquilla, dopo essere stata una detenuta modello, docile e mansueta.\nTemi.\nA dispetto dei molti anni passati dalla stesura del romanzo e dall'ambientazione un po' datata, il libro mantiene una vivacit\u00e0 e un'attualit\u00e0 inattese. La narrazione resta avvincente, grazie alla graduale scoperta di retroscena inattesi: l'autore ci conduce ad un'introspezione nella psicologia dei personaggi, ai ricordi e alle emozioni ormai sedimentate nella loro memoria, con un'acutezza degna del miglior Georges Simenon. Cos\u00ec, mano a mano che si rivelano ulteriori particolari di un passato che si voleva dimenticare, sembra sempre pi\u00f9 chiaro che ci si sta allontanando da ogni possibile soluzione.\nLa finzione delle lettere incrementa la combinazione pluriprospettica delle verit\u00e0, cara a Piovene, e asseconda la categoria morale dell'ambiguit\u00e0. Attraverso le lettere di Rita, tra reticenza e piet\u00e0, si delinea gradualmente la verit\u00e0 dei fatti, non quella dei sentimenti, su cui il giudizio rimarr\u00e0 sospeso.\nIl tema principale \u00e8 quello della monacazione forzata di una giovane donna, di cui riscontriamo precedenti nella storia di Gertrude, narrata da Manzoni ne \"I promessi sposi\", e in quella di Maria, narrata da Verga in \"Storia di una capinera\".\nIl romanzo epistolare permette di esporre verosimilmente una tematica dedicata ai percorsi dell'interiorit\u00e0: pensieri, emozioni, incubi, desideri, ecc. ed \u00e8 un genere molto caro ai lettori dell'800.\nFin dalla lettura del titolo si capisce che il romanzo \u00e8 formato da un insieme di lettere, scritte da molteplici mittenti ad altrettanti destinatari: non c'\u00e8 un'unica voce narrante. Questo espediente provoca la frantumazione e la conseguente moltiplicazione dei punti di vista. Il lettore \u00e8 completamente destabilizzato perch\u00e9 i fatti sembrano assumere continuamente una piega diversa, in base alla versione di ciascun personaggio. Ben presto il fruitore del testo si rende conto che non pu\u00f2 ricostruire la realt\u00e0 dei fatti poich\u00e9 pu\u00f2 solo seguirne le interpretazioni che ne danno i vari personaggi. Non si ha la certezza di nulla, nemmeno alla fine del romanzo. Il lettore infatti resta con il dubbio se Rita sia una vittima o un'assassina.\nAutenticit\u00e0 e menzogna si intrecciano e si contaminano a vicenda, poich\u00e9 non hanno confini ben definiti. Ci\u00f2 che contraddistingue i personaggi \u00e8 la \"malafede\", ossia la menzogna del profondo, quella che non consente di conoscere niente fino in fondo. Rita \u00e8 la prima ad essere totalmente immersa nelle dinamiche della menzogna e alla fine ci\u00f2 che si pu\u00f2 dire di lei \u00e8 che sia vittima di se stessa."}
{"id": "2235199", "revid": "4175", "url": "https://it.wikipedia.org/wiki?curid=2235199", "title": "Nazionale di rugby a 15 del Burkina Faso", "text": "La nazionale di rugby XV del Burkina Faso \u00e8 inclusa nel terzo livello del rugby internazionale."}
{"id": "2235203", "revid": "318966", "url": "https://it.wikipedia.org/wiki?curid=2235203", "title": "Discente", "text": ""}
{"id": "2235213", "revid": "2048388", "url": "https://it.wikipedia.org/wiki?curid=2235213", "title": "Jos\u00e9 Fuenzalida", "text": "Carriera.\nNazionale.\nCon la sua Nazionale Cilena, dopo aver partecipato con l'Under-20 al Campionato sudamericano di calcio Under-20 2005 e al Campionato mondiale di calcio Under-20 2005, viene convocato per il Campionato mondiale di calcio 2014. Partecipa anche alla Copa Am\u00e9rica 2015 in Cile, che \u00e8 stata vinta dalla sua nazionale, pur non essendo mai sceso in campo.\nViene convocato per la Copa Am\u00e9rica Centenario negli Stati Uniti. Segna il suo primo gol in questa competizione nella prima partita del girone contro l'Argentina persa 2 a 1. Il 22 giugno 2016 invece segna il secondo gol del 2-0 in semifinale contro la Colombia, giocando inoltre da titolare la finale contro l'Argentina. Nel torneo ha giocato tutte e 6 le partite, di cui le ultime 4 da titolare.\nStatistiche.\nPresenze e reti nei club.\n\"Statistiche aggiornate al 4 dicembre 2021.\""}
{"id": "2235224", "revid": "110157", "url": "https://it.wikipedia.org/wiki?curid=2235224", "title": "97P/Metcalf-Brewington", "text": "La Cometa Metcalf-Brewington, formalmente indicata 97P/Metcalf-Brewington, \u00e8 una cometa periodica del Sistema solare, scoperta da Joel H. Metcalf il 15 novembre 1906 come un oggetto della dodicesima magnitudine. Perduta per quasi un secolo, la cometa \u00e8 stata riscoperta da Howard J. Brewington e da William A. Bradfield il 7 gennaio 1991. Quest'ultimo ha tardato a comunicare le proprie osservazioni e la cometa oggi non porta il suo nome.\nDurante il ritorno del 1991 la cometa ha subito un incremento di luminosit\u00e0 di circa 10 magnitudini. Essa \u00e8 un esempio di un piccolo numero di comete della famiglia di Giove che hanno esibito un comportamento analogo: entrate nella fase di \"outburst\" prima o dopo il passaggio al perielio, queste comete hanno manifestate un incremento della luminosit\u00e0 di 9 magnitudini. Le altre sono state: la 41P/Tuttle-Giacobini-Kres\u00e1k nel 1973, la 98P/Takamizawa nel 1984 e la 17P/Holmes nel 2007."}
{"id": "2235226", "revid": "767487", "url": "https://it.wikipedia.org/wiki?curid=2235226", "title": "Il bosco animato", "text": "Il bosco animato \u00e8 un film del 1987 diretto da Jos\u00e9 Luis Cuerda."}
{"id": "2235229", "revid": "1048993", "url": "https://it.wikipedia.org/wiki?curid=2235229", "title": "Frank Bra\u00f1a", "text": ""}
{"id": "2235231", "revid": "438678", "url": "https://it.wikipedia.org/wiki?curid=2235231", "title": "Ricordi della casa gialla", "text": "Ricordi della casa gialla (\"Recorda\u00e7\u00f5es da casa amarela\") \u00e8 un film del 1989 scritto, diretto ed interpretato da Jo\u00e3o C\u00e9sar Monteiro, primo di una trilogia cinematografica incentrata sulla surreale figura di Jo\u00e3o de Deus, alter-ego dello stesso regista.\nTrama.\nJo\u00e3o de Deus \u00e8 un uomo anziano che vive in una pensione familiare di poche pretese nella parte vecchia di Lisbona. Tormentato da malattie e avversit\u00e0, l'uomo trova conforto nell'erotismo, nella musica di Schubert e nella passione per il cinema. Quando egli attenta alla virt\u00f9 della figlia del padrone di casa viene cacciato dalla pensione. Solo e privo di ogni risorsa, si deve confrontare con le durezze della vita urbana, fino a finire in un ospizio."}
{"id": "2235233", "revid": "300067", "url": "https://it.wikipedia.org/wiki?curid=2235233", "title": "Russ Schoene", "text": "Ha iniziato la carriera all'universit\u00e0 di Tennessee-Chattanooga, con la quale ha partecipato al torneo NCAA del 1982, del quale \u00e8 stato nominato MVP. Nell'arco del suo anno da senior ha totalizzato 13,6 punti e 7 rimbalzi di media.\nScelto al 2\u00ba giro dai Philadelphia 76ers, ha disputato 4 stagioni tra i professionisti, con 5,1 punti per partita.\nIn Italia ha vestito le divise di Milano, Verona, Napoli e, a fine carriera, Virtus Bologna. \u00c8 stato \"assistant coach\" all'Universit\u00e0 di Washington."}
{"id": "2235235", "revid": "438678", "url": "https://it.wikipedia.org/wiki?curid=2235235", "title": "Voci lontane... sempre presenti", "text": "Voci lontane... sempre presenti (\"Distant Voices, Still Lives\") \u00e8 un film del 1988 diretto da Terence Davies.\nFu presentato alla Quinzaine des R\u00e9alisateurs del 41\u00ba Festival di Cannes."}
{"id": "2235240", "revid": "104458", "url": "https://it.wikipedia.org/wiki?curid=2235240", "title": "Atenolfo di Benevento", "text": ""}
{"id": "2235243", "revid": "438678", "url": "https://it.wikipedia.org/wiki?curid=2235243", "title": "Iacob", "text": "Iacob \u00e8 un film di Mircea Daneliuc del 1988"}
{"id": "2235244", "revid": "125423087", "url": "https://it.wikipedia.org/wiki?curid=2235244", "title": "Safrolo", "text": "Il safrolo \u00e8 un composto aromatico tossico presente in alcuni vegetali di uso comune anche nell'alimentazione umana. Per la sua tossicit\u00e0, \u00e8 classificato come sostanza antinutrizionale.\n\u00c8 presente nel prezzemolo, nel pepe nero, nell'anice stellato, nella noce moscata, nel cacao e nel sassofrasso. Le principali fonti del composto sono gli olii di sassofrasso e di canfora. Non \u00e8 invece affatto presente nello zafferano, anche se varie fonti lo riportano confondendolo, in realt\u00e0, con l'aldeide safranale, ben diversa sia per struttura sia per l'effetto farmacologico.\nIl composto \u00e8 epatocancerogeno (secondo esperimenti condotti sui ratti).\nViene utilizzato per produrre MDMA (Ecstasy): il processo prevede l'isomerizzazione a isosafrolo, l'ossidazione del doppio legame per formare il corrispondente chetone e l'amminazione riduttiva con metilammina."}
{"id": "2235253", "revid": "22164703", "url": "https://it.wikipedia.org/wiki?curid=2235253", "title": "Giuseppe de Blasiis", "text": ""}
{"id": "2235254", "revid": "438678", "url": "https://it.wikipedia.org/wiki?curid=2235254", "title": "Magn\u00fas (film 1989)", "text": "Magn\u00fas \u00e8 un film di \u00der\u00e1inn Bertelsson del 1989"}
{"id": "2235255", "revid": "86599", "url": "https://it.wikipedia.org/wiki?curid=2235255", "title": "Cratere Enopide", "text": ""}
{"id": "2235258", "revid": "2011865", "url": "https://it.wikipedia.org/wiki?curid=2235258", "title": "Don Carlos (tragedia)", "text": "Don Carlos (in tedesco \"Don Karlos, Infant von Spanien\") \u00e8 una tragedia in cinque atti di Friedrich Schiller; fu ispirata dagli smisurati versi anonimi usciti a Weimar, e fu rappresentata per la prima volta il 29 agosto 1787 al Deutsches Schauspielhaus di Amburgo.\nIl dramma \u00e8 incentrato intorno alla figura di Rodrigo, marchese di Posa, simbolo della libert\u00e0 e della tolleranza, in opposizione al cieco assolutismo di Filippo II di Spagna.\nPer questo l'opera incarna perfettamente lo spirito pre-romantico dello Sturm und Drang.\nNonostante Carlos non fosse figlio naturale di Elisabetta, e nel dramma l'incontro e innamoramento tra i due precede la loro conoscenza della prossima parentela, alcuni sostengono che in \"Don Carlos Infant von Spanien\" gi\u00e0 traspare il mito archetipico del complesso edipico freudiano nel rapporto tra Filippo e il figlio Carlos, che contende al padre l'amore di Elisabetta di Valois, moglie del monarca spagnolo, e nel tema dell'infanticidio.\nIl dramma schilleriano sar\u00e0 la fonte principale di Giuseppe Verdi per il Grand Op\u00e9ra \"Don Carlo\", in 5 atti, rappresentato per la prima volta a Parigi l'11 marzo 1867 su libretto di Camille du Locle e Joseph M\u00e9ry."}
{"id": "2235260", "revid": "438678", "url": "https://it.wikipedia.org/wiki?curid=2235260", "title": "La piccola Vera", "text": "La piccola Vera \u00e8 un film del 1988 diretto da Vasilij Pi\u010dul.\nFu la prima pellicola ufficiale del cinema sovietico a contenere una scena di sesso."}
{"id": "2235266", "revid": "438678", "url": "https://it.wikipedia.org/wiki?curid=2235266", "title": "La madre (film 1989)", "text": "La madre \u00e8 un film del 1989 diretto da Gleb Panfilov.\nFu presentato in concorso al Festival di Cannes 1990."}
{"id": "2235273", "revid": "767487", "url": "https://it.wikipedia.org/wiki?curid=2235273", "title": "Appuntamento al buio (film 2006)", "text": "Appuntamento al buio (\"Blind Dating\") \u00e8 un film commedia romantica del 2006, diretto da James Keach e interpretato da Chris Pine.\nIn Italia il film \u00e8 disponibile in DVD dal 17 gennaio 2008.\nTrama.\nDanny, un ragazzo di origini italiane, \u00e8 cieco dalla nascita, ma non ha mai accettato la sua situazione, cercando di comportarsi come i suoi coetanei e riuscendo anche a giocare a basket. Mentre valuta la possibilit\u00e0 di farsi impiantare un sistema che potrebbe permettergli di acquisire un minimo di vista, il fratello Larry cerca di combinargli degli appuntamenti per rimediare al fatto che, con la sua timidezza, non ha mai avuto una ragazza. Durante i fallimentari tentativi di Larry, Danny incontra Leeza, l'infermiera che lavora nello studio oculistico dove Danny dovrebbe fare l'intervento. I due ragazzi cominciano a frequentarsi e sembrano fatti l'uno per l'altra, ma Leeza \u00e8 promessa sposa in un matrimonio combinato. Danny far\u00e0 di tutto per rimanere assieme a Leeza.\nCuriosit\u00e0.\nDurante i titoli di coda, nella versione italiana, la canzone \"Suddenly I See\" della cantante scozzese KT Tunstall \u00e8 stata sostituita da \"Splendida\" degli Sugarfree."}
{"id": "2235278", "revid": "438678", "url": "https://it.wikipedia.org/wiki?curid=2235278", "title": "Skydds\u00e4ngeln", "text": "Skydds\u00e4ngeln \u00e8 un film del 1990 diretto da Suzanne Osten.\nFu presentato alla Quinzaine des R\u00e9alisateurs del 43\u00ba Festival di Cannes."}
{"id": "2235291", "revid": "767487", "url": "https://it.wikipedia.org/wiki?curid=2235291", "title": "Lilja 4-ever", "text": "Lilja 4-ever \u00e8 un film del 2002 diretto da Lukas Moodysson.\nIl fatto narrato si basa in larga parte sulla vita reale di Dangoule Rasalaite.\nTrama.\nLa sedicenne Lilja abita in un quartiere povero della periferia di Paldiski, citt\u00e0 estone un tempo sovietica. L'idea che tra pochi giorni potr\u00e0 partire per l'America la rende entusiasta: il nuovo compagno della madre ha deciso di trasferire l\u00ec tutta la famiglia. Ma una sera le viene comunicato che lei potr\u00e0 raggiungerli solamente in un secondo tempo, comprendendo quindi di venire abbandonata. Rimasta sola e costretta a cedere l'appartamento alla zia, finisce in ristrettezze economiche, tanto da decidere di non andare pi\u00f9 a scuola.\nLa sua migliore amica Nata\u0161a la porta in discoteca, dove l'amica inizia a mettersi in mostra e abborda un facoltoso straniero con cui se ne va in albergo, mentre Lilja la aspetta per strada; al ritorno Nata\u0161a le mostra i soldi guadagnati. Il padre di Nata\u0161a scopre il denaro e la ragazza afferma che quei soldi sono di Lilja, guadagnati prostituendosi. La voce che Lilja sia una ragazza facile inizia a spargersi per il quartiere in modo cos\u00ec insistente che tutti la credono tale e, quasi come fosse una conseguenza, viene violentata dal gruppo dei suoi ex amici. L'unica persona rimastagli fedele \u00e8 Volodja, un ragazzino innamorato di lei che ha una situazione ancora pi\u00f9 disperata della sua: il padre, alcolizzato, oltre a picchiarlo ogni giorno spesso lo butta fuori di casa.\nLa situazione si fa sempre pi\u00f9 disperata: un giorno la madre comunica ai servizi sociali la rinuncia alla patria potest\u00e0, la ragazza non ha pi\u00f9 soldi e decide di tornare alla discoteca dove aggancia un facoltoso occidentale, che per\u00f2 dopo la malmena; \u00e8 quindi avvicinata da Andrej, un giovane ragazzo dal viso pulito e dal sorriso affascinante che inizia a corteggiarla iniziando una relazione. Andrej propone di partire insieme per la Svezia, dove dice di abitare. Lilja \u00e8 entusiasta dell'idea, tanto che Andrej ha pensato a tutto, ha procurato il passaporto, il biglietto del volo, ma trova l'opposizione di Volodja che, sentendosi solo ed abbandonato si suicida con un'overdose di medicinali. La ragazza, poco prima di giungere all'aereoporto, viene accompagnata da un amico di Andrej che, all'arrivo in Svezia, le prende il passaporto.\nLa ragazza viene intrappolata in un giro di prostituzione: segregata in un anonimo appartamento, obbligata a uscire solamente per incontrare i clienti, viene picchiata ad ogni accenno di ribellione. Sola ed angosciata, Lilja comincia ad avere delle allucinazioni nelle quali sogna di parlare con Volodja, ed il ragazzo le fa notare che il suo aguzzino non ha chiuso la porta dell'appartamento: Lilja riesce a scappare e inizia a vagare per le strade della citt\u00e0 ma, ignara della lingua, privata del passaporto, impossibilitata a denunciare alle autorit\u00e0 e in preda alla disperazione, si suicida ripensando ai suoi ultimi momenti di felicit\u00e0 con Volodja.\nColonna sonora.\nLa colonna sonora \u00e8 composta da brani di musica classica e musica dance, quali molti pezzi dell'ex gruppo svedese Antiloop, tra cui spicca il pezzo \"Mein Herz Brennt\" dei Rammstein, che apre e chiude il film.\nDistribuzione.\nIl film ha incassato in patria all'incirca 184,000 dollari."}
{"id": "2235303", "revid": "767487", "url": "https://it.wikipedia.org/wiki?curid=2235303", "title": "Un buco nel mio cuore", "text": "Un buco nel mio cuore (\"Ett h\u00e5l i mitt hj\u00e4rta\") \u00e8 un film del 2004 diretto da Lukas Moodysson."}
{"id": "2235306", "revid": "599013", "url": "https://it.wikipedia.org/wiki?curid=2235306", "title": "Palla di cannone", "text": "La palla di cannone era un tipo di proiettile utilizzato nei primi cannoni, privo di carica esplosiva interna (al contrario delle granate), sparato da armi individuali o da cannoni, bombarde e mortai. Come dice il nome, la palla di cannone \u00e8 di forma sferica; il suo diametro \u00e8 leggermente minore di quello del calibro dell'arma da cui viene sparato il cannone era principiante fatto di rame\nStoria.\nLa palla di cannone \u00e8 stata inventata nel periodo fra il Medioevo ed il Rinascimento, ricavandola da pietre scolpite e rivestite, ma con l'inizio del XVII secolo, venivano fuse direttamente in leghe di ferro. Era usata come il proiettile pi\u00f9 efficace a forare il legno degli scafi delle imbarcazioni nemiche, fortini, o postazioni fisse e come artiglieria di lungo raggio. Assieme alle pallottole e ai pallini, la palla di cannone era uno tra i primi proiettili usati nelle armi da fuoco. La palla di cannone era molto popolare durante gran parte dell'era della navigazione, rimpiazzata dopo l'invenzione di Benjamin Robins dei pallottole incamiciate in rame nella met\u00e0 del XIX secolo.\nLa palla di cannone \u00e8 stata totalmente rimpiazzata dai moderni proiettili delle armi portatili o dalle granate in artiglieria. Vengono per\u00f2 ancora usate nelle repliche degli arsenali storici. I proiettili a palla vengono ancora usati nei fucili da caccia.\nDescrizione.\nLa palla di cannone doveva avere un diametro leggermente inferiore a quello della bocca da fuoco (la differenza fra il diametro della canna e quello della palla era chiamata \"vento\"), dato che, in caso contrario, la palla si sarebbe inceppata nella canna. A partire dalla seconda met\u00e0 del XIX secolo, quando \u00e8 iniziato l'utilizzo delle artiglierie a canna rigata, il vento \u00e8 stato annullato, creando attorno al proiettile (non pi\u00f9 sferico) una incamiciatura di materiale facilmente plasticizzabile, che permetteva al proiettile di adattarsi alla rigatura della canna. Il vento doveva essere limitato, in quanto questo faceva s\u00ec che il colpo scuotesse la canna e causasse una fuoriuscita del proiettile ad un angolo leggermente diverso da quello fissato."}
{"id": "2235307", "revid": "767487", "url": "https://it.wikipedia.org/wiki?curid=2235307", "title": "Non desiderare la donna d'altri (film 2004)", "text": "Non desiderare la donna d'altri (in originale \"Br\u00f8dre\", letteralmente \"Fratelli\") \u00e8 un film del 2004 diretto da Susanne Bier.\nIl film si \u00e8 aggiudicato diversi riconoscimenti, tra i quali il premio del pubblico al Sundance Film Festival del 2005.\nNel 2009 \u00e8 stato realizzato un remake, intitolato \"Brothers\", diretto dal regista Jim Sheridan ed interpretato da Tobey Maguire, Natalie Portman e Jake Gyllenhaal.\nTrama.\nMichael ha una moglie, Sarah, due figlie e una promettente carriera militare, mentre l'unico problema nella sua vita \u00e8 il fratello minore Jannik, che da sempre vive ai margini della legalit\u00e0. Michael \u00e8 in procinto di partire per una missione in Afghanistan ma prima della sua partenza va a prendere il fratello appena uscito di prigione.\nUn giorno Sarah viene raggiunta dalla terribile notizia della scomparsa di Michael, disperso in missione dopo che l'elicottero su cui si trovava \u00e8 precipitato. Sarah trova appoggio in Jannik che si dimostra all'altezza della situazione, prendendosi cura della famiglia del fratello. Dopo aver elaborato il lutto, tra Sarah e Jannik scoppia la passione da tempo frenata, ma inaspettatamente Michael torna a casa estremamente traumatizzato dai giorni di prigionia."}
{"id": "2235308", "revid": "339392", "url": "https://it.wikipedia.org/wiki?curid=2235308", "title": "Ferrovia Eritrea", "text": ""}
{"id": "2235311", "revid": "599013", "url": "https://it.wikipedia.org/wiki?curid=2235311", "title": "Seweryn Gancarczyk", "text": "Carriera.\nClub.\nInizi\u00f2 a giocare a calcio molto presto. Dopo aver militato in squadre minori polacche come il Podkarpackie Pustynia e l'Hetman Zamo\u015b\u0107, nel 2002 si trasfer\u00ec in Ucraina, passando all'Arsenal Kiev. Dopo una breve parentesi al Volyn' Luc'k, nel 2006 fu acquistato dal Metalist Charkiv, dove tuttora milita, arrivando ad ottenere il ruolo di vicecapitano della squadra.\nSempre nel 2006 ha debuttato nella Nazionale di calcio polacca, in occasione dell'incontro perso contro la Lituania per 0-1, ed \u00e8 stato convocato per partecipare alla fase finale del in Germania.\nNel 2007 \u00e8 stato eletto miglior terzino sinistro in Ucraina.\nNell'inverno del 2008 ottenne un provino con il , ma a causa di un infortunio non ebbe modo di sostenerlo e pertanto ritorn\u00f2 al Metalist.\nNell'ottobre 2009 con la maglia della sua nazionale segna, suo malgrado, un'autorete durante l'ultima partita del girone di qualificazione ai mondiali di calcio 2010 contro la Slovacchia. La partita termina 1-0 per gli slovacchi, che proprio grazie a questa marcatura raggiungono per la prima volta la fase finale di un mondiale."}
{"id": "2235316", "revid": "438678", "url": "https://it.wikipedia.org/wiki?curid=2235316", "title": "Incontri a Parigi", "text": "Incontri a Parigi \u00e8 un film a episodi del 1995 diretto dal registra francese \u00c9ric Rohmer; racconta le vicende sentimentali di alcuni giovani ambientati in diversi luoghi di Parigi che sono anche auto-citazioni delle location di precedenti film del regista.\nTrama.\nAppuntamento alle sette.\nEsther e Horace, due giovani fidanzati, non riescono a conciliare i rispettivi impegni per vedersi pi\u00f9 spesso. SI danno appuntamento per il sabato successivo, ma fuori dall'universit\u00e0 Esther incontra F\u00e9lix, un compagno di corso che la corteggia; F\u00e9lix le rivela che Horace ha appuntamento quasi ogni sera con una ragazza in un caff\u00e8 del Beaubourg, lei dice di non credergli ma le rimane il dubbio.\nEsther viene abbordata al mercato da un simpatico sconosciuto che la corteggia con un pretesto, lei non vuole dargli il proprio numero di telefono ma per una ragione che non sa spiegarsi gli dice che sar\u00e0 alle 19 nel caff\u00e8 che le ha rivelato F\u00e9lix. Subito dopo si accorge che il suo portafoglio \u00e8 sparito dalla borsa, e si d\u00e0 della stupida per non aver capito che il giovane era un borsaiolo.\nA sorpresa arriva a casa sua una ragazza, Aricie, che le riconsegna il portafoglio senza denaro ma con tutti i documenti, l'ha trovato sotto un albero. Chiacchierando, Esther viene a sapere che Aricie ha appuntamento proprio nel caff\u00e8 in questione, al Beaubourg. Le coincidenze sembrano troppe, accetta l'invito della ragazza di recarsi con lei, e qui scopre che Aricie \u00e8 la ragazza con cui si vede Horace, il suo fidanzato. I due fanno finta di non conoscersi, poi Esther li lascia. Horace la insegue e le dice che l'altra non \u00e8 nulla per lui, ma \u00e8 troppo tardi, lei lo lascia. Horace va via a sua volta senza tornare da Aricie; questa paga il conto e lascia il caff\u00e8 proprio nel momento in cui sopraggiunge il giovane che aveva abbordato Esther al mercato, in tempo per l'appuntamento. Lei non scoprir\u00e0 mai che non si tratta del ladro.\nLe panchine di Parigi.\nLa protagonista \u00e8 una giovane insegnante di matematica, il cui rapporto con il fidanzato Beno\u00eet \u00e8 in crisi. La corteggia un coetaneo, insegnante di lettere, che la sollecita a affrontare il problema con il compagno. Lei non vuole andare a casa di lui, che \u00e8 in attesa di trasferirsi in un appartamento da solo, per cui si danno appuntamento in diversi luoghi di Parigi: i lungosenna, la fontana M\u00e9dicis, il cimitero di St. Vincent, il parchi di Belleville, della Villette, di Montsouris, i giardini del Trocad\u00e9ro, le serres d'Auteuil e il Bateau-Lavoir. Lui insiste per mettersi insieme a lei, che resiste alle sue richieste.\nDa un incontro all'altro, la stagione fredda avanza, vedersi in esterni \u00e8 sempre pi\u00f9 problematico. Improvvisamente \u00e8 lei a prendere l'iniziativa: Beno\u00eet si assenter\u00e0 per il fine settimana, propone al ragazzo di recarsi per tre giorni in un hotel di Montmartre, una specie di territorio neutrale. Lui non capisce, ma si adegua anche se li pretende di estendere il gioco fino a incontrarsi alla stazione con tanto di bagagli e recarsi insieme all'hotel.\nTutto sembra funzionare, i due sono felici, raggiungono Montamartre ma improvvisamente lei riconosce Beno\u00eet che sta entrando insieme a una ragazza sconosciuta nello stesso albergo. Le ha mentito, \u00e8 evidente, non \u00e8 partito per lavoro: anche lui conosce l'esistenza di questo alberghetto appartato. Il ragazzo d\u00e0 per scontato che la scoperta dell'infedelt\u00e0 di Beno\u00eet sanzioni la fine definitiva del loro rapporto traballante, ma non \u00e8 cos\u00ec: lei lo accusa di pensare solo a se stesso perch\u00e9 propone di recarsi in un altro albergo, poi alla sua incomprensione gli fa presente che la storia con lui rappresenta solo un complemento di quella con Beno\u00eet, dal momento che con i fidanzato \u00e8 finita non vede ragione di continuare con l'altro.\nMadre e figlio 1907.\nIl protagonista \u00e8 un giovane pittore parigino che riceve nel suo studio la visita di una bella ragazza svedese, studentessa d'arte: l'ha inviata un'amica comune perch\u00e9 lui la accompagni al vicino Mus\u00e9e Picasso. Dal breve dialogo fra i due si capisce che hanno idee molto differenti sull'arte. Inoltre lei sembra non apprezzare la sua pittura.\nLa accompagna al museo ma all'ultimo momento preferisce non entrare perch\u00e9 teme di essere influenzato dalle opere di Picasso mentre si trova in un momento di creativit\u00e0. La svedese entra sola, lui le d\u00e0 appuntamento per la sera alle 21 alla brasserie \u201cLa Coupole\u201d; torna verso l'atelier ma dopo pochi passi incrocia una bella ragazza che lo colpisce talmente da farlo tornare sui propri passi. La segue e vede che entra proprio al museo. A questo punto entra anche lui e torna dalla svedese. I due si mettono a chiacchierare d\u2018arte, il pittore si sposta verso la ragazza sconosciuta, seduta davanti al dipinto \u201cMadre e figlio 1907\u201d, e commenta a alta voce il quadro. Di nuovo pianta in asso la svedese quando vede che la giovane si allontana. La insegue e la ferma per strada. La giovane dice di essere svizzera, in viaggio di nozze, e di essersi interessata al dipinto di Picasso per aiutare il marito, editore d'arte.\nNon sembra insensibile al giovane pittore, ma non \u00e8 interessata al suo corteggiamento. Tuttavia, anche se ha solo un paio d'ore prima dell'appuntamento con il marito, gli chiede di vedere l'atelier. Al contrario della svedese, apprezza la sua arte ma respinge le sue avances anche se lui le rivela che questo colpo di fulmine non gli \u00e8 mai successo con nessun'altra donna. Lo invita a ritornare dalla bella bionda con cui era al museo e se ne va, senza lasciare che lui la baci.\nIl pittore si reca alla brasserie per recuperare almeno il rapporto con la svedese, attende parecchio tempo ma lei, naturalmente, dopo essere stata piantata in asso non si presenta all'appuntamento.\nCritica.\nOltre a un turismo cinematografico in angoli spesso conosciuti, ma non per questo meno affascinanti, della capitale francese, Rohmer si permette di giocare a un turismo sentimentale anche nella propria filmografia: per esempio il boulevard de Courcelles di \"La fornaia di Monceau\" \u00e8 lo stesso del corteggiamento al mercatino, i lungosenna di \"Il segno del leone\" ritornano all'inizio del secondo episodio. Anche dal punto di vista della lavorazione, il regista torna alla semplicit\u00e0 degli esordi, con l'operatore di macchina su una sedia a rotelle e le \"camera car\" effettuate spingendo a mano una Citro\u00ebn 2CV.\nNella trama dei tre diversi episodi, un ruolo importante \u00e8 giocato dal caso: la ragazza che trova il portafoglio \u00e8 la stessa con cui si incontra Horace, l'uomo che entra nell'albergo dove sono diretti i fidanzati clandestini \u00e8 Beno\u00eet, la novella sposa svizzera si reca proprio al museo dov'\u00e8 in visita la studentessa svedese. Al tempo stesso, si intravede una sorta di zona d'ombra nel comportamento dei protagonisti, dal momento che nessuno pu\u00f2 garantirci che le loro parole e azioni corrispondano a verit\u00e0. Il giovane corteggiatore del mercato nel primo episodio (nel quale i protagonisti hanno nomi tratti da Corneille e Racine) \u00e8 un ladro o no? Chi dice la verit\u00e0, Aricie che sostiene di ricevere dieci telefonate al giorno da Horace o Horace che sostiene di essere lui l'oggetto del suo corteggiamento? La ragazza che si interessa al dipinto di Picasso nell'ultimo episodio \u00e8 davvero sposata o lo dice solo per evitare complicazioni? \u00c8 evidente che Rohmer ha sviluppato un rapporto di amore/odio nei confronti della parola, della quale i personaggi si servono per creare uno schermo che mascheri la verit\u00e0 delle loro intenzioni.\nNel percorso turistico di acuto-citazione, Rohmer compie nel terzo episodio una ideale vendetta: la giovane fornaia di Monceau nel primo film della serie Sei racconti morali riceveva un appuntamento serale dal suo corteggiatore, il quale poi lo disertava per aver incontrato lo stesso giorno la donna che sarebbe divenuta sua moglie. Qui invece nel terzo episodio il pittore attende inutilmente al ristorante fino a notte la svedese, soluzione di ripiego dato che la ragazza che veramente gli piace non gli ha dato corda. Vendetta compiuta."}
{"id": "2235322", "revid": "123780300", "url": "https://it.wikipedia.org/wiki?curid=2235322", "title": "Paula Wiesinger", "text": "Attiva negli anni trenta, fu la prima campionessa dello sci alpino italiano, conquistando fra l'altro la medaglia d'oro nella discesa libera ai Mondiali di Cortina d'Ampezzo 1932. Domin\u00f2 i Campionati italiani dalla loro prima edizione nel 1931 al suo ritiro, nel 1936, vincendo quindici titoli sui diciotto messi in palio nelle tre specialit\u00e0 previste all'epoca (discesa libera, slalom speciale e combinata).\nBiografia.\nOttenne i primi successi della sua carriera nel 1931, quando nella prima edizione dei Campionati italiani si aggiudic\u00f2 tutti e tre i titoli in palio (discesa libera, slalom speciale e combinata). L'anno dopo, oltre a bissare i titoli nazionali in discesa libera e combinata, partecip\u00f2 ai Mondiali di Cortina d'Ampezzo, dove vinse la medaglia d'oro nella discesa libera (prima medaglia iridata dello sci alpino italiano) e si classific\u00f2 6\u00aa nella combinata.\nAi Mondiali di Innsbruck 1933 fu 4\u00aa nella discesa libera e a quelli di Sankt Moritz 1934 si piazz\u00f2 6\u00aa nello slalom speciale. Due anni dopo prese parte ai IV Giochi olimpici invernali di (i primi a prevedere gare di sci alpino), dove si classific\u00f2 16\u00aa nella combinata, l'unica prova in programma. Chiuse la carriera in quello stesso anno, nuovamente vincendo i tre titoli ai Campionati italiani.\nSi dedic\u00f2 anche all'arrampicata con notevoli risultati. In particolare insieme a Hans Steger, negli anni '20 e '30 realizz\u00f2 numerose ascensioni sulle Dolomiti.\nMor\u00ec all'Alpe di Siusi il 12 giugno 2001."}
{"id": "2235324", "revid": "124572598", "url": "https://it.wikipedia.org/wiki?curid=2235324", "title": "Sergio Maltagliati", "text": "Biografia.\nSergio Maltagliati inizia la sua formazione musicale nella Banda Gialdino Gialdini della sua citt\u00e0 nei primi anni settanta, suonando il clarinetto piccolo in MIb.\nFrequenta il Conservatorio Luigi Cherubini di Firenze, diplomandosi nel 1980 in Trombone. Dal 1981 al 1982 fa parte della Banda musicale della Guardia di Finanza.\nSuccessivamente si occupa di pittura, arte digitale e dal 1997 esclusivamente di musica su Internet. Programmatore sperimentale di Visual Music, progetta e realizza \"opere\" automatiche sonoro/visuali interattive e web-based.\nIl suo lavoro \u00e8 stato esposto in festival, gallerie e istituzioni anche internazionali, tra cui: HyperArt Web Gallery (New York); Istanbul Contemporary Art Museum; Rhizome.org; Mac,n-Museo di arte Contemporanea e del '900 (Monsummano Terme); Digital Pocket Gallery (Helsinki); PEAM Festival (Pescara); Melbourne Fringe Festival; Electonic Language Festival (San Paolo del Brasile); Salons de Musique Strasbourg (France); Sound Art Museum (Roma); Museum of Contemporary Art Merida Yucatan (Mexico); MAXXI - Museo nazionale delle arti del XXI secolo (Roma) 2007 e 2018/19; Galerie De Meerse Hoofddorp (Amsterdam); Istituto Italiano di Cultura (Il Cairo); PAN (palace arts Naples Italy); Art Laboratory Berlino; Centro per l'Arte Contemporanea Luigi Pecci (Prato).\n\u00c8 un compositore che si aggiunge, alla fine degli anni ottanta, alla corrente artistica fiorentina, operante dalla fine della seconda guerra mondiale ad oggi, comprendente Sylvano Bussotti, Giuseppe Chiari, Giancarlo Cardini, Albert Mayr, Marcello Aitiani, Daniele Lombardi, Pietro Grossi. Questi musicisti hanno sperimentato l'interazione tra suono, gesto e visione, una sinesteticit\u00e0 dell'arte frutto delle avanguardie storiche, da Kandinskij al futurismo, a Scrjabin e Schoenberg, fino al Bauhaus.\nNel 2021 il \"Centro Studi Luigi Dallapiccola\" lo ha ufficialmente inserito nell\u2019Archivio del 900 Musicale Fiorentino, riconoscendolo come uno dei compositori pi\u00f9 significativi del 900, attivi a Firenze.\nSergio Maltagliati in particolare \u00e8 accomunato e pi\u00f9 vicino nel suo operare a Pietro Grossi, sia per la predilezione del Bit sia per una visione comunitaria e collaborativa del prodotto artistico e della sua fruizione. La sua musica o \"visual music\" come la definisce ci fa rendere pi\u00f9 consapevoli che la visione del mondo intorno a noi \u00e8 sempre pi\u00f9 subordinata, mediata dalle tecnologie digitali. Infatti Maltagliati dal 1997 utilizza la Rete, realizzando installazioni sonoro-visuali interattive. Nello stesso anno realizza la prima opera interattiva e collaborativa italiana attraverso Internet \"netOper@\", che ha coinvolto come autori ed esecutori pi\u00f9 di trenta net-artisti (tra cui John Dunn e Caterina Davinio) . La prima performance \u00e8 avvenuta nella casa studio di Pietro Grossi in via Capodimondo a Firenze, lo stesso luogo dove nel 1963, Grossi aveva realizzato con mezzi propri, lo Studio di Fonologia \"S 2F M\", uno dei primi al mondo.\nIl suo lavoro degli anni ottanta \u00e8 incentrato anche nel coinvolgere, con progetti didattico-educativi, ragazzi come esecutori di performance nell'esempio del \"Music Circus\" realizzato nel 1984 a Torino da John Cage in cui riun\u00ec 800 bambini di et\u00e0 fra i 4 e i 12 anni. Ed \u00e8 proprio il musicista americano (incontrato nel 1991 a Zurigo per l'esecuzione di Europeras 1 &amp; 2) che apprezza questo aspetto dell'operare di Maltagliati, perch\u00e9 riesce a coinvolgere ragazzi come performers. Questi lavori, oltre che di avvicinamento alla musica ed in particolare ad un suo diverso ascolto, tendono ad estendere il concetto di creazione artistica all'esecutore, fino ad arrivare al solo fruitore, spesso sprovvisti di una formazione musicale tradizionale.\nPer Sergio Maltagliati l'opera \u00e8 sempre il frutto di collaborazione, cooperazione. L'autore non \u00e8 il creatore geniale, piuttosto colui che d\u00e0 l'input iniziale. Su questa linea vanno segnalati altri due suoi lavori, \"neXtOper@_1.03\" (2001) e \"midi_Visu@lMusiC\".\n\"NeXtoper@\" (idea incompiuta di Pietro Grossi) \u00e8 un lavoro collaborativo e interattivo attraverso Internet e la rete gsm dei telefoni cellulari (con progetto didattico-educativo) dove l'Opera lirica tradizionale viene scomposta e riproposta in una nuova veste digitale. La sua componente strutturale parola, suono e immagine \u00e8 tradotta in linguaggi della comunicazione contemporanea: immagini e frequenze sonore prese a prestito dall'universo dei telefoni cellulari, delle chat room e delle e-mail, loghi, icone, suonerie, banner e piccoli disegni in codice ASCII.\n\"Midi_Visu@lMusiC\" (2005) propone musica e immagini su cell. I-Mode. Risale al 1999 la prima versione del software \"autom@tedVisualMusiC\".\nLavori pi\u00f9 significativi.\nComputer Visu@lMusiC.\nIl software \"autom@tedVisualMusiC\" nasce da una collaborazione con il pioniere della musica elettronica Pietro Grossi. La parte visuale invece si ispira alle ricerche condotte dal pittore astrattista Luigi Veronesi. Il codice di programmazione viene scritto sulla base e sulle esperienze dei programmi realizzati da Grossi negli anni '80 nel linguaggio BBC BASIC con computer Acorn Archimedes (teorizzati nella HomeArt), una programmazione apparentemente senza logica, affidata ad una casualit\u00e0, o meglio ad una condizione di porre l'artista in una situazione di controllare i processi creativi nella misura desiderata, fino a far diventare il compositore non tanto l'autore quanto \"l'ascoltatore\" di una musica, che lui stesso non avrebbe mai concepito.\nIl risultato ottenuto \u00e8 un programma \"automatico\" e \"generativo\" che, partendo da una semplice sequenza sonoro-visuale, genera innumerevoli e infinite variazioni. Complesse composizioni visual-sonore, che si evolgono in continuazione, con l'ascoltatore-fruitore in un ruolo predominante. Facendo scorrere liberamente il mouse sulle immagini si ottengono differenti combinazioni sonore: la superficie dell'immagine genera dei campioni differenti di colore e di musica.\nDiscografia.\nAudio Tape.\nRecorder from original tape Quantum Bit Limited Edition"}
{"id": "2235328", "revid": "211345", "url": "https://it.wikipedia.org/wiki?curid=2235328", "title": "HomeGroup", "text": ""}
{"id": "2235335", "revid": "986213", "url": "https://it.wikipedia.org/wiki?curid=2235335", "title": "Irakli Bagration-Mukhrani", "text": "Biografia.\nNacque a Tbilisi in Georgia (allora parte dell'Impero russo), dal Principe Georgi Bagration di Mukhrani (1884\u20131957) e da sua moglie Helena Sigismundovna, nata Nowina Z\u0142otnicka. Nel 1921 l'invasione dell'Armata Rossa della Georgia obblig\u00f2 la famiglia a lasciare la Georgia. Educato in Germania, il Principe Irakli si trasfer\u00ec poi in Italia negli anni '30. Spos\u00f2 (per prima) e divorzi\u00f2 da Maria Belaiev. Spos\u00f2 (per seconda) Maria Antonietta Pasquini dei Conti di Costafiorita (1911-1944) nel 1940. In seguito alla sua morte nel 1944, Irakli con il figlio piccolo Giorgi and\u00f2 in Spagna, divenendone un cittadino e sposando nel 1946 l'Infanta Do\u00f1a Maria de las Mercedes di Baviera (1911\u20131953), la cui madre era sorella di Alfonso XIII, nel 1946 nel Castello di San Sebastian. Mor\u00ec nel 1953, dopo aver dato al principe due figli: Mariam (nata nel 1947) e Bagrat (1949-2017) quindi, il Principe Irakli si spos\u00f2 per la quarta volta con (Do\u00f1a Mar\u00eda del Pilar Pascual y Roig (m. 1994), Marquesa de Carsani, nel 1961.\nIl Principe Irakli svolse un importante ruolo tra gli emigrati georgiani all'estero e, da attivo monarchico, condusse una ferma opposizione al governo sovietico in Georgia. Nel 1939 ripristin\u00f2 l'Ordine dell'Aquila di Georgia e della Tunica di Nostro Signore Ges\u00f9 Cristo e sostenne la nascita della Unione dei Tradizionalisti Georgiani, movimento teso a lottare per restaurare la sovranit\u00e0 piena del paese e a ristabilire una monarchia costituzionale per la futura ed indipendente Georgia. In seguito alla morte del padre nel 1957, il Principe Irakli gli succede come Capo del Casato Principesco di Mukhrani e si dichiar\u00f2 Capo della Casata Reale di Georgia, assumendo il trattamento di Altezza Reale. Mor\u00ec a Madrid nel 1977. I suoi resti nel 1994 vennero traslati per essere sepolti con tutti gli onori nella Cattedrale di Svetitskhoveli presso Mtskheta, il pi\u00f9 importante luogo di culto della Georgia."}
{"id": "2235339", "revid": "22475", "url": "https://it.wikipedia.org/wiki?curid=2235339", "title": "Manusm\u1e5bti", "text": "Manusm\u1e5bti (sanscrito: \u092e\u0928\u0941\u0938\u094d\u092e\u0943\u0924\u093f), chiamato anche \"M\u0101nava-Dharma\u015b\u0101stra\" (sanscrito: \u092e\u093e\u0928\u0935\u0927\u0930\u094d\u092e\u0936\u093e\u0938\u094d\u0924\u094d\u0930), e tradotto in italiano come \"Le leggi di Manu\", \u00e8 un dharma\u015b\u0101stra, ossia uno dei trattati (\u015b\u0101stra) hindu di diritto che raccolgono le regole del vivere umano secondo il dharma. L'opera \u00e8 scritta in sanscrito ed \u00e8 databile fra il II secolo a. C. e il II secolo d. C. Sebbene sia il risultato del lavoro di diversi autori, viene attribuita dalla tradizione a Manu, mitico figlio di Brahma, capostipite dell'umanit\u00e0.\nIl \"M\u0101nava-Dharma\u015b\u0101stra\" racconta come si \u00e8 formato il mondo e qual \u00e8 il dharma, la \"legge\" naturale e sociale che lo governa, e informa sia le prescrizioni relative al sacrificio sia quelle che riguardano i \"quattro stadi\" dell'esistenza. L'opera \u00e8 anche un testo giuridico: descrivendo in ogni dettaglio il modo in cui era articolata la vita nell'India antica, elenca i pi\u00f9 svariati delitti e le ragioni per cui vengono perseguiti.\nLa fama del testo si diffuse anche fuori dall'India molto prima dell'era coloniale. La legge buddhista adottata da Myanmar e Thailandia in epoca medievale \u00e8 attribuita a Manu e il testo ha influenzato i passati regni ind\u00f9 di Cambogia e Indonesia.\nIl \"M\u0101nava-Dharma\u015b\u0101stra\" fu tradotto in inglese per la prima volta da Sir William Jones e pubblicato nel 1794.\nEtimologia.\nSono due i titoli con i quali \u00e8 conosciuta l'opera: \"M\u0101nava-Dharma\u015b\u0101stra\", scomponibile in M\u0101nava-dharma-\u015b\u0101stra, ossia \"l'insegnamento delle leggi di Manu\", e \"Manusm\u1e5bti\", anch'esso riconducibile al nome del mitico autore del trattato. In quest'ultimo titolo, il cui significato \u00e8 \"ci\u00f2 che viene ricordato/tramandato da Manu\", l'aggiunta del participio passato del verbo \"ricordare\", \"smriti\", enfatizza particolarmente l'appartenenza del testo alla tradizione (\"Smriti\", ossia \"ci\u00f2 che viene ricordato\" tra le opere composte da esseri umani), in contrapposizione ai testi della rivelazione (\"Shruti\", ossia \"ci\u00f2 che fu udito\" direttamente dagli dei).\nManu significa \"saggio\", ma \u00e8 anche il nome proprio di un re, ritenuto l'antenato mitico della razza umana, l'Adamo indiano. Per questa ragione, in \"M\u0101navadharma\u015b\u0101stra\" il termine \"manava\", \"di Manu\", pu\u00f2 essere interpretato anche come \"discendente da Manu\", e quindi \"appartenente alla razza umana\". Il contenuto dell'opera pu\u00f2 perci\u00f2 essere definito \"le leggi della razza umana\".\nContenuto dell'opera.\nIl \"M\u0101nava-Dharma\u015b\u0101stra\" \u00e8 un'opera enciclopedica costituita da 2685 versi, nella quale vengono trattati argomenti apparentemente molto diversi, ma in realt\u00e0 strettamente connessi tra loro, che concorrono a fornire una rappresentazione completa della societ\u00e0 indiana conforme alle concezioni religiose Hindu.\nL'importanza del testo \u00e8 tale che nessuno studio moderno sulla famiglia, la psicologia, l'idea del corpo, la sessualit\u00e0, l'atteggiamento verso il denaro e i beni materiali, la politica, la legge, le caste, la purificazione e l'impurit\u00e0, i riti, le consuetudini e gli ideali sociali, i fini mondani e la rinuncia al mondo, quali sono concepiti dagli Hindu, ne pu\u00f2 prescindere.\nTuttavia, si possono individuare due argomenti principali: i doveri e gli obblighi sociali delle varie caste e dei singoli individui nei diversi stadi della vita, e il modo in cui un re giusto deve governare e punire i trasgressori della legge nel suo regno.\nVarnasrama-dharma.\nIl primo di essi viene definito \"varnasrama-dharma\", perch\u00e9 tratta delle due preoccupazioni predominanti nel testo: il proprio dovere (dharma) rispetto alla propria posizione nella societ\u00e0 (var\u1e47a), e quello rispetto al proprio stadio della vita (ashrama).\nLa societ\u00e0 vedica era divisa in quattro classi, dette \"varna\" (colore): i brahmani, i guerrieri (kshatriya), la gente comune (vaishya), i servi (shudra). Nel corso dei secoli, probabilmente come conseguenza dell'incrocio tra i varna, si verific\u00f2 una proliferazione di gruppi sociali, da cui sorsero le attuali caste (\"j\u0101ti\", ossia \"nascita\").\nAnche gli \"ashrama\", ovvero gli stadi della vita, sono quattro: lo studente casto (brahmacarya), il capofamiglia (grhastha), l'eremita nella selva (vanaprastha), il rinunciante (samnyasa). Il sistema degli ashrama sorse intorno al V secolo a. C. Il termine, anglicizzato in ashram, indicava inizialmente \"il luogo dell'eremitaggio\", ma in seguito il suo significato si estese, e venne a designare non solo \"lo stile di vita degli eremiti\", ma anche gli altri tre stili di vita della societ\u00e0 brahmanica.\nNei Dharma-sastra, gli ashrama non sono considerati stadi successivi attraverso i quali l'uomo deve passare, ma possibilit\u00e0 permanenti, ovvero le scelte di vita che il maschio \"due volte nato\" (dvija) pu\u00f2 compiere dopo il completamento dei suoi studi.\nPremessa imprescindibile per la comprensione del testo, \u00e8 la concezione della gerarchia castale, basata sulla polarit\u00e0 tra purezza e contaminazione. I brahmani sono la casta pi\u00f9 pura, gli intoccabili quella pi\u00f9 impura. Per questa ragione esistono norme rigide che prescrivono l'endogamia e la condivisione del cibo all'interno della casta. Per ogni individuo la casta \u00e8 inalienabile, \u00e8 come se i membri di una jati condividessero la stessa sostanza corporea. Il termine j\u0101ti, infatti, non si riferisce soltanto alle classi sociali, ma a tutte le categorie degli esseri. Insetti, piante, animali, esseri celesti, ecc. sono tutti jati, e conseguentemente le differenze tra le caste umane possono essere tanto grandi quanto quelle tra specie diverse.\nI Dharma-sastra interpretano l'etica sociale come il mantenimento dell'ordine e dei confini tra gruppi e generi, in quanto dettati da diversi gradi di purezza e contaminazione. In questo contesto si colloca anche il noto concetto di \"svadharma\", ovvero il dovere proprio di ognuno, il quale implica che il dharma sia relativo, il dharma cio\u00e8, come ha osservato Wendy Doniger, \"si adegua al contesto\". Ci\u00f2 che \u00e8 giusto per un guerriero pu\u00f2 infatti essere ingiusto per un brahmano, ci\u00f2 che \u00e8 giusto per un uomo pu\u00f2 essere ingiusto per una donna, e cos\u00ec via. Il Manavadharmasastra afferma:\n\"Il proprio dovere, per quanto privo di qualsiasi buona qualit\u00e0, \u00e8 migliore del dovere altrui, seppur ben fatto\" (10.97)\nIl sovrano, l'arte di governare, e la legge.\nLa sezione del \"M\u0101nava-Dharma\u015b\u0101stra\" dedicata al sovrano, all'arte di governare, e alla legge, \u00e8 sproporzionatamente grande rispetto a quella dei testi tradizionali sul dharma dei predecessori di Manu. Questo aspetto risulta ancora pi\u00f9 evidente se si considera che la sezione in questione si concentra solo su argomenti che riguardano il re e il varna dei guerrieri, mentre la sezione dedicata al varna dei brahmani include argomenti comuni a tutti i quattro varna.\nUn'attenta lettura della sezione sul sovrano rivela che il suo contenuto \u00e8 organizzato in modo tripartito. La prima parte, da 7.1 a 7.142, tratta dell'origine divina del re, dell'organizzazione dell'apparato statale (inclusa la nomina degli ufficiali), della costruzione di un forte, del matrimonio del re, della conduzione della politica estera (inclusa la guerra), e della tassazione. La situazione immaginata \u00e8 quella dell'insediamento di un nuovo re in un territorio vergine. Egli non \u00e8 sposato, e deve occupare un territorio, costruire una capitale, e organizzare una burocrazia statale. Ovviamente, citt\u00e0, forti e burocrazie sono preesistenti nella vita reale, perch\u00e9 si entra in possesso di un regno per successione ereditaria, o attraverso una guerra di conquista. Ma questa \"tabula rasa\" \u00e8 l'espediente che permette al testo di esporre tutti gli aspetti connessi con l'arte del governare.\nNella seconda parte, lo schema narrativo del testo cambia, e si focalizza su un singolo giorno del re, da quando si sveglia a quando si corica nel suo letto. In 182 versi, questa sezione condensa la descrizione di tutti i compiti che un re deve assolvere nel corso della giornata (routine della mattina da 7.145 a 7.215; routine del pomeriggio da 7.216 a 7.222; routine della sera da 7.223 a 7.226).\nLa terza parte tratta del sistema della giustizia, e comprende \"i 18 motivi di azione legale\" (vyavaharapada). Questa sezione si estende da 8.47 a 9.251, e la sua struttura \u00e8 significativamente diversa sia da quella degli altri due maggiori Dharma-sastra, ovvero Narada e Yajnavalkya, sia da quella dell'Arthasastra. Da ci\u00f2 si evince che non c'era un ordine tradizionale prefissato per l'esposizione dei vyavaharapada, e l'ordine di enumerazione del Manavadharmasastra \u00e8 quindi del tutto originale per quanto riguarda la sua maggiore sistematicit\u00e0:\nA. Dispute individuali e di gruppo (1-10)\nB. Diritto penale (11-15)\nC. Diritto privato (16-17)\nD. Ordine pubblico e sicurezza (18)\nIl punto A tratta di quelle dispute che devono essere state la ragione pi\u00f9 comune delle azioni legali. I primi nove vyavaharapada, ad eccezione del quarto, il cui argomento \u00e8 la disputa tra un individuo e un gruppo del quale egli \u00e8 membro, trattano principalmente di dispute tra individui. Il settimo si occupa della rottura dei contratti, sia tra individui che tra un individuo e un gruppo. Il decimo vyavaharapada \u00e8 dedicato alle dispute sui confini tra villaggi.\nIl punto B si occupa delle aggressioni verbali e fisiche, del furto, della rapina, e dei crimini sessuali. Le cause per tali crimini non erano intentate dallo stato, ma dalle parti lese.\nIl punto C tratta inizialmente delle dispute tra marito e moglie. Ma l'argomento pi\u00f9 importante riguarda le controversie derivanti dalla partizione dell'eredit\u00e0.\nIl punto D si occupa del gioco d'azzardo e delle scommesse. Il Manavadharmasastra, a differenza di altri testi, non stabilisce norme per una regolamentazione di queste attivit\u00e0, perch\u00e9 ritiene che queste pratiche sociali debbano essere soppresse. La breve analisi del gioco d'azzardo \u00e8 quindi da ritenersi parte di un pi\u00f9 vasto argomento detto kantakasodhana, \"lo sradicamento dei rovi di spine\", ovvero la soppressione delle attivit\u00e0 criminali all'interno del regno, il quale \u00e8 presente in tutti i testi che trattano del dharma e dell'artha.\nStruttura dell'opera.\nTradizionalmente il testo viene suddiviso in dodici capitoli: \nDa questa suddivisione, seguita da tutti i commentatori, si \u00e8 discostato l'indologo statunitense Patrick Olivelle, ritenendola non rispettosa dell'intento originario. A suo parere i capitoli che ne derivano includono argomenti molto diversi fra loro, che precluderebbero l'accesso alla vera struttura del testo, caratterizzata dalla tecnica del \"verso di transizione\" che demarca la conclusione di un argomento e l'inizio di un altro. \nIl verso 2.25 ne costituisce un esempio: \nQuesto verso segna la transizione dai due argomenti introduttivi, ossia l'origine del mondo e le fonti del dharma, al corpo principale del testo, il dharma delle quattro classi sociali. Questa tecnica \u00e8 una peculiarit\u00e0 di Manu, e i \"versi di transizione\" sono per la maggior parte contrassegnati da un'esortazione simile a \"nibodhata\" (Learn now...). I \"versi di transizione\" sarebbero perci\u00f2 gli indizi che permettono di decifrare la struttura del testo, cos\u00ec riassunta:\nLe fonti della legge hindu: \"Smriti e Shruti\".\nIl \"dharma\" come insieme delle regole giuridiche che definiscono e disciplinano i diritti e i doveri dei singoli, si basa su diverse fonti. Quella pi\u00f9 importante \u00e8 rappresentata dai testi vedici, rivelati direttamente dalla divinit\u00e0 (\"Shruti\"). Seguono i testi della tradizione prodotti dagli uomini e tramandati per via mnemonica (\"Smriti\"), detti Kalpa-sutra e classificati in tre gruppi: Srauta-sutra, riguardanti la corretta esecuzione dei riti solenni, o pubblici; Grhya-sutra, riguardanti i riti domestici; Dharma-sutra, relativi alla legge e all'etica sociale.\nDi poco posteriori ai Kalpa-sutra, sono i Dharma-sastra, anch'essi appartenenti alla smriti, i quali si distinguono dai precedenti perch\u00e9 sono composti in versi. La materia trattata \u00e8 la stessa, ma i Dharma-sastra forniscono maggiori spiegazioni riguardo ad argomenti di cui i sutra tacciono, e contengono un maggior numero di materiale di tipo giuridico. In particolare, essi definiscono il ruolo del re e forniscono anche al capofamiglia di casta alta le indicazioni sui doveri da compiere, specificando ci\u00f2 che \u00e8 proibito, e indicando la connessione fra le regole e l'ordine cosmico della legge.\nI Dharma-sastra furono utilizzati dalle assemblee brahmaniche per dirimere le questioni legali lungo l'intera storia dell'induismo, e acquisirono grande rilevanza nella legislazione anche durante la dominazione britannica in India.\nContesto storico.\nIl Manavadharmasastra \u00e8 la preziosa testimonianza di un'epoca nella quale l'India conobbe una vera e propria trasvalutazione di tutti i valori, attraverso l'introduzione dei concetti di vegetarianismo e nonviolenza (ahimsa) operata dagli \"sramana\", i rinuncianti al mondo, i quali esercitarono una notevole influenza a partire dal VI secolo a. C.\nSia gli ortodossi che composero le Upanisad, sia gli eterodossi, segnatamente i buddhisti e i jainisti, sfidavano gli assiomi fondamentali del vedismo. La rinuncia al mondo costituiva infatti una radicale deviazione dai valori del Veda, che affermavano la vita. La concezione del mondo come regno di sofferenza perpetua, ciclo infinito della rinascita, \"sa\u1e43s\u0101ra\", confliggeva con il telos vedico di un'esistenza terrena trascorsa nel godimento dei beni materiali, seguita da una vita eterna in cielo, la quale era un'estensione interminabile della prima.\nAlla preoccupazione vedica di perpetuare il tempo, che era il fine primario dei sacrifici, si sostitu\u00ec il perseguimento della purezza senza tempo delle origini, ovvero l'uscita dal tempo, e la ricerca della liberazione dal samsara, definita dai concetti di \"mok\u1e63a\" e \"nirvana\". Tuttavia, di questi nuovi principi che capovolgevano le dottrine vediche si impadron\u00ec ben presto quella stessa classe di sacerdoti che era depositaria della tradizione del Veda. I pi\u00f9 antichi Dharma-sutra, per esempio, risalenti al IV secolo a. C. e composti dai ritualisti, presuppongono gi\u00e0 che i valori della rinuncia al mondo debbano guidare la vita morale nel mondo.\nIl Manavadharmasastra costituisce perci\u00f2 un tentativo sia di consolidare un antico retaggio, sia di riorientarlo secondo i nuovi principi di vita. Si pu\u00f2 quindi affermare che l'ordine gerarchico delle classi sociali non cambi\u00f2, cambi\u00f2 soltanto il criterio che lo stabiliva. Il vegetarianismo e la nonviolenza divennero ideali generalizzati, ovvero due delle fondamentali qualit\u00e0 che costituiscono il dharma universale (samanya), valido per tutti, senza distinzioni di classe o casta. Le caste dedite a occupazioni che comportavano poca violenza nei confronti degli esseri viventi e che praticavano il vegetarianismo si collocavano nella gerarchia castale al di sopra delle caste la cui esistenza dipendeva dall'atto di uccidere. \u00c8 evidente quindi che queste ultime, nel perseguimento dello svadharma lodato dai sacerdoti, si autocondannavano per sempre a una relativa inferiorit\u00e0 rispetto ai sacerdoti stessi.\nIn ultima analisi, infatti, lo svadharma dei sacerdoti era l'unico pienamente conforme al dharma universale che imponeva la nonviolenza. Lo svadharma dei sacerdoti, essendo il prototipo gerarchicamente superiore, corrisponde quindi al dharma generale valido per tutti, finch\u00e9 non subentri la contraddizione. Ed \u00e8 precisamente nella contraddizione che l'inferiorit\u00e0 gerarchica diventa inevitabile. Questa \u00e8 la ragione per la quale la classe sacerdotale brahmanica riusc\u00ec a mantenere la supremazia sulle altre classi sociali, e perfino sulla figura del sovrano, il quale, a motivo del suo coinvolgimento negli intrighi politici, nelle guerre, e nelle pene capitali, rimase sempre relegato in una situazione di \"impurit\u00e0\" rispetto al prototipo nonviolento, il sacerdote."}
{"id": "2235347", "revid": "343261", "url": "https://it.wikipedia.org/wiki?curid=2235347", "title": "Leggi di Manu", "text": ""}
{"id": "2235349", "revid": "343261", "url": "https://it.wikipedia.org/wiki?curid=2235349", "title": "M\u0101nava-Dharma\u015b\u0101stra", "text": ""}
{"id": "2235355", "revid": "110570634", "url": "https://it.wikipedia.org/wiki?curid=2235355", "title": "Windows Desktop Gadgets", "text": "Windows Sidebar o Gadget di Windows \u00e8 un gestore di gadget che risiede in Windows Vista e Windows 7. Con questa funzionalit\u00e0 \u00e8 possibile personalizzare il desktop con oggetti che possono essere utili per esempio l'orologio, visualizzatore di mappe, motori di ricerca ecc. Questi oggetti, denominati gadget, sono ancorati in una barra laterale ma \u00e8 possibile spostarli cliccandoci sopra con il mouse e trascinarli in altre aree del desktop, sebbene ci\u00f2 non sia possibile con tutti i gadget. La funzionalit\u00e0 \u00e8 disponibile in tutte le edizioni di Windows Vista e Windows 7.\nIl ritiro.\nDopo aver conosciuto un periodo di grande diffusione tra gli utenti di Windows, Microsoft nel 2013 ne ha sconsigliato l'utilizzo, pubblicando un avviso di sicurezza online nel quale si evidenziava che l'applicativo mostrava alcune vulnerabilit\u00e0 che potevano essere sfruttate da un utente malintenzionato per assumere il controllo del computer e fare danni. In un'informativa sulla sicurezza pubblicata dalla stessa Microsoft si leggevano queste testuali parole: \"\"I gadget possono essere sfruttati per danneggiare il tuo computer, accedere ai file nel computer, visualizzare contenuti di cattivo gusto o modificare il proprio comportamento in qualsiasi momento. Un utente malintenzionato potrebbe addirittura usare un gadget per assumere il pieno controllo del PC.\"\" "}
{"id": "2235356", "revid": "729019", "url": "https://it.wikipedia.org/wiki?curid=2235356", "title": "Isola di Sud-Est", "text": "L'isola di Sud-Est (in inglese \"South-East Island\", in m\u0101ori ed in moriori \"Rangatira\") \u00e8 una piccola isola della Nuova Zelanda, appartenente alle Isole Chatham. Di questo piccolo arcipelago \u00e8 la terza per estensione con i suoi 2,18\u00a0km\u00b2.\nUn braccio di mare la separa dalla terra pi\u00f9 vicina costituita dall'isola Pitt ma si trova a ben a 800 chilometri dalla neozelandese isola del Sud.\nRangatira \u00e8 una riserva florofaunistica disabitata e il suo accesso \u00e8 rigidamente controllato dal Dipartimento della conservazione, dato che vi sono specie di uccelli, insetti e piante tipiche del luogo come il ragno Rangatira (\"Dolomedes schauinslandi\"), il punteruolo \"Hadramphus spinipennis\", il cerambice dell'isola di Pitt (\"Xylotoles costatus\") e l'insetto stecco gigante .\nLa sua distanza dal centro di Roma \u00e8 di 19.250\u00a0km e ancora maggiore \u00e8 la sua lontananza da Milano, tuttavia il suo esatto antipodo si ubica nel Dipartimento del Loz\u00e8re in Francia, dato che nessuna terra emersa si trova sulla proiezione antipodale della penisola. Il suo fuso orario \u00e8 avanti di 11 ore e 45 minuti rispetto all'Italia."}
{"id": "2235361", "revid": "287204", "url": "https://it.wikipedia.org/wiki?curid=2235361", "title": "Stefano Anzi", "text": "Specialista della discesa libera, fu il primo italiano a vincere una gara di Coppa del Mondo in \nquesta specialit\u00e0.\nBiografia.\nFece parte della nazionale maschile di sci alpino. In Coppa del Mondo ottenne il primo risultato di rilievo il 21 febbraio 1970 a Jackson Hole (7\u00ba), il primo podio il 18 febbraio 1971 a Sugarloaf (3\u00ba) e l'unica vittoria il giorno successivo nella medesima localit\u00e0, sempre in discesa libera.\nGi\u00e0 campione italiano di discesa libera nel 1969 e 1970, partecip\u00f2 agli XI Giochi olimpici invernali di (11\u00b0 nella discesa libera) e ai Mondiali di Sankt Moritz 1974 (7\u00ba nella discesa libera). In quella stessa stagione 1973-1974 conquist\u00f2 l'ultimo podio, nonch\u00e9 ultimo piazzamento di rilievo, in Coppa del Mondo: 2\u00ba il 26 gennaio sulla pista Streif di Kitzb\u00fchel, a 18 centesimi di secondo dal vincitore, lo svizzero Roland Collombin, e a pari merito con il compagno di squadra Giuliano Besson.\nLasciata la squadra nazionale di sci alpino, nel 1976 insieme all'amico Giuliano Besson fonda la societ\u00e0 di abbigliamento sportivo AnziBesson\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2235373", "revid": "125305016", "url": "https://it.wikipedia.org/wiki?curid=2235373", "title": "Giacomo Baradeo", "text": "Biografia.\n\u00abBaradeo\u00bb non \u00e8 un cognome, ma un soprannome. Deriva dal sostantivo \"burde'ana\", dalla \"barda'than\", la coperta per cavallo che egli portava abitualmente sulle spalle. Da giovane entr\u00f2 nel monastero di Pesilt\u00e0. Divenne discepolo di Severo di Antiochia, che lo convert\u00ec al monofisismo.\nFu elevato al seggio episcopale di Edessa nel 541 dal vescovo Teodosio I di Alessandria grazie all'imperatrice bizantina Teodora, che sosteneva la causa monofisita. La religione ufficiale e con essa l'imperatore Giustiniano, invece, condannava il monofisismo.\nGiacomo percorse la Siria, l'Anatolia, l'Armenia e la Mesopotamia, inutilmente inseguito dai soldati dell'imperatore, ordinando sacerdoti e diaconi, vescovi. I prelati da lui ordinati formarono cos\u00ec la gerarchia da cui nacque la Chiesa ortodossa siriaca, chiamata in suo onore \"Chiesa giacobita\".\nMor\u00ec a Edessa nel 578.\nLe informazioni disponibili su Giacomo Baradeo provengono dalle opere del vescovo e storico Giovanni da Efeso."}
{"id": "2235380", "revid": "2164979", "url": "https://it.wikipedia.org/wiki?curid=2235380", "title": "Reuss-Gera", "text": "La linea secondogenita dei conti di Reuss von Plauen si costitu\u00ec con la divisione del 1616 dopo Enrico XVI il giovane (1530-1572), dal 1564 residente a Gera e si estinse con Enrico XXX (1727-1802). I conti dal 1686 divengono conti immediati dell'impero acquistando il diritto di seggio e voto nel collegio dei conti di Wetterau del Reichstag. Terre e titoli furono ereditati dal ramo cadetto di Schleiz.\nIl Principato di Reuss-Gera fu uno stato tedesco, governato dai membri della casa di Reuss. I Conti di Reuss-Gera, di Schleiz, di Lobenstein, di K\u00f6stritz e di Ebersdorf, divennero principi nel 1806, e i suoi membri ottennero il titolo di \"Principe di Reuss, linea cadetta\", oppure riferendosi ai propri domini (ad esempio Principe di Reuss-K\u00f6stritz).\nCome la famiglia principale, anche il ramo dei Reuss-Gera aveva l'abitudine di chiamare i membri maschi della propria famiglia con il nome di Enrico. La particolarit\u00e0 riguarda invece i numeri di successione perch\u00e9 essi non erano dati al solo primogenito della famiglia, ma anche a tutti gli altri figli, divenendo pertanto la famiglia con i numeri dinastici pi\u00f9 alti in Europa. Si ricorda ad esempio il Principe Enrico LXVII di Reuss-Schleiz.\nIl Principato di Reuss-Gera aveva un'area di 827\u00a0km\u00b2 e una popolazione di 145,000 nel 1905. La capitale era Gera. Un membro importante di questa famiglia fu Augusta di Reuss-Ebersdorf, la madre di Leopoldo I del Belgio e nonna materna della Regina Vittoria.\nAl termine della Prima Guerra Mondiale, alla caduta della monarchia, venne proclamata la repubblica.\nAll'estinzione della linea primogenita con Enrico XXIV nel 1918, l'eredit\u00e0 dell'intero Principato di Reuss venne affidata alla linea cadetta.\nPrincipi di Reuss-Gera (1806-1918).\n\"Dopo la caduta della monarchia\""}
{"id": "2235390", "revid": "1365658", "url": "https://it.wikipedia.org/wiki?curid=2235390", "title": "Jeffrey Donovan", "text": "Biografia.\nJeffrey Donovan fece il suo debutto cinematografico in \"Throwing Down\" che vinse il premio della giuria al The Hamptons Film Festival. Partecip\u00f2 nel ruolo di Jeffrey Patterson in \"Il libro segreto delle streghe - Blair Witch 2\". Da allora ha fatto delle apparizioni in qualit\u00e0 di ospite in serie televisive come \"Homicide\", \"Jarod il camaleonte\", \"Spin City\", \"Witchblade\", \"Detective Monk\", \"\" e \"Law &amp; Order\". Nel 2005 apparve nella commedia romantica \"Hitch - Lui s\u00ec che capisce le donne\" con Will Smith e Kevin James. Reciter\u00e0 al fianco di Angelina Jolie nel film del 2008 \"Changeling\", di Clint Eastwood. Dal 2007 al 2013 \u00e8 stato il protagonista dell'avventurosa serie televisiva di successo che l'ha reso famoso \"Burn Notice - Duro a morire\", nel ruolo dell'ex agente della CIA Michael Westen. Nel 2015 recita la parte di Dodd Gerhardt nella seconda stagione di \"Fargo\". Sempre nello stesso anno prende parte al film di Denis Villeneuve - \"Sicario\", mentre nel 2018 recita nel sequel \"Soldado\" diretto da Stefano Sollima. Nel 2019 recita in due pellicole, ossia \"Ted Bundy - Fascino criminale\" e \"Malvagi\".\nVita privata.\n\u00c8 sposato dal 2012 con la modella Michelle Woods da cui ha avuto due figli, Claire e Lucas.\nDoppiatori italiani.\nNelle versioni in italiano dei suoi lavori, Jeffrey Donovan \u00e8 stato doppiato da:"}
{"id": "2235391", "revid": "767487", "url": "https://it.wikipedia.org/wiki?curid=2235391", "title": "Lionello Massimelli", "text": "Carriera.\nMassimelli si mette in luce nel Varese. Esordisce in serie A nella stagione 1971-72 totalizzando solo 9 presenze ma destando ugualmente una buona impressione, confermata appieno l'anno dopo quando risulta tra i migliori del torneo cadetto 1972-73. Non tarda perci\u00f2 a finire nel mirino dei club della massima serie.\nAcquistato dal Bologna nel 1973-74 milita per 6 stagioni in rossoblu dimostrandosi centrocampista eclettico, di quantit\u00e0. A seconda delle esigenze tattiche, pu\u00f2 ricoprire indifferentemente i ruoli di mediano, interno e terzino fluidificante.\nConclusa l'esperienza sotto le due Torri, viene ceduto nel 1978-79 al Verona e dopo solo un anno passa al Taranto.\nSvolge il Servizio Militare giocando nella Nazionale Militare Italiana, squadra molto competitiva che ha ottenuto risultati importanti a livello Internazionale come la qualificazione ai Campionati Mondiali giocati nella citt\u00e0 di Hagen nell'anno 1975.\nPartecipa ai Campionati del Mondo Over 35, giocati in Francia, dove l'Italia vince la medaglia d'argento.\nTotale 134 presenze (104 in A, 28 in Coppa Italia, 2 in Coppa delle Coppe), 12 gol (7 in A, 5 in Coppa Italia).\nSubisce una squalifica di tre anni a seguito dello Scandalo italiano del calcioscommesse del 1980, che si interrompe in anticipo grazie alla vittoria della Nazionale Italiana nei Mondiali del 1982. La carriera professionistica si conclude giocando per alcuni anni nella serie C.\n\u00c8 stato per molti anni Direttore Sportivo del San Lazzaro FC (conosciuto anche come Athletic Felsina).\nAttualmente collabora con il Bologna FC ed il San Lazzaro FC.\nHa due figli : Axel e Michael."}
{"id": "2235406", "revid": "726373", "url": "https://it.wikipedia.org/wiki?curid=2235406", "title": "Moon (videogioco)", "text": "Moon \u00e8 un videogioco sparatutto sviluppato da Renegade Kid in esclusiva per Nintendo DS. Il gioco \u00e8 stato originariamente ideato per essere commercializzato nel solo Nord America in data 18 novembre 2008, ma lo sviluppatore poi anticip\u00f2 la sua pubblicazione al 13 gennaio 2009, arrivando nel vecchio continente il 3 luglio 2009.\nModalit\u00e0 di gioco.\nMoon \u00e8 un videogioco sparatutto in prima persona il gioco \u00e8 pieno di ambienti 3D che il giocatore pu\u00f2 esplorare. Nel corso del gioco, il giocatore pu\u00f2 raccogliere una variet\u00e0 di armi per combattere i nemici. Il gioco ha tre livelli di difficolt\u00e0 e nei livelli sono presenti molti ckeckpoint sparsi per ciascuno di essi. Lo schermo superiore del DS mostra la vista del giocatore dell'ambiente, mentre lo schermo inferiore mostra i comandi e una mappa in tempo reale. La storia del gioco si sveler\u00e0 mentre il giocatore procede attraverso ogni livello con filmati pre-renderizzati, nonch\u00e9 attraverso le comunicazioni con i superiori del personaggio giocatore alla base. La maggior parte dei combattimenti del giocatore avviene in corridoi stretti, anche se gli sviluppatori hanno dichiarato che il motore di gioco consente enormi ambienti e grandi gruppi di nemici. Il gioco non prevede alcuna modalit\u00e0 multiplayer. [5]\nMentre il gioco \u00e8 per lo pi\u00f9 orientato all'azione, puzzle diversi sono inclusi per sfidare il giocatore. Alcuni di questi puzzle prevede il controllo di un piccolo drone robotico per viaggiare attraverso aperture e tunnel per sbloccare le porte. Il drone \u00e8 armato con una pistola di stordimento in bassa frequenza che pu\u00f2 temporaneamente mettere fuori combattimento i nemici, cos\u00ec come temporaneamente pu\u00f2 disattivare difese automatiche come cannoni automatici che bloccano l'avanzamento del giocatore.\nDurante il gioco, il giocatore pu\u00f2 accumulare un massimo di sette armi differenti, escluso il drone. Le armi possono essere selezionate utilizzando il touch screen, e l partita in corso viene automaticamente messao in pausa durante la selezione delle armi. Il puntamento \u00e8 realizzato con il touch screen, con il movimento assegnato al D-pad o pulsanti, a seconda delle impostazioni del giocatore.\nTrama.\nIn Moon \u00e8 l'anno 2058 e gli Stati Uniti hanno stabilito una serie di stazioni sulla luna per eseguire esperimenti scientifici e costruire uno spazioporto per viaggiare verso Marte. Una straordinaria scoperta \u00e8 stata effettuata in uno dei siti di scavo, una botola sigillata che porta sotto la superficie della luna. Il giocatore assume il ruolo del Maggiore Kane, capo di una speciale task force inviata per indagare sulla misteriosa botola e rivelare i suoi segreti.\nIl giocatore controlla il Maggiore Kane, che \u00e8 in rotta verso una base lunare, dove sono stati scoperti diversi ingressi misteriosi. All'arrivo, Kane ha un breve incontro con il generale Lambert. Immagini provenienti dai caschi dei soldati del Team Alpha vengono visti sui monitor secondari, quando un lampo di energia mette fuori uso il collegamento video con i soldati, e uccide i membri della squadra Alpha in rotta verso il portello, Kane si imbatte in un misterioso contenitore riempito con un liquido blu, che egli aspira inconsapevolmente, e perde conoscenza. Ore Kane si risveglia per trovare i segni vitali come quello di un atleta di classe mondiale. Kane procede per il portello, e trova casse di taniche identiche a quella che ha trovato, in precedenza. Dopo che Kane distrugge il boss finale, il nucleo \u00e8 impostato per autodistruggersi. Kane scappa appena in tempo, solo che trova la base lunare invasa da sentinelle. Kane poi si dirige verso il garage, e si dirige verso la prossima botola, attraverso un rover lunare, denominato Lola-RR10. in questo ingresso, scopre la scioccante verit\u00e0 sui contenitori: contengono estratti di organi umani. Kane poi deve combattere per uscire, distruggendo la nave. Una voce misteriosa viene captata dal Maggiore Kane, apparentemente \u00e8 amichevole, aiuta Kane ad attraversare il labirinto di un laboratorio. Kane poi ottiene l'accesso a una astronave, che lo porta in una Saturno urbanizzata. Kane poi uccide tutti i nemici per arrivare al comandante supremo. Il gioco si conclude con Kane che torna verso la Terra, seguito da tre astronavi nemiche.\nSviluppo.\nDal momento che Moon utilizza una versione aggiornata del motore grafico Renegade incluso nel precedente gioco, Dementium: The Ward, il gioco presenta un frame rate di 60 fotogrammi al secondo e di alta qualit\u00e0. Renegade Kid si \u00e8 concentrata sui combattimenti con i nemici per mettere alla prova le abilit\u00e0 del giocatore; queste sfide comprendono variando la posizione dei nemici nel gioco e fornendo loro comportamenti imprevisti. Gli aspetti di esplorazione del gioco sono stati progettati per \"premiare\" un giocatore con l'accesso a nuove aree.\nConcentrarsi su una cosa e cercare di rendere l'esperienza del gioco pi\u00f9 coinvolgente possibile \u00e8 la cosa migliore da fare, piuttosto che fare varie cose solo per una qualit\u00e0 elevata \"."}
{"id": "2235408", "revid": "643494", "url": "https://it.wikipedia.org/wiki?curid=2235408", "title": "Albert Battel", "text": "Biografia.\nCresciuto in una famiglia cattolica partecip\u00f2 come soldato alla prima guerra mondiale. Laureato a Monaco di Baviera e a Breslavia in Economia e Diritto, esercit\u00f2 nel 1925 la professione di avvocato e notaio nella sua citt\u00e0 natale.\nPur essendo iscritto al Partito Nazionalsocialista Tedesco dei Lavoratori fin dal maggio 1933, nel corso dello stesso anno aiut\u00f2 assieme a suo fratello degli ebrei a fuggire in Svizzera. Secondo informazioni attendibili protesse anche colleghi ebrei dalla persecuzione politica.\nRichiamato in servizio come ufficiale della riserva, Battel fu assegnato nella citt\u00e0 di Przemy\u015bl nel sud della Polonia, come aiutante del comandante militare locale, maggiore Max Liedtke. \nIl 26 luglio 1942 era stata decisa dal comando SS la \"liquidazione\" degli ebrei della citt\u00e0; Battel, con il consenso del suo superiore, ordin\u00f2 che il ponte sul fiume San, unico punto d'accesso al ghetto, venisse bloccato: quando un distaccamento di SS tent\u00f2 comunque di rompere il blocco Battel ordin\u00f2 che si aprisse il fuoco se le SS non avessero desistito. Tutto questo accadde durante il giorno sotto gli occhi stupiti dei cittadini di Przemy\u015bl.\nNel pomeriggio dello stesso giorno Battel, utilizzando i camion dell'esercito, fece evacuare dal ghetto, in cinque viaggi, il massimo numero possibile di ebrei trasferendoli nella caserma del comando e tenendoli nascosti nello scantinato. \nNel complesso sopravvissero, sotto la protezione della Wehrmacht, 500 ebrei, evitando cos\u00ec la deportazione nel campo di sterminio di Be\u0142\u017cec, mentre la restante popolazione del ghetto non si salv\u00f2.\nVenne avviata un'indagine, tenuta segreta per evitare screzi con l'esercito, sull'intera vicenda che giunse all'attenzione del pi\u00f9 alto livello della gerarchia nazista Heinrich Himmler, il Reichsf\u00fchrer-SS, che invi\u00f2 una fotocopia della documentazione incriminante a Martin Bormann. Nella lettera di accompagnamento, Himmler si riproponeva di arrestare Battel al termine della guerra. \nTutto questo avveniva mentre Battel, all'oscuro di questa attenzione su di lui, era stato nel frattempo esonerato dal servizio per quei problemi cardiaci che lo porteranno a prematuro decesso. \nFu peraltro arruolato nella milizia e catturato dai Sovietici entrati in Germania che dopo un breve periodo di prigionia, lo liberarono; rifugiatosi in Occidente, in seguito alla denazificazione condotta sulla popolazione tedesca nelle zone sotto occupazione alleata americana, non gli fu concesso di esercitare la professione forense a causa della sua militanza nazionalsocialista che invece non imped\u00ec la sua iscrizione, trent'anni dopo la morte, il 22 gennaio 1981, nell'albo dei \"Giusti tra le nazioni\" dello Yad Vashem."}
{"id": "2235440", "revid": "767487", "url": "https://it.wikipedia.org/wiki?curid=2235440", "title": "Alberto Celli", "text": "Carriera.\n\u00c8 stato convocato nella Nazionale sammarinese per la partita contro la Germania del 6 settembre 2006, senza tuttavia scendere in campo. L'esordio \u00e8 arrivato poco dopo."}
{"id": "2235453", "revid": "123358406", "url": "https://it.wikipedia.org/wiki?curid=2235453", "title": "John Main", "text": "Biografia.\nNato a Londra nel 1926 da una famiglia irlandese, studi\u00f2 legge, apprese il cinese e prest\u00f2 quindi servizio in Malaysia per il Ministero degli esteri. \nL\u00ec un monaco indiano lo avvicin\u00f2 alla meditazione. All'epoca la preghiera silenziosa, non concettuale, era rara e sconosciuta per molti cristiani. L'antica tradizione contemplativa cristiana era stata dappertutto dimenticata e sostituita dalla \u00abpreghiera mentale\u00bb e rituale. \nDopo il servizio in Oriente, John Main torn\u00f2 in Europa dove, continuando a meditare, divenne professore di Diritto internazionale al Trinity College di Dublino.\nNel 1958 entr\u00f2 nell'ordine benedettino a Londra: l\u00ec gli consigliarono di rinunciare alla meditazione, poich\u00e9 si riteneva che non rientrasse tra le pratiche contemplative cristiane. Ma nel 1969 John Main riscopr\u00ec la tradizione di meditazione cristiana chiamata \u00abpreghiera pura\u00bb: un'antica forma diffusa nel IV secolo da Giovanni Cassiano, che tramand\u00f2 gli insegnamenti dei padri del deserto (i primi monaci cristiani) \nPerci\u00f2 John Main riprese a meditare e dedic\u00f2 il resto della vita a insegnare ai laici questa tradizione perduta del cristianesimo. Riteneva che fosse importante per il mondo ripristinare nella vita quotidiana l'uso di una pratica spirituale profonda. Raccomandava di meditare due volte al giorno, la mattina e la sera, integrando eventualmente questa con altre forme di preghiera.\nIn seguito Padre John fu invitato dall'arcivescovo di Montr\u00e9al a fondare una Comunit\u00e0 Benedettina che si sarebbe dedicata alla pratica e all'insegnamento della meditazione cristiana.\nNel 1980 nella cattedrale di Montr\u00e9al John Main accolse il Dalai Lama a un incontro interconfessionale. Quando il Dalai Lama visit\u00f2 la Comunit\u00e0, ebbe un colloquio privato con padre John, durante il quale sottolinearono entrambi il ruolo importantissimo della collaborazione fra tradizioni spirituali per portare la saggezza e la pace nel mondo moderno.\nJohn Main mor\u00ec nel 1982. La sua opera \u00e8 portata avanti dalla World Community for Christian Meditation con sede internazionale a Londra, guidata dal benedettino Padre Laurence Freeman, successore di John Main. I gruppi di meditazione cristiana sono sempre pi\u00f9 diffusi nel mondo. In Italia, la WCCM \u00e8 presente attraverso la Comunit\u00e0 Mondiale per la Meditazione Cristiana, con sede a Brescia e numerosi gruppi distribuiti sul territorio italiano."}
{"id": "2235454", "revid": "104458", "url": "https://it.wikipedia.org/wiki?curid=2235454", "title": "Matteo Belfrond", "text": "Biografia.\nOriginario di Pr\u00e9-Saint-Didier e , specialista delle gare tecniche, fece parte della nazionale maschile di sci alpino; esord\u00ec in campo internazionale ai Mondiali juniores di Jasn\u00e1 1985 e ottenne il primo risultato di rilievo in Coppa del Mondo il 3 marzo 1990 a Veysonnaz in slalom gigante, concludendo 13\u00ba. Ai Mondiali di Morioka 1993, sua unica presenza iridata, si classific\u00f2 19\u00ba nella gara di slalom gigante.\nNel 1994 conquist\u00f2 in slalom gigante i suoi due podi in Coppa del Mondo, l'8 gennaio a Kranjska Gora (2\u00ba, preceduto dallo svedese Fredrik Nyberg per dodici centesimi di secondo) e il 6 marzo ad Aspen (3\u00ba, alle spalle ancora di Nyberg e dell'austriaco Christian Mayer). Nel 1998 ottenne l'ultimo podio in Coppa Europa, vincendo lo slalom speciale disputato a Todtnau l'8 febbraio, e prese per l'ultima volta il via in Coppa del Mondo, il 14 dicembre a Sestriere in slalom speciale senza completare la prova. Si ritir\u00f2 al termine della stagione 1999-2000 e la sua ultima gara fu lo slalom speciale dei Campionati italiani 2000, disputato il 28 marzo a Monte Pora e chiuso da Belfrond al 36\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2235455", "revid": "767487", "url": "https://it.wikipedia.org/wiki?curid=2235455", "title": "Se io non avessi te", "text": "Se io non avessi te \u00e8 un brano pop rock cantato da Nek e scritto con Massimo Varini e Antonello De Sanctis nel 1998. \u00c8 il primo singolo estratto dall'album \"In due\", uscito il 4 novembre di quell'anno in Europa, America Latina e Giappone.\nCon questo brano partecipa durante l'estate al Festivalbar 1998 e vince a quasi fine stagione il premio della radio \"Un disco per l'Europa\" della kermesse.\nLa canzone \u00e8 stata poi inserita nelle raccolte \"The Best of Nek - L'anno zero\" ed \"E da qui - Greatest Hits 1992-2010\".\nVideo.\nIl video della canzone mostra Nek cantare e suonare la chitarra in mezzo a delle parabole per le antenne. Durante la durata del video si vede una ragazza vestita come argentata ed illuminata dalle luci dietro di lei.\nAccuse di Plagio.\nNegli anni successivi, il brano ha fatto molto discutere a causa dell'enorme somiglianza dell'assolo con la sigla di apertura del celebre videogioco del 1997 , poi parzialmente ricampionata da Giorgio Vanni per la sigla italiana della serie animata, andata in onda su Italia 1 a partire dal 7 giugno 1999."}
{"id": "2235457", "revid": "599", "url": "https://it.wikipedia.org/wiki?curid=2235457", "title": "Leonard Max Adleman", "text": ""}
{"id": "2235461", "revid": "106908", "url": "https://it.wikipedia.org/wiki?curid=2235461", "title": "Quattro terzi", "text": "Il sistema Quattro Terzi (Four Thirds) \u00e8 uno standard fotografico presentato nel 2002 e sviluppato da Olympus e Kodak per applicazioni nel campo della fotografia digitale.\nIl nome Quattro Terzi deriva dalla dimensione del sensore, la cui superficie \u00e8 pari a quella del vecchio tubo catodico da 4/3\" di diametro. In realt\u00e0 lo standard Quattro Terzi non specifica il fattore di forma, ma solo la dimensione della diagonale del sensore, per cui un sensore con fattore di forma pari a 3:2 non \u00e8 escluso a priori.\nQuesto standard differisce dal pi\u00f9 diffuso APS (Advanced Photo System) per un sensore di dimensioni inferiori (17,3\u00a0mm x 13\u00a0mm, contro i 25,1\u00a0mm x 16,7\u00a0mm dell'APS-C), ma soprattutto per il rapporto base/altezza che \u00e8 appunto pari a 4/3, mentre nell'APS-C \u00e8 di 3/2. Questo consentirebbe, secondo i progettisti, una ottimizzazione delle prestazioni fotografiche e favorirebbe la realizzazione di corpi macchina e ottiche molto compatti.\nIn particolare, le ottiche sul sistema Quattro Terzi offrono un angolo di campo dimezzato rispetto ad ottiche di uguale lunghezza focale montate su corpi macchina Full frame o sui tradizionali corpi a pellicola di formato 35mm.\nCompatibilit\u00e0.\nLo standard Quattro Terzi comprende anche una particolare versione di raccordo con innesto a baionetta tra corpo macchina ed obiettivi, che rende compatibili tra di loro i componenti prodotti dalle aziende che hanno aderito allo standard.\nQueste aziende al momento sono (in ordine alfabetico):\nMicro Quattro Terzi.\nA fine 2008 Olympus e Panasonic hanno presentato il nuovo standard Micro Quattro Terzi (Micro Four Thirds) privo di specchio reflex e di pentaprisma, con corpi macchina ancora pi\u00f9 compatti."}
{"id": "2235465", "revid": "88740", "url": "https://it.wikipedia.org/wiki?curid=2235465", "title": "Ordine di Bogdan Chmel'nyc'kyj", "text": "L'Ordine di Bogdan Chmel'nyc'kyj (; ) fu un'onorificenza sovietica fino al 1991 e, dal 1995, ucraina.\nStoria.\nPrese il nome dell'atamano dei Cosacchi Bogdan Chmel'nyc'kyj e fu istituito il 10 ottobre 1943, durante la Seconda guerra mondiale dal Praesidium del Soviet Supremo dell'Unione Sovietica.\nFu introdotta nel nuovo Stato indipendente di Ucraina dal presidente ucraino Leonid Ku\u010dma il 3 maggio 1995 per commemorare il 50\u00ba anniversario della vittoria nella Grande Guerra Patriottica.\nOriginariamente l'Ordine aveva lo scopo di premiare militari dell'Armata Rossa per azioni eccezionali in combattimento che avessero avuto come conseguenza la liberazione del territorio dell'Unione Sovietica.\nL'Ordine fu proposto da Nikita Chru\u0161\u010d\u00ebv, allora ufficiale politico, dal regista Aleksandr Dov\u017eenko e dal poeta Mykola Bazhan.\nEra ripartito in tre gradi: la Prima, la Seconda e la Terza Classe.\nIl generale Aleksej Danilov fu il primo a ricevere l'Ordine di Prima Classe.\nClassi.\nLa medaglia di Prima Classe era attribuita a comandanti di Fronte o di Armata per la vittoriosa guida di operazioni di combattimento che avesse portato alla liberazione di una regione o una citt\u00e0 infliggendo pesanti perdite al nemico. In tutto la Prima Classe venne concessa a 323 persone. Tra coloro che la ricevettero erano presenti vari futuri Marescialli dell'Unione Sovietica tra cui Sergej Sem\u00ebnovi\u010d Birjuzov, Kirill Sem\u00ebnovi\u010d Moskalenko e P\u00ebtr Kirillovi\u010d Ko\u0161evoj.\nLa medaglia di Seconda Classe veniva concessa a Comandanti di Corpo d'armata, di Divisione, Brigata o Battaglione per aver rotto il fronte nemico o per un'azione nelle retrovie nemiche. In tutto la Seconda Classe venne concessa a 2400 persone.\nLa medaglia di Terza Classe era attribuita a ufficiali, comandanti partigiani, sergenti, caporali e soldati dell'Armata Rossa e delle formazioni partigiane per eccezionale coraggio e abilit\u00e0 nel conseguire una vittoria in battaglia. In tutto 5700 persone ottennero la Terza Classe. La maggioranza furono soldati dell'Armata Rossa che combatterono sul fronte ucraino e partigiani ucraini\nL'Ordine, scioltosi al momento della dissoluzione dell'Unione Sovietica, venne ristabilito in Ucraina nel 1995 ed \u00e8 tuttora esistente."}
{"id": "2235471", "revid": "767487", "url": "https://it.wikipedia.org/wiki?curid=2235471", "title": "MTV Movie Awards M\u00e9xico", "text": "L'MTV Movie Award Mexico \u00e8 un premio cinematografico, consegnato in Messico a partire dal 2003. La premiazione \u00e8 affine a quella degli MTV Movie Awards statunitensi e tende essenzialmente a premiare gli attori e artisti cinematografici locali."}
{"id": "2235475", "revid": "767487", "url": "https://it.wikipedia.org/wiki?curid=2235475", "title": "Virtus Pallacanestro Bologna 1992-1993", "text": ""}
{"id": "2235476", "revid": "110157", "url": "https://it.wikipedia.org/wiki?curid=2235476", "title": "Il segreto di Maria", "text": " \nIl segreto di Maria (in francese, \"Le Secret de Marie\") \u00e8 un'opera di san Louis-Marie Grignion de Montfort.\nContesto storico.\n\"Il segreto di Maria\" fu scritto dopo il \"Trattato della vera devozione alla Santa Vergine\" e presenta la stessa dottrina del \"Trattato\" descritta per\u00f2 in modo pi\u00f9 semplice e molto pi\u00f9 brevemente.\nNell'introduzione che intitola \"Il grande segreto per diventare santo\", sembra che indirizzi questo libro a qualcuno, probabilmente ad un suo confratello. Dice al destinatario che sta rivelando un segreto: \u00abEcco un segreto, o anima predestinata, che l'Altissimo mi ha rivelato e che io non ho potuto trovare in alcun libro, n\u00e9 vecchio, n\u00e9 nuovo.\u00bb, che, come tale, non pu\u00f2 essere rivelato (\"se non alle persone meritevoli\") e che richiede una certa preparazione prima di leggerlo: \u00abPrima per\u00f2 di appagare il tuo desiderio ardente e naturale di conoscere la verit\u00e0, recita devotamente in ginocchio l'Ave Maris Stella e il Veni Creator, per chiedere a Dio la grazia d'intendere e gustare questo mistero divino.\u00bb.\nContenuto.\nLa necessit\u00e0 di santificazione attraverso Maria.\nIl libro si divide in due parti. Nella prima parte, esattamente come nel \"Trattato\", spiega la necessit\u00e0 di santificarsi per mezzo di Maria e descrive il ruolo che Maria ha avuto presso Dio e gli uomini e nuovamente ribadisce la necessit\u00e0 della devozione mariana. Nella seconda parte presenta invece la \"vera devozione\", senza descrivere le \"false devozioni\", riassume i tipi di devozione in tre punti: \nLa schiavit\u00f9 in Ges\u00f9 per Maria.\nRipropone poi il concetto di \"schiavit\u00f9 in Ges\u00f9 per Maria\" riassumendo i tre tipi di schiavit\u00f9: \u00ab[...] La prima \u00e8 la schiavit\u00f9 di natura: gli uomini buoni e cattivi, sono schiavi di Dio in questa maniera. La seconda \u00e8 la schiavit\u00f9 per forza, e schiavi di Dio in questo modo sono i demoni e i dannati. La terza \u00e8 la schiavit\u00f9 d'amore e di volont\u00e0, ed \u00e8 quella con cui noi dobbiamo consacrarci a Dio per mezzo di Maria, cio\u00e8 nel modo pi\u00f9 perfetto con il quale una creatura possa darsi al suo Creatore.\u00bb.\nPrecisa la differenza tra un servo e uno schiavo: \u00abUn servo esige un salario per i suoi servizi; uno schiavo non ne pu\u00f2 esigere. Un servo \u00e8 libero di lasciare il padrone quando gli piace, perch\u00e9 non lo serve che per qualche tempo; lo schiavo non pu\u00f2 giustamente abbandonarlo, appartenendogli per sempre; Il servo non d\u00e0 al padrone diritto alcuno di vita e di morte sulla propria persona; lo schiavo invece gli si d\u00e0 cos\u00ec interamente che il padrone potrebbe farlo morire senza essere molestato dalla giustizia.\u00bb.\nRiprende anche la \"consacrazione a Ges\u00f9 per mezzo di Maria\" indicando l'importanza e gli effetti che questa porta a chi la pratica, e riassumendo schematicamente le pratiche interiori ed esteriori che deve praticare chi si consacra.\nL'Albero della Vita.\nInfine presenta due sue preghiere a Ges\u00f9 e a Maria che non sono presenti nel \"Trattato\" o in altri libri, cos\u00ec come la conclusione che intitola \"L'Albero della Vita, ossia il modo di far vivere e regnare Maria in noi\": \u00abSe hai trovato il tesoro nascosto nel campo di Maria. [...] Se lo Spirito Santo ha piantato nella tua anima il vero Albero della Vita, che \u00e8 la devozione che ti ho esposto, devi porre ogni cura nel coltivarlo, perch\u00e9 ti dia il suo frutto a tempo opportuno.\u00bb.\nSpiega in 7 punti come \"coltivare\" questo \"Albero della Vita\" perch\u00e9 se coltivato \u00abin poco tempo esso crescer\u00e0 cos\u00ec in alto, che gli uccelli del cielo vi abiteranno, e diverr\u00e0 cos\u00ec perfetto, che infine a tempo opportuno dar\u00e0 il suo frutto di onore e di grazia, cio\u00e8 l'amabile ed adorabile Ges\u00f9, che fu e sar\u00e0 sempre l'unico frutto di Maria.\u00bb: \nConclude \"Il segreto di Maria\" mettendo in appendice la preghiera di consacrazione con la quale conclude \"L'amore dell'Eterna Sapienza\"."}
{"id": "2235478", "revid": "287204", "url": "https://it.wikipedia.org/wiki?curid=2235478", "title": "Cesc F\u00e1bregas", "text": ""}
{"id": "2235482", "revid": "1272592", "url": "https://it.wikipedia.org/wiki?curid=2235482", "title": "Rinascita di Alara", "text": "Rinascita di Alara (\"Alara Reborn\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 30 aprile 2009, \u00e8 il terzo e ultimo set del \"blocco di Alara\", che comprende anche \"Frammenti di Alara\" e \"Conflux\".\nAmbientazione.\nIl piano dimensionale di Alara, che si sta riunificando a partire dalle sue schegge. Dopo l'evento noto come \"congiunzione\" i cinque frammenti che componevano il piano sono crollati nel caos. Bant \u00e8 diventato un regno in rovina dopo la caduta della societ\u00e0, Esper \u00e8 stato invaso dalle creature esterne che sottraggono l'etherium e distruggono le cittadine, Grixis ha sfruttato la nuova energia vitale per invadere gli altri frammenti, mentre Jund si \u00e8 ritrovato con la catena alimentare distrutta ed i draghi in fuga verso gli altri frammenti. Infine a Naya la presenza dei cinque colori ha causato il risveglio della potente divinit\u00e0 del piano nota come Progenitus.\nCaratteristiche.\n\"Rinascita di Alara\" \u00e8 composta da 145 carte, stampate a bordo nero, cos\u00ec ripartite:\nIl simbolo dell'espansione \u00e8 una linea orizzontale con cinque ramificazioni speculari per lato, che rappresenta i cinque frammenti di Alara che convergono nella creazione di un nuovo mondo, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare. Le rare mitiche, introdotte nelle due precedente espansioni, presentano anche in questa il simbolo color bronzo.\n\"Rinascita di Alara\" \u00e8 disponibile in bustine da 15 carte casuali e in 5 \"intro pack\", che comprendono ciascuno una bustina da 15 carte casuali e un mazzo tematico precostituito da 41 carte.\nCuriosit\u00e0.\n\"Rinascita di Alara\" \u00e8 stata presentata in tutto il mondo durante i tornei di prerelease il 25 aprile 2009, in quell'occasione \u00e8 stata distribuita una speciale carta olografica promozionale: la \"Madre Covatrice di Draghi\", che presentava un'illustrazione alternativa rispetto alla carta che si poteva trovare nelle bustine.\nUna particolarit\u00e0 di questo set \u00e8 che tutte le carte che lo compongono sono multicolori, compresi gli artefatti. Inoltre Rinascita di Alara ripropone le multicolori \"ibride\", ma con una variante: nel costo di mana di queste carte sono presenti sia i simboli di mana ibrido che quelli normali, rendendo possibile l'esistenza di carte ibride con pi\u00f9 di due colori. Pertanto il colore dello sfondo di queste carte \u00e8 d'oro, identico a quello delle multicolori classiche, e non simile alle carte ibride bicolori.\nNovit\u00e0.\nIn questo set viene presentata una sola nuova abilit\u00e0 delle carte: \"cascata\".\nNuove abilit\u00e0.\nCascata.\nOgni volta che viene lanciata una magia dotata dell'abilit\u00e0 \"Cascata\", il suo controllore deve esiliare la prima carta del suo grimorio finch\u00e9 non esilia una carta non terra il cui costo di mana convertito \u00e8 minore di quello della magia con \"Cascata\". Quella carta pu\u00f2 essere quindi giocata immediatamente senza che ne venga pagato il costo di mana, mentre le altre carte esiliate dovranno essere rimesse in ordine casuale in fondo al grimorio. Un giocatore \u00e8 obbligato a eseguire tale operazione ogni volta che si innesca questa abilit\u00e0, ma non \u00e8 costretto a giocare l'ultima carta rivelata, se sceglie di non farlo questa viene rimescolata in fondo al grimorio assieme alle altre. Se un giocatore rivela per via di \"Cascata\" tutte le carte del suo grimorio senza trovarne una da poter giocare in questo modo nulla avviene, semplicemente le carte esiliate vengono rimescolate e vanno rimesse al posto del grimorio. Anche se in pratica questo significa che il giocatore ha rimescolato il mazzo, tecnicamente non l'ha fatto, quindi gli effetti che si innescherebbero quando un giocatore rimescola il grimorio non avvengono. Un effetto collaterale \u00e8 il fatto che ogni altro giocatore pu\u00f2 vedere tutte le carte esiliate in questo modo."}
{"id": "2235503", "revid": "599", "url": "https://it.wikipedia.org/wiki?curid=2235503", "title": "John Warner Backus", "text": ""}
{"id": "2235510", "revid": "709565", "url": "https://it.wikipedia.org/wiki?curid=2235510", "title": "Premio del pubblico al miglior film europeo", "text": "Il Premio del pubblico al miglior film europeo \u00e8 stato assegnato al miglior film europeo dell'anno dal 1997 al 2019, scelto direttamente dal pubblico.\nNel settembre 2020, il premio \u00e8 stato unito col Premio LUX (LUX Prize) a creare il nuovo LUX European Audience Film Award. Il primo film vincitore del nuovo premio, nel 2021, \u00e8 stato \"Collective\" di Alexander Nanau.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano, titolo originale (tra parentesi) e il nome del regista."}
{"id": "2235514", "revid": "599013", "url": "https://it.wikipedia.org/wiki?curid=2235514", "title": "Fabio De Crignis", "text": "Biografia.\nDe Crignis, slalomista puro, fece parte al 1997 della nazionale di sci alpino dell'Italia; in Coppa del Mondo ottenne il primo risultato di rilievo l'8 agosto 1990 a Mount Hutt (4\u00ba) e conquist\u00f2 il primo podio ad Aspen il 10 marzo 1991, giungendo 3\u00ba alle spalle dell'austriaco Rudolf Nierlich e dello svedese Thomas Fogd\u00f6. Ai XVI Giochi olimpici invernali di , l'unica rassegna olimpica cui partecip\u00f2, non concluse la gara; a Park City il 26 novembre 1995 ottenne il secondo e ultimo podio in Coppa del Mondo, ancora 3\u00ba dietro allo sloveno Andrej Miklavc e all'austriaco Christian Mayer.\nIl 30 gennaio 1996 conquist\u00f2 l'ultima vittoria in Coppa Europa, a Lenzerheide; disput\u00f2 quindi i Mondiali di Sierra Nevada 1996, sua prima presenza iridata, senza terminare la prova. Sempre nel 1996, il 6 marzo a Champoluc, sal\u00ec per l'ultima volta sul podio in Coppa Europa (2\u00ba); nel 1997 ai Mondiali di Sestriere, sua ultima presenza iridata, si classific\u00f2 20\u00ba e il 9 marzo prese per l'ultima volta il via in Coppa del Mondo, a Shigak\u014dgen (16\u00ba). Si ritir\u00f2 al termine di quella stessa stagione 1996-1997 e la sua ultima gara fu lo slalom speciale dei Campionati italiani 1997, disputato il 27 marzo a Cerreto Laghi e non completato da De Crignis.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2235527", "revid": "1932578", "url": "https://it.wikipedia.org/wiki?curid=2235527", "title": "Istituto veneto per la storia della Resistenza e dell'et\u00e0 contemporanea", "text": "L'Istituto veneto per la storia della Resistenza e dell'et\u00e0 contemporanea, viene fondato da Egidio Meneghetti, Concetto Marchesi, Sebastiano Giacomelli, Gino Luzzato, Mario Saggin, presso l'Universit\u00e0 di Padova.\nDal 13 maggio 2014 l'IVSREC \u00e8 stato sciolto e sostituito dal Centro di Ateneo per la Storia della Resistenza e dell'Et\u00e0 contemporanea dell'Universit\u00e0 di Padova.\nStoria.\nHa sede nel Palazzo del Bo, sede durante il periodo resistenziale del CLN dal settembre 1943, per merito di Egidio Meneghetti e Silvio Trentin. Nel 1949 si fa partecipe della fondazione dell'Istituto Nazionale per la Storia del Movimento di Liberazione in Italia. Dal 1999 con il nuovo statuto \u00e8 stata assunta l'attuale denominazione.\nArchivio.\nRiconosciuto dalla Sovraintendenza archivistica per il Veneto, come di \"notevole interesse storico\". Sono presenti tra l'altro le copie fotostatiche dei documenti inerenti all'occupazione tedesca del Veneto.\nFinanziamenti.\nFinanziato dalla regione Veneto\nAttivit\u00e0.\nTutti i giorni \u00e8 aperta la biblioteca, sono organizzati seminari e corsi di aggiornamento per insegnanti di storia e per gli studenti di storia"}
{"id": "2235529", "revid": "287204", "url": "https://it.wikipedia.org/wiki?curid=2235529", "title": "Carlo Gerosa", "text": ""}
{"id": "2235532", "revid": "339392", "url": "https://it.wikipedia.org/wiki?curid=2235532", "title": "Presidente del Kosovo", "text": ""}
{"id": "2235535", "revid": "121207812", "url": "https://it.wikipedia.org/wiki?curid=2235535", "title": "Marco Marchetti", "text": "Vita e opere.\nNato a Faenza, anche noto come Marco da Faenza, \u00e8 stato un italiano pittore del tardo-rinascimento o periodo manierista. Nel 1566 decora a grottesche il soffitto del Voltone della Molinella, nel palazzo comunale di Faenza, un ambiente coperto da una ampia volta ad ombrello. Ha dipinto un\u2019\"Adorazione dei pastori\" (1567), originariamente nella chiesa della Confraternita di Santa Maria dell'Angelo, ma ora nella Pinacoteca di Faenza. Egli ha anche dipinto insieme a Giorgio Vasari una serie di affreschi di Palazzo Vecchio che rappresentano la \"vita di Ercole\", oltre che le volte della scala interna. Ha dipinto una pala d'altare che rappresenta il \"Martirio di Santa Caterina d'Alessandria\" (1580) nella chiesa di San Antonio a Faenza.\n\u00c8 presente a Rimini una grande pala nella Chiesa Santa Maria in Corte detta Dei Servi, posta sopra l'ingresso laterale a fianco dell'altare maggiore. Vi \u00e8 rappresentato il tema della Conversione di Saul liberamente ispirata all'affresco di Michelangelo della Cappella Paolina.\nProbabilmente eseguita durante la permanenza a Rimini del suo maestro Giorgio Vasari che lavor\u00f2 alla pala d'altare della Chiesa di Santa Maria Nuova del Scolca (oggi San Fortunato) e al San Francesco riceve le Stigmate, oggi al Tempio Malatestiano di Rimini. \nProbabilmente di mano del Marchetti erano anche i soffitti di Palazzo Lettimi di Rimini, del quale si possono visionare alcune piccole parti recuperate dalle macerie dell'ultima guerra oggi al Museo della Citt\u00e0 di Rimini. "}
{"id": "2235540", "revid": "767487", "url": "https://it.wikipedia.org/wiki?curid=2235540", "title": "Panam\u00e1 Viejo F\u00fatbol Club", "text": "Il Panam\u00e1 Viejo F\u00fatbol Club \u00e8 una societ\u00e0 calcistica di Panam\u00e1 Viejo, Panama. Milita nell'ANAPROF, la massima divisione del campionato nazionale.\nFondato nel 1978, nella stagione 2000-01 vinse il suo unico titolo nazionale. La rosa vincitrice del titolo nazionale includeva numerosi nazionali panamensi: Anel Canales, V\u00edctor Herrera Piggott, Blas P\u00e9rez, Juan de Dios P\u00e9rez, Oscar McFarlane, Ricardo Phillips.\nNel 2001 ha cessato la propria attivit\u00e0."}
{"id": "2235546", "revid": "154326", "url": "https://it.wikipedia.org/wiki?curid=2235546", "title": "Massimo Gorki", "text": ""}
{"id": "2235547", "revid": "123292402", "url": "https://it.wikipedia.org/wiki?curid=2235547", "title": "Georgi Bagration-Mukhrani (1884-1957)", "text": "Figlio del principe Aleksandr Bagration-Mukhrani e della Principessa Maria Golovatchev, fu educato nel Corpo dei paggi e spos\u00f2 nel 1908 la Contessa Elena Zlotnicka-Nowina (1886-1979), la cui madre la principessa Mariam Eristavi di Ksani, era una lontana discendente del sovrano georgiano del XVIII Eraclio II di Georgia.\nFu maresciallo del Concilio della Nobilit\u00e0 di Dusheti in Georgia tra il 1916 ed il 1917. Dopo la Rivoluzione di Febbraio sostenne l'indipendenza della Georgia e combatt\u00e9 contro i bolscevichi durante la Guerra Civile Russa. Giorgio scelse di restare in Georgia invece che seguire moglie e figli nell'esilio dovuto alla Sovietizzazione del paese nel 1921: fu tuttavia arrestato dalle autorit\u00e0 sovietiche nel 1930, ma venne presto liberato per l'intercessione dello scrittore Maksim Gor'kij. Georgi lasci\u00f2 l'Unione Sovietica e si riun\u00ec alla famiglia nel loro esilio, ed alla fine si trasferirono in Spagna nel 1944. Suo figlio Eraclio fu energicamente coinvolto nelle attivit\u00e0 politiche georgiane degli emigrati, sua figlia Leonida, spos\u00f2 Vladimir, pretendente al trono russo e l'altra, Maria, malata di nostalgia, torn\u00f2 nella Georgia sovietica, ma venne arrestata nel 1948 e pass\u00f2 otto anni in esilio a Magadan, per poi morire a Tbilisi nel 1992.\nIl principe Georgi mor\u00ec a Madrid nel 1957. I suoi resti furono traslati in Georgia da suo nipote Georgi nel 1995 e sepolti nella Cattedrale di Svetitskhoveli a Mtskheta."}
{"id": "2235548", "revid": "729019", "url": "https://it.wikipedia.org/wiki?curid=2235548", "title": "MTV Movie Awards M\u00e9xico 2003", "text": "La 1\u00aa edizione degli MTV Movie Awards M\u00e9xico si \u00e8 tenuta il 28 maggio 2003 a El Box, nella Citt\u00e0 del Messico, ed \u00e8 stata presentata da Jos\u00e9 Mar\u00eda Yazpik e Patricia Llaca.\nVincitori e candidati.\nI vincitori sono indicati in grassetto."}
{"id": "2235550", "revid": "104458", "url": "https://it.wikipedia.org/wiki?curid=2235550", "title": "Carlo Gerosa (sciatore)", "text": "Biografia.\nCarriera sciistica.\nOriginario di Scanzorosciate e specialista dello slalom speciale, , debutt\u00f2 in campo internazionale ai Mondiali juniores di Auron 1982; nell'estate dello stesso anno rimase ferito nell'incidente stradale in Nuova Zelanda che cost\u00f2 la vita a quattro membri della nazionale di sci italiana fra cui il gigantista Bruno N\u00f6ckler e l'allenatore Ilario Pegorari. Fece parte al 1995 della nazionale maggiore; in Coppa del Mondo ottenne il primo risultato di rilievo il 2 dicembre 1984 a Sestriere (13\u00ba in slalom speciale) e in carriera concluse trenta gare tra i primi trenta, ottenendo come migliori piazzamenti tre quinti posti.\nDisput\u00f2 i XVI Giochi olimpici invernali di (26\u00ba nel supergigante, 17\u00ba nello slalom gigante, non concluse lo slalom speciale) e i XVII di (11\u00ba nello slalom speciale) e prese per l'ultima volta il via in Coppa del Mondo il 6 febbraio del 1994 a Garmisch-Partenkirchen in slalom speciale (27\u00ba); si ritir\u00f2 al termine della stagione 1994-1995 e la sua ultima gara fu uno slalom speciale FIS disputato il 7 aprile a Courmayeur. Non prese parte a rassegne iridate."}
{"id": "2235554", "revid": "1632387", "url": "https://it.wikipedia.org/wiki?curid=2235554", "title": "Gama Bomb", "text": "I Gama Bomb sono un gruppo thrash/speed metal, proveniente dall'Irlanda del Nord. Hanno attualmente pubblicato 5 album in studio e 4 EP, pi\u00f9 un album distribuito online sul loro profilo MySpace."}
{"id": "2235560", "revid": "161374", "url": "https://it.wikipedia.org/wiki?curid=2235560", "title": "Ministeri soppressi", "text": ""}
{"id": "2235586", "revid": "1632387", "url": "https://it.wikipedia.org/wiki?curid=2235586", "title": "Survival of the Fastest", "text": "Survival of the Fastest \u00e8 l'album di debutto della thrash metal band irlandese, \"Gama Bomb\"."}
{"id": "2235587", "revid": "599013", "url": "https://it.wikipedia.org/wiki?curid=2235587", "title": "Alex Giorgi", "text": "Biografia.\n ma originario della Val Gardena, ottenne il primo risultato di rilievo in Coppa del Mondo il 16 gennaio 1979 nello slalom gigante di Adelboden (8\u00ba). L'anno dopo disput\u00f2 i XIII Giochi olimpici invernali di , senza completare la prova di slalom gigante.\nAi XIV Giochi olimpici invernali di fu 7\u00ba nello slalom gigante e non termin\u00f2 lo slalom speciale. Nella stessa stagione conquist\u00f2 i suoi unici podi in Coppa del Mondo: fu infatti 3\u00ba nella combinata della 3-Tre di Madonna di Campiglio del 20 dicembre 1983, dietro al liechtensteinese Andreas Wenzel e allo svizzero Thomas B\u00fcrgler, e 2\u00ba nello slalom gigante di Oslo del 23 marzo 1984, battuto dall'austriaco Hans Enn. L'anno dopo partecip\u00f2 ai Mondiali di Bormio del 1985, classificandosi 10\u00ba nello slalom speciale; si ritir\u00f2 nel 1987."}
{"id": "2235592", "revid": "119655991", "url": "https://it.wikipedia.org/wiki?curid=2235592", "title": "Monte Nanos", "text": "Il monte Nanos, conosciuto anche come Monte Re o altopiano della Bora, \u00e8 un rilievo della Slovenia sud-occidentale sito nel cuore del Carso poco lontano da Castel Lueghi e dalle grotte di Postumia. La vetta pi\u00f9 alta, il \"Suhi Vrh\" (1313 m), sorge nella sua parte orientale, mentre la cima pi\u00f9 evidente, il \"Ple\u0161a\" (1262 m), si erge poco pi\u00f9 a sud, subito sopra l'abitato di Resderta.\nDescrizione.\n\u00c8 un rilievo di origine calcarea il cui versante meridionale, nelle giornate limpide, \u00e8 ben visibile dalla laguna di Grado, di Marano e di Caorle. Dalla sua sommit\u00e0, verso nord lo sguardo spazia su tutte le Alpi Giulie, mentre verso sud-est \u00e8 possibile scorgere la cima del monte Nevoso, da cui nasce il fiume Timavo.\nA sud di esso scorre la strada europea E70, che congiunge Trieste a Lubiana, e dalla quale \u00e8 notato dagli automobilisti per la sua caratteristica e massiccia parete.\nImpianti radiotelevisivi.\nIl monte Nanos ospita, sulla sua cima pi\u00f9 meridionale (\"Ple\u0161a\"), il pi\u00f9 importante e strategico ripetitore della Slovenia, che copre tutto il Goriziano sloveno, la regione Carsico-litoranea, l'Istria settentrionale, il Friuli-Venezia Giulia, parte del Veneto e, nelle giornate con propagazione troposferica, parte della Romagna e delle Marche. Detto impianto radiotelevisivo \u00e8 stato oggetto di bombardamento da parte dell'Armata federale jugoslava il 28 giugno 1991, durante la guerra di indipendenza slovena (la cosiddetta \"Guerra dei dieci giorni\").\nStoria.\nAlcuni storici ritengono che il \"Monte Re\" di cui Paolo Diacono parla nel libro II della sua Historia Langobardorum sia da identificarsi proprio nel Monte Nanos. Nella primavera del 568 d.C., proveniente dalla antica strada di Emona (Lubiana) ed a capo di circa centocinquantamila Longobardi, re Alboino ascese la vetta del monte posto al limite della Pannonia ed osserv\u00f2 ad Occidente tutto il territorio che avrebbe, di l\u00ec a poco, conquistato. La teoria per cui sia invece il monte Matajur ad identificarsi con la vetta ascesa da Alboino e posta al limite occidentale della Pannonia non tiene per\u00f2 conto del diverso grado di accessibilit\u00e0 che il monte friulano consente rispetto al Nanos, quest'ultimo in realt\u00e0 unico ad essere direttamente ridossato alle antiche vie di comunicazione romane.\nDistanze stradali dal monte Nanos.\nIl monte Nanos \u00e8 raggiungibile utilizzando l'uscita autostradale di Resderta."}
{"id": "2235595", "revid": "1632387", "url": "https://it.wikipedia.org/wiki?curid=2235595", "title": "Citizen Brain", "text": "Citizen Brain \u00e8 il secondo album della thrash metal band irlandese dei Gama Bomb."}
{"id": "2235596", "revid": "486946", "url": "https://it.wikipedia.org/wiki?curid=2235596", "title": "Al-Khuwarizmi", "text": ""}
{"id": "2235605", "revid": "1589242", "url": "https://it.wikipedia.org/wiki?curid=2235605", "title": "Isosafrolo", "text": "L'isosafrolo \u00e8 un composto aromatico isomero del safrolo.\nLa sostanza ha un odore simile all'anice e alla liquirizia.\nLe propriet\u00e0 fisiche dipendono fortemente dalla natura del doppio legame, difatti le temperature delle transizioni di stato del composto \"cis\" differiscono significativamente da quelle dell'isomero \"trans\".\nIl composto \u00e8 un intermedio nella sintesi chimica dell'ecstasy."}
{"id": "2235615", "revid": "125933293", "url": "https://it.wikipedia.org/wiki?curid=2235615", "title": "Stefano De Grandis", "text": "Biografia.\nDopo aver iniziato la sua carriera in alcune radio e televisioni locali, diventa parte del \"nucleo storico\" di giornalisti sportivi con i quali \u00e8 nata la pay TV in Italia. Nel 1990 diviene giornalista professionista. Fin dal suo esordio nel 1991 per Tele+ ha seguito da bordocampo le principali partite di Serie A e UEFA Champions League.\nDal 1999 passa per 4 stagioni a Stream TV, sia mantenendo il suo ruolo di bordocampista che passando in alcuni casi anche alle telecronache, soprattutto nelle trasmissioni quali \"Champions League minuto per minuto\".\nDal 2003 fa parte di Sky Sport, dove partecipa alla trasmissione \"Mondo Gol\" (condotta da Fabio Caressa) con la quale \u00e8 accresciuta la sua popolarit\u00e0 tra gli appassionati di calcio e non solo. Inoltre \u00e8 telecronista degli eventi di poker, affiancato dal commento tecnico di Fabio Caressa.\nHa seguito come inviato 4 Campionati Mondiali di Calcio, come inviato al seguito della Nazionale, e in occasione di quelli del 2006 trasmessi per la prima volta interamente da Sky Sport ha condotto assieme a Gianluca Vialli e Paolo Rossi gli studi pre e post partita delle partite della nazionale italiana.\nHa lavorato come inviato a bordocampo nelle pi\u00f9 importanti partite di Serie A e UEFA Champions League e si \u00e8 alternato con Marco Cattaneo nella conduzione dei pre-partita dell'anticipo di Serie A delle ore 18:00. Ha svolto inoltre il ruolo di telecronista per \"Diretta Gol\", sempre su Sky Sport.\nDa settembre 2016 conduce su Radio Deejay con Riccardo Trevisani il programma \"FantaDeejay\", appuntamento settimanale dedicato al Fantacalcio.\nDal 2018 al 2021 \u00e8 stato ospite fisso della trasmissione \"Sky Calcio Club\", in onda su Sky Sport."}
{"id": "2235627", "revid": "767487", "url": "https://it.wikipedia.org/wiki?curid=2235627", "title": "Pedro Oliveira", "text": "Carriera.\nClub.\nHa vestito le divise dell'Acad\u00e9mica de Coimbra, del Leix\u00f5es e del Vit\u00f3ria Set\u00fabal nel proprio paese, e del Cluj e dell'UTA Arad nel massimo campionato rumeno.\nNel 2008 giunge in Italia indossando la maglia del con cui disputa 20 partite e segna 4 reti in Serie B.\nNel 2009 scende in Serie C1 nell' segnando 2 reti in 17 incontri.\nNell'estate 2010 a seguito dell'estromissione degli amaranto toscani dal calcio professionistico rimane svincolato.\nIl 22 dicembre 2010 firma con il , militante in Prima Divisione.\nRimasto svincolato, ad inizio 2012 torna in patria firmando con il Portimonense.\nAl termine della stagione passa ai francesi del Cr\u00e9teil.\nNazionale.\nHa fatto parte della Nazionale portoghese Under 21 con la quale ha partecipato all'Europeo di categoria del 2004 giungendo al terzo posto. In tale manifestazione segn\u00f2 la rete lusitana nella semifinale contro l'Italia, vinta dagli \"azzurrini\" per 3-1."}
{"id": "2235634", "revid": "1132780", "url": "https://it.wikipedia.org/wiki?curid=2235634", "title": "Campi di lavoro e di internamento nelle colonie italiane", "text": "Elenco di campi di lavoro e di internamento esistiti nelle colonie italiane o per cittadini di colonie italiane.\nCampi di internamento in Italia per indigeni.\nI campi di internamento per indigeni libici nel 1912 erano:\nIl totale era di 3.053 detenuti di cui 917 rimpatriati nel 1912, anche se nel periodo 1915-1918 raggiunsero punte notevoli i detenuti nelle diverse colonie penali. Inoltre vennero anche rinchiusi nel carcere di Caserta.\nLibia (1912-1943).\nCampi minori.\nI vari campi nel 1931 raccoglievano totalmente 90.761 reclusi."}
{"id": "2235640", "revid": "339392", "url": "https://it.wikipedia.org/wiki?curid=2235640", "title": "Videogiochi educativi", "text": ""}
{"id": "2235653", "revid": "729019", "url": "https://it.wikipedia.org/wiki?curid=2235653", "title": "Yann Delaigue", "text": "Biografia.\nFormatosi a Vienne, citt\u00e0 nella quale giocava suo padre Gilles, internazionale anch'egli, Yann Delaigue esord\u00ec nel rugby di vertice nel Tolone, con il quale vinse il campionato nel 1992; passato al Tolosa, vinse altri due campionati e una Heineken Cup.\nIn Nazionale francese dal 1994 (esord\u00ec nel Cinque Nazioni di quell'anno contro la , prese parte ad altri due tornei, uno dei quali come Sei Nazioni, nel 2005, anno della sua ultima apparizione internazionale.\nPrese anche parte alla in Sudafrica, con soli due incontri.\nNonostante tra l'esordio e l'ultimo incontro per la intercorrano 11 anni, Delaigue disput\u00f2 relativamente pochi incontri, 20, con 37 punti totali.\nPassato al Castres nel 2004, fece ritorno dopo un biennio al Tolone nel quale, nel 2007, chiuse la carriera dopo essere stato scartato dalla prima squadra per iniziativa del presidente.\nAttualmente \u00e8 commentatore televisivo per InfoSport, canale satellitare del gruppo Canal+; da ottobre 2011 collabora inoltre come consulente del gioco dei tre quarti del Bayonne."}
{"id": "2235654", "revid": "123839764", "url": "https://it.wikipedia.org/wiki?curid=2235654", "title": "Angelo De Carlo", "text": "Primi anni.\nAngelo De Carlo nacque a Hoboken (New Jersey) da genitori emigrati un paio di anni prima dalla Sicilia. Inizi\u00f2 la propria carriera criminale durante il proibizionismo come contrabbandiere e come killer durante la guerra castellammarese.\nDall'inizio degli anni venti aveva subito numerosi arresti (rapina, contrabbando di alcol, contraffazione, evasione fiscale e possesso di arma da fuoco illegale). Alla met\u00e0 degli anni '20 era divenuto \"uomo d'onore\" della Famiglia Masseria , nel gruppo guidato da Willie Moretti ed entr\u00f2 in societ\u00e0 con altri importanti membri della famiglia (Settimo Accardi, Joe Adonis, Jerry Catena e l'ebreo Abner Zwillman), curando gli interessi commerciali della famiglia nel New Jersey.\nSi spos\u00f2 con una donna di nome Frances Ryan, ed ebbe due figli. Possedeva un ristorante a Newark, New Jersey, che gli serv\u00ec da base per le sue operazioni criminali.\nAll'inizio degli anni cinquanta divenne \"capodecina\", occupandosi soprattutto di prestiti ad usura e di gioco d'azzardo. Alla fine degli anni cinquanta fece eliminare sistematicamente tutti i suoi potenziali rivali, accrescendo ancora di pi\u00f9 il suo potere.\nIndagini e arresto.\nTra il 1961 ed il 1963, gli agenti federali indagarono sulle attivit\u00e0 criminali di De Carlo: dalle intercettazioni telefoniche tra il capodecina ed i suoi affiliati, vennero scoperti la corruzione presente nelle istituzioni pubbliche del New Jersey e i legami tra la mafia e polizia, imprenditoria e politica. Tra gli uomini politici coinvolti furono il senatore del congresso Peter Rodino, il sindaco di Newark Hugh Addonizio ed il politico John Kenny, la cui carriera politica si concluse dopo le pubblicazioni delle intercettazioni sui giornali ed i conseguenti arresti. Le intercettazioni rivelarono inoltre i legami di Frank Sinatra con De Carlo e furono scoperti gli omicidi progettati e discussi dalla cosca.\nNel 1970 De Carlo viene arrestato e condannato a 12 anni di prigione. Tuttavia dopo un anno e mezzo di prigione, il presidente Richard Nixon lo grazi\u00f2, a causa delle sue cattive condizioni di salute, secondo le affermazioni dello stesso De Carlo. La richiesta di scarcerazione fu approvata dal procuratore generale Richard Kleindienst, che present\u00f2 la richiesta alla Casa Bianca a John Dean, che a sua volta la consegn\u00f2 a Nixon. Si dice che Nixon fosse stato influenzato a concedere il perdono dal suo vice presidente Spiro Agnew, amico personale di De Carlo e Sinatra. Questa grazia fu oggetto di un'indagine da parte del senatore Archibald Cox, durante la commissione del Watergate.\nUscito di prigione nel dicembre del 1972, mor\u00ec il 20 ottobre 1973, nella sua casa a Mountainside nel New Jersey."}
{"id": "2235656", "revid": "62004", "url": "https://it.wikipedia.org/wiki?curid=2235656", "title": "MTV Movie Awards M\u00e9xico 2004", "text": "La 2\u00aa edizione degli MTV Movie Awards M\u00e9xico si \u00e8 tenuta il 1\u00ba giugno 2004 nel Salon 21, nella Citt\u00e0 del Messico, ed \u00e8 stata presentata da Ilana Sod.\nVincitori e candidati.\nI vincitori sono indicati in grassetto."}
{"id": "2235663", "revid": "124123", "url": "https://it.wikipedia.org/wiki?curid=2235663", "title": "Daniel Waters", "text": "Biografia.\nFratello maggiore del regista Mark Waters, ha studiato alla James Whitcomb Riley High School a South Bend, Indiana. Debutta con la sceneggiatura per il film \"Schegge di follia\", che scrive durante gli anni in cui lavorava presso un videonoleggio e basata su alcune vicende capitate alla sorella quando frequentava la high school. Negli anni seguenti scrive le sceneggiature per i film \"Le avventure di Ford Fairlane\" e \"Hudson Hawk - Il mago del furto\", aggiudicandosi per ben due volte il poco lusinghiero Razzie Award per la peggiore sceneggiatura.\nNel 1992 \u00e8 autore della sceneggiatura di \"Batman - Il ritorno\" di Tim Burton. Dopo una lunga pausa durata otto anni, torna a lavorare debuttando alla regia della commedia \"Maial Campers - Porcelloni al campeggio\", mentre nel 2007 scrive e dirige \"Tutti i numeri del sesso\"."}
{"id": "2235664", "revid": "200568", "url": "https://it.wikipedia.org/wiki?curid=2235664", "title": "Liquorizia", "text": ""}
{"id": "2235675", "revid": "76963", "url": "https://it.wikipedia.org/wiki?curid=2235675", "title": "Michael Weston", "text": "Biografia.\nMichael nacque come Michael Rubinstein a New York, figlio degli attori Judi West e John Rubinstein, e nipote del famoso pianista Arthur Rubinstein. Ricevette la laurea in Teatro e Arte dalla Northwestern University. Nel 2000 mut\u00f2 il suo cognome in \"Weston\" in quanto era gi\u00e0 presente un \"Michael Rubinstein\" nella Screen Actors Guild.\nMichael \u00e8 un buon amico dell'attore Zach Braff ed \u00e8 apparso in diverse occasioni con lui, inclusi \"La mia vita a Garden State\", \"The Last Kiss\" e la famosa serie televisiva di Braff, \"Scrubs - Medici ai primi ferri\" come guest star. Michael \u00e8 anche recentemente apparso come Simon Marsden, il fratellastro di Olivia Benson, in \"\".\nMichael \u00e8 apparso nella quinta e nella sesta stagione di \"Dr. House - Medical Division\" come l'investigatore privato chiamato Lucas Douglas e assunto da House.\nDal 2010 \u00e8 sposato con la cantautrice Priscilla Ahn.\nDoppiatori italiani.\nNelle versioni in italiano dei suoi film, Michael Weston \u00e8 stato doppiato da:"}
{"id": "2235678", "revid": "1793900", "url": "https://it.wikipedia.org/wiki?curid=2235678", "title": "M\u00e9ribel", "text": "M\u00e9ribel (1.450 ) \u00e8 una stazione di sport invernali situata nel dipartimento francese della Savoia. \u00c8 frazione di Les Allues e fa parte del comprensorio sciistico Les Trois Vall\u00e9es. Il punto pi\u00f9 alto raggiunto dagli impianti di risalita \u00e8 il \"Mont Vallon\" (2.952\u00a0m). La stazione si trova al confine del Parco nazionale della Vanoise.\nInfrastrutture.\nNella localit\u00e0 \u00e8 presente un piccolo aeroporto."}
{"id": "2235689", "revid": "22169192", "url": "https://it.wikipedia.org/wiki?curid=2235689", "title": "Doradidi", "text": ""}
{"id": "2235692", "revid": "830939", "url": "https://it.wikipedia.org/wiki?curid=2235692", "title": "Franz Tscherne", "text": "Biografia.\nAttore austriaco, ha calcato i principali teatri della Svizzera, Germania, Austria, e quelli di Zurigo, Basilea, D\u00fcsseldorf, Stoccarda, Francoforte, Berlino, Monaco, il Brugtheater di Vienna, a partire dall'et\u00e0 di 19 anni, interpretando numerosi importanti ruoli in opere di Shakespeare, Goethe, Moli\u00e8re, Goldoni, Horvath, Schnitzler e lavorando con registi quali Otto Schenk, August Everding, Hans Hollmann, Hellmuth Matiasek, Rudolf Noelte, Robert Lepage e Leander Haussmann. Oltre alle sue esibizioni in teatro, Franz Tscherne ha lavorato in numerosi film e produzioni TV, e recentemente si \u00e8 dedicato sempre di pi\u00f9 ai ruoli recitati del teatro musicale, tra i quali spicca la parte del Perchik nel musical \"il violista sul tetto\" diretto da Stefan Soltesz all'Aalto Theater di Essen. Con filarmonica di Monaco \u00e8 stato il narratore nell'esecuzione in forma di concerto de \"Lo zare il carpentiere\" di Lortzing diretto da Leopold Hager e, sotto la direzione di Marcello Viotti, ha recitato il ruolo di Dante ne \u201cLa Via nova\u201d di Wolf Ferrari. Per la Bavarian Broadcasting Corporation \u00e8 stato la voce recitante in \"The Dance of the Dead\" diretta da Ulf Schirmer. Con lo stesso direttore ha interpretato il poema di Rike Cornet, musicato da Viktor Ullmann, al Teatro del Principe Reggente di Monaco del dicembre 2007. Franz Tscherne ha debuttato nel teatro d'opera nel 2003 a Venezia in una nuova messa in scena di \"Ariadne auf Naxos\" prodotto dal Teatro la Fenice. Nuovamente diretto da Marcello Viotti, ha interpretato il ruolo del maggiordomo al Teatro Malibran.\nTra i suoi ruoli pi\u00f9 recenti, quello di Orpheus nel melodramma \"Orfey i Evridike\" di J.I. Fomin diretto da Klaus Peter Kehr alla Wuppertal Opera e il ruolo di Niklas nell'opera di Heinrich Marschner \"Hans Heilig\" all'Opera Nazionale di Rhin a Strasburgo.\nNel Febbraio 2009 ha nuovamente svolto il ruolo del maggiordomo in \"Ariadne auf Naxos\" al Teatro Carlo Felice di Genova."}
{"id": "2235693", "revid": "486946", "url": "https://it.wikipedia.org/wiki?curid=2235693", "title": "Marsa Brega", "text": ""}
{"id": "2235695", "revid": "125494623", "url": "https://it.wikipedia.org/wiki?curid=2235695", "title": "Rescritto di Adriano a Gaio Minucio Fundano", "text": "Il rescritto di Adriano a Gaio Minucio Fundano \u00e8 un rescritto imperiale inviato dall'imperatore romano Adriano a Gaio Minucio Fundano, proconsole d'Asia dal 122 al 123.\nIl documento giuridico, scritto originariamente in latino, fu tradotto e tr\u00e0dito in greco ellenistico da Eusebio di Cesarea che si rifaceva a Giustino.\nIl testo \u00e8 noto agli storici e agli studiosi di Storia del Cristianesimo per essere uno dei pi\u00f9 antichi scritti pagani sul cristianesimo.\nContenuto e valore del documento.\nIl documento di Adriano, pur indirizzato a Minucio Fundano, rispondeva in realt\u00e0 a un'istanza sollecitata da Quinto Licinio Silvano Graniano, predecessore del destinatario: Graniano aveva chiesto lumi sul comportamento da tenere nei confronti dei cristiani e delle accuse che venivano loro rivolte.\nAdriano rispose al proconsole di procedere nei loro confronti solo in presenza di eventi circostanziati, emergenti da un procedimento giudiziario e non sulla base di accuse generiche, petizioni o calunnie: veniva stabilito cos\u00ec il principio dell'onere della prova a carico dei promotori delle accuse. Eventuali azioni promosse a scopo di calunnia dovevano, al contrario, essere duramente perseguite e punite, affinch\u00e9 non fosse permesso ai calunniatori di procurare del male.\nPolitica di Adriano verso il Cristianesimo.\nIl rescritto, che \u00e8 una delle prime fonti pagane sul cristianesimo, \u00e8 anche di somma importanza per la comprensione della politica tenuta da Adriano e dal suo predecessore Traiano nei confronti dei cristiani: Adriano, infatti, si mosse su un piano analogo, e anche pi\u00f9 garantista, rispetto a quello del suo predecessore che si era espresso sull'argomento in un precedente rescritto sollecitato da una specifica richiesta di Plinio il Giovane che era a quel tempo legatus Augusti pro praetore in Bitinia e Ponto.\nInterpretazione del rescritto.\nDubbi esegetici.\nIl significato esatto del rescritto adrianeo, pur confrontato con quello di Traiano, rimane per alcuni studiosi controverso. Se \u00e8 assodata, infatti, l'affermazione del principio dell'onere della prova da cui, in definitiva, far dipendere la perseguibilit\u00e0 dei cristiani che avessero agito \u00ab\"contro la legge\"\u00bb, non \u00e8 per tutti chiaro, invece, fino a qual punto dovesse spingersi l'assolvimento di quell'onere, se fosse cio\u00e8 sufficiente provare la sola fattispecie della professione di fede (quello che Plinio, nella sua epistola a Traiano, chiama il \"nomen ipsum\") o si rendesse invece necessario circostanziare anche la contemporanea presenza di reati ascrivibili all'essere cristiani (\"flagitia cohaerentia nomini\"), la distinta fattispecie che Plinio gi\u00e0 individuava e intendeva suggerire all'imperatore nell'indirizzargli la sua richiesta.\nTesi di Marta Sordi.\nMarta Sordi, storica dell'antichit\u00e0 greco-romana e del cristianesimo delle origini, propendeva per l'interpretazione pi\u00f9 favorevole ai cristiani, una posizione esegetica a cui peraltro gi\u00e0 aderiva l'apologetica cristiana, da Giustino in poi. Secondo la Sordi, Adriano, in linea con la politica del suo predecessore Traiano, avrebbe non solo confermato il divieto di perseguibilit\u00e0 d'ufficio ma vi avrebbe anche aggiunto, di suo, due nuovi elementi: \nL'espressione di questa insofferenza, sottolineata anche da un'interiezione, \u00e8 contenuta nella frase \u00ab\"ma, per Ercole, se qualcuno accampa pretesti per calunniare, tu, stabilitane la gravit\u00e0, devi senza indugio punirlo\"\u00bb. E proprio in questa frase si rinviene, secondo la Sordi, il secondo elemento di novit\u00e0 rispetto all'atteggiamento del predecessore: "}
{"id": "2235703", "revid": "1442080", "url": "https://it.wikipedia.org/wiki?curid=2235703", "title": "Agamyxis", "text": "Agamyxis \u00e8 un genere di pesci tropicali d'acqua dolce, appartenente alla famiglia Doradidae."}
{"id": "2235706", "revid": "1793900", "url": "https://it.wikipedia.org/wiki?curid=2235706", "title": "Argenti\u00e8re", "text": "Argenti\u00e8re \u00e8 un villaggio francese situato nel dipartimento dell'Alta Savoia. Collocato a circa 1.200 \u00e8 parte del comune di Chamonix-Mont-Blanc.\n\u00c8 una stazione di sport invernali del comprensorio sciistico dei Grands Montets, sede ogni anno di prove di Coppa del Mondo di sci alpino maschile. In estate vi sono molti escursionisti soprattutto nel percorso del Giro del Monte Bianco.\nArgenti\u00e8re \u00e8 collegata al comune di Vallorcine ed alla Svizzera attraverso il colle des Montets.\nHa una stazione ferroviaria sulla Ferrovia Martigny-Le Chatelard-Saint Gervais che lo collega con i centri vicini e con Martigny in Svizzera, Chamonix e Saint Gervais-le-Bains.\nIl villaggio \u00e8 dominato dal Ghiacciaio d'Argentiere."}
{"id": "2235707", "revid": "79642", "url": "https://it.wikipedia.org/wiki?curid=2235707", "title": "Borchie", "text": ""}
{"id": "2235711", "revid": "287204", "url": "https://it.wikipedia.org/wiki?curid=2235711", "title": "Altolamprologus", "text": "Altolamprologus \u00e8 un genere di pesci tropicali d'acqua dolce, appartenente alla famiglia Cichlidae.\nDistribuzione e habitat.\nLe specie del genere sono endemiche del Lago Tanganica, in Africa. Abitano aree ricche di rocce.\nDescrizione.\nPresentano un corpo ben riconoscibile, con testa allungata e labbra pronunciate, con una grande bocca. Il corpo \u00e8 allungato, compresso ai fianchi, con profili dorsale e ventrale poco pronunciati, corto peduncolo caudale e pinna caudale a delta. La pinna dorsale \u00e8 lunga ma non molto alta, cos\u00ec come l'anale. Le pinne ventrali sono appuntite, le pettorali sono arrotondate. La livrea \u00e8 diversa tra le due specie, rimanendo per\u00f2 sui toni bruni e gialli. Le dimensioni si attestano sui 10-12 cm.\nEtologia.\nQuesti pesci sono pacifici con pesci d'altre specie (anche se rimangono pesci territoriali) ma decisamente aggressivi nei confronti dei conspecifici. Gli adulti -specialmente i maschi- passano molto tempo a sfidarsi e scontrarsi.\nRiproduzione.\nLa riproduzione avviene tramite deposizione di uova e fecondazione esterna. La femmina e il maschio provvedono alle cure parentali delle uova e degli avvannotti.\nSpecie.\nIl genere comprende solamente due specie:\nAcquariofilia.\nEntrambe le specie sono interessanti ospiti per gli acquariofili. Non sempre disponibili negli esercizi commerciali, sono pi\u00f9 diffusi tra gli appassionati dei ciclidi del Lago Tanganica."}
{"id": "2235717", "revid": "30610", "url": "https://it.wikipedia.org/wiki?curid=2235717", "title": "Instituto Nacional de Estad\u00edstica y Geograf\u00eda", "text": "L'Instituto Nacional de Estad\u00edstica y Geograf\u00eda (INEGI), (in italiano: \"Istituto Nazionale di Statistica e Geografia\") \u00e8 un'agenzia autonoma del Governo federale degli Stati Uniti Messicani, istituito per il rilevamento e l'elaborazione delle statistiche demografiche, geografiche ed economiche del paese.\nINEGI \u00e8 stato istituito con decreto presidenziale, il 25 gennaio 1983 attraverso la fusione della precedente \"Direcci\u00f3n General de Estad\u00edstica\", fondato nel 1882 e dell\"'Ufficio di geografia\" fondato nel 1968. La sede \u00e8 ad Aguascalientes, citt\u00e0 situata nello stato federale dell'Aguascalientes."}
{"id": "2235718", "revid": "1349066", "url": "https://it.wikipedia.org/wiki?curid=2235718", "title": "Lorenzo De Ferrari", "text": "Biografia.\nLorenzo De Ferrari era figlio del pittore Gregorio De Ferrari e di Margherita Piola, figlia di un altro famoso pittore genovese, Domenico Piola.\nFin da bambino mostr\u00f2 una notevole predisposizione per il disegno e la pittura, incoraggiato anche dal padre.\nDivenne apprendista del padre, che gli fece copiare come esempio le opere dei maggiori maestri nelle pi\u00f9 importanti quadrerie genovesi. Rimase in seguito stretto collaboratore del padre, fino alla sua morte (1726), il che rende spesso difficile l'attribuzione delle opere e distinguerne le mani. \nGli esordi.\nA vent'anni partecip\u00f2 al concorso bandito nel 1700 per la decorazione ad affresco della sala del Maggior Consiglio del palazzo ducale di Genova. Fra le sue prime opere, \"Tobia e l'angelo\" (Genova, Palazzo Bianco), e \"Le storie di Ercole\", gi\u00e0 a Genova, palazzo Cattaneo Adorno. La sua prima opera ad affresco \u00e8 considerata la volta della cappella di Sant'Ampeglio, all'interno della chiesa di Santo Stefano a Genova (distrutta), seguita dalla decorazione a fresco delle volte della chiesa di Santa Croce fra il 1715 e il 1726, in collaborazione con il padre, e della chiesa di santa Marta, in collaborazione con lo zio, Paolo Gerolamo Piola (\"Allegorie di Virt\u00f9)\". Negli anni successivi segue la realizzazione di pale d'altare (\"La Vergine con il Bambino tra i santi\", parrocchiale di Tosse, \"La Vergine e i ss\". \"Biagio e Francesco di Sales,\" chiesa di S. Michele a Celle) e dei palazzi patrizi genovesi (in Palazzo Gio Carlo Brignole decora una volta con \"Prometeo che d\u00e0 vita alla statua,\" in Palazzo Bendinelli Sauli realizza \"Venere consegna le armi a Enea).\"\nLa maturit\u00e0.\nNel 1734 visit\u00f2 Roma e Firenze, dove entr\u00f2 in contatto con alcuni noti pittori dell'epoca, tra i quali Sebastiano Conca, Marco Benefial, Ignazio Hugford e Francesco Maria Niccol\u00f2 Gaburri. Al ritorno \u00e8 affrescatore nelle maggiori dimore patrizie genovesi: fra i suoi capolavori si ricordano la \"galleria della cappella\" di palazzo Durazzo (oggi palazzo reale), con quadrature e monocromi di soggetto mitologico, due salotti nel palazzo Grimaldi di piazza S. Luca, con \"La Giustizia che premia le Arti e La caccia di Diana,\" la \"galleria dorata\" del \"Trionfo d'Amore\" e il \"salotto d'Imene\" nel palazzo Spinola di Pellicceria, nel palazzo di Gi\u00f2 Carlo Doria tre salotti con il \"Carro del Sole\", \"La Notte e le Allegorie degli Elementi\" e infine nel palazzo Brignole-Durazzo il \"\"Salotto delle Virt\u00f9 Patrie\".\"\nLe committenze religiose di maggiore prestigio furono gli apparati per la beatificazione di Alessandro Sauli nella chiesa genovese di Santa Maria di Carignano e per la canonizzazione di Caterina Fieschi Adorno celebrata da Clemente XII nel 1736. Oggi resta \"La Vergine tra i ss\". \"Stanislao Kostka e Francesco Borgia\" nella cattedrale di S. Lorenzo.\nIl suo capolavoro \u00e8 considerato dalla critica l'ultima opera rilevante del De Ferrari, la \"Galleria Dorata\" di Palazzo Carrega con le \"Storie di Enea\", ove la decorazione ad affresco, gli stucchi e i dipinti si fondono armoniosamente creando una serie di effetti scenici tesi a moltiplicare lo spazio, risultando una delle ideazioni pi\u00f9 originali dell'epoca.\nNon si spos\u00f2 mai; per la sua religiosit\u00e0 fu soprannominato \"l'Abate De Ferrari\".\nOpere.\nTra le sue principali opere, tutte conservate in chiese e palazzi di Genova, oltre al gi\u00e0 ricordato dipinto raffigurante Sant'Ampeglio, si possono citare:"}
{"id": "2235719", "revid": "762724", "url": "https://it.wikipedia.org/wiki?curid=2235719", "title": "Windows Mobile 6", "text": ""}
{"id": "2235720", "revid": "339392", "url": "https://it.wikipedia.org/wiki?curid=2235720", "title": "Windows Mobile 5", "text": ""}
{"id": "2235721", "revid": "838137", "url": "https://it.wikipedia.org/wiki?curid=2235721", "title": "Bernardino de Bernardis", "text": "Biografia.\nBernardino de Bernardis-Ferrari apparteneva a una famiglia della borghesia calabrese; suo padre Giambattista de Bernardis era medico, la madre si chiamava Teodora Ferrari. Nel Regno di Napoli, nei primi anni del XVIII secolo, era frequente che al cognome paterno si accompagnasse quello materno, secondo l'uso spagnolo.\nBernardino entr\u00f2 nell'ordine dei Minimi di San Francesco di Paola. Oratore di successo si rec\u00f2 in Polonia e nel 1739 venne creato teologo di corte da Stanislao Leszczy\u0144ski re di Polonia. Il 16 dicembre 1743 venne nominato vescovo di Martirano venendo consacrato il successivo 22 dicembre da papa Benedetto XIV.\nNel 1744 il vescovo di Martirano assunse come segretario il giovane Giacomo Casanova. Nelle sue \"Memorie\" Casanova ha affermato che Mons. de Bernardis era stato consacrato vescovo per i buoni uffici di sua madre, di professione attrice. Raggiunta Martorano, un piccolo paese arroccato sul massiccio del Reventino, Casanova, profondamente deluso per la povert\u00e0 e la mancanza di svaghi di quelle localit\u00e0 di montagna, and\u00f2 via il giorno successivo al suo arrivo. Differentemente da quanto affermato da Casanova, secondo il quale mons. de Bernardis sarebbe morto prematuramente nel 1746, il presule mor\u00ec nel 1758, dopo 14 anni dalla consacrazione. Nell'archivio diocesano di Lamezia Terme \u00e8 conservata una \"relazione ad limina\" del vescovo de Bernardis.\nGenealogia episcopale.\nLa genealogia episcopale \u00e8:"}
{"id": "2235723", "revid": "251304", "url": "https://it.wikipedia.org/wiki?curid=2235723", "title": "Gran Premio di Francia 2004", "text": "Il Gran Premio di Francia 2004 \u00e8 stato un Gran Premio di Formula 1 disputato il 4 luglio 2004 sul circuito di Magny-Cours. La gara fu vinta da Michael Schumacher su Ferrari, davanti a Fernando Alonso su Renault e al compagno di squadra Rubens Barrichello.\nVigilia.\nAspetti tecnici.\nAl ritorno in Europa dopo la doppia trasferta in Nord America, diverse scuderie portarono in pista degli aggiornamenti delle proprie monoposto. Particolarmente attive furono McLaren e Williams: la prima, dopo un inizio di stagione molto deludente, present\u00f2 a Magny-Cours una versione B della propria monoposto, la MP4-19B, sottoposta a lunghi test sul Circuito di Jerez de la Frontera nelle settimane precedenti il Gran Premio per metterne alla prova l'affidabilit\u00e0, estremamente problematica nella prima parte del campionato. La nuova vettura era caratterizzata da modifiche al telaio, una nuova sospensione posteriore e da delle fiancate rastremate nella parte inferiore. La veste aerodinamica della nuova vettura si discostava nettamente dalla versione base e dalla precedente, mai portata in gara, McLaren MP4-18.\nAnche la Williams present\u00f2 delle importanti novit\u00e0 aerodinamiche: le modifiche sulla FW26 furono concentrate principalmente sulle fiancate, che furono ridisegnate con una forma maggiormente arrotondata e rastremata nella parte inferiore. Questi cambiamenti comportarono l'introduzione di una nuova struttura deformabile laterale (con conseguente nuovo crash test) e di nuovi radiatori, che rimasero in posizione verticale.\nTra le altre scuderie la pi\u00f9 attiva fu la Renault, che in occasione del Gran Premio di casa equipaggi\u00f2 le proprie monoposto con una versione potenziata del motore, oltre ad introdurre numerose modifiche di dettaglio al corpo vettura.\nAspetti sportivi.\nIn seguito all'incidente di due settimane prima ad Indianapolis, a Ralf Schumacher fu diagnosticata la frattura di due vertebre, lesione non individuata nei primi controlli effettuati negli Stati Uniti. Il pilota tedesco, la cui partecipazione al Gran Premio di Francia era comunque gi\u00e0 stata esclusa, fu sostituito provvisoriamente dal collaudatore della Williams, Marc Gen\u00e9.\nProve libere.\nResoconto.\nCome di consueto nelle due sessioni di venerd\u00ec BAR, Jaguar, Toyota, Jordan e Minardi schierarono in pista una terza vettura. Entrambe le sessioni furono disputate per gran parte con l'asfalto bagnato e la maggior parte delle squadre limit\u00f2 la propria attivit\u00e0 in pista, anche perch\u00e9 nei giorni successivi non era prevista pioggia. Nel primo turno di prove Montoya ebbe un violento incidente, nel quale danneggi\u00f2 pesantemente la vettura; il pilota colombiano non riport\u00f2 lesioni, ma l'incidente gli caus\u00f2 dei dolori al collo che lo condizionarono anche in gara.\nRisultati.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nNel Gran Premio di casa, la Renault conquist\u00f2 la pole position grazie a Fernando Alonso, pi\u00f9 veloce di poco meno di tre decimi rispetto a Michael Schumacher. David Coulthard ottenne un incoraggiante terzo tempo sulla nuova McLaren MP4-19B, staccato di appena sedici millesimi dal pilota della Ferrari. Seguivano Jenson Button, Jarno Trulli e Juan Pablo Montoya, autore del giro pi\u00f9 veloce nella prima sessione di qualifica con il minimo carico di benzina, ma penalizzato da un errore nel proprio giro lanciato. Takuma Sat\u014d e Marc Gen\u00e9, rispettivamente sulla seconda BAR e sulla seconda Williams, occuparono la quarta fila, mentre Kimi R\u00e4ikk\u00f6nen e Rubens Barrichello, primo a scendere in pista nella sessione decisiva dopo aver saltato quella preliminare per un problema idraulico.\nGara.\nResoconto.\nAl via scattarono bene le due Renault: Fernando Alonso mantenne la testa della corsa davanti a Michael Schumacher e a Jarno Trulli, che si inserisce in terza posizione davanti a Jenson Button, David Coulthard, Juan Pablo Montoya e Kimi R\u00e4ikk\u00f6nen. Recuper\u00f2 un paio di posizioni anche Rubens Barrichello, che dopo aver sopravanzato Marc Gen\u00e9 in partenza super\u00f2 anche Takuma Sat\u014d nel corso del quarto giro. Il giapponese, che accusava problemi al motore, si ritir\u00f2 poi al 15\u00ba passaggio per la rottura del propulsore. Al comando della corsa Alonso sembr\u00f2 in grado di controllare Michael Schumacher, nonostante questi avesse fatto segnare pi\u00f9 volte il giro pi\u00f9 veloce in gara. I due guadagnarono rapidamente un discreto margine sugli inseguitori, capitanati da Trulli.\nAl termine dell'undicesima tornata Michael Schumacher torn\u00f2 ai box per effettuare il primo pit stop, imitato nello stesso giro da R\u00e4ikk\u00f6nen. Tre tornate pi\u00f9 tardi tocc\u00f2 ad Alonso, che rientr\u00f2 in pista in prima posizione. Approfitt\u00f2 invece della prima serie di soste Barrichello, che super\u00f2 R\u00e4ikk\u00f6nen guadagnando cos\u00ec la settima posizione. Il brasiliano recuper\u00f2 ulteriormente in classifica quando Montoya, nel corso del 17\u00ba giro, effettu\u00f2 un testacoda, venendo sorpassato anche da Felipe Massa (che non aveva ancora rifornito) e da R\u00e4ikk\u00f6nen. Quest'ultimo super\u00f2 il pilota della Sauber tre tornate pi\u00f9 tardi, portandosi al settimo posto. Intanto, in testa alla corsa, Alonso sfrutt\u00f2 alcuni doppiaggi per tenere a distanza Schumacher, che era per\u00f2 pi\u00f9 veloce dello spagnolo e durante la seconda serie di pit stop, aperta da R\u00e4ikk\u00f6nen al 28\u00ba giro, pass\u00f2 davanti al rivale, conquistando la testa della corsa. Alle spalle del duo di testa Trulli e Button precedevano Barrichello, che si era sbarazzato anche di Coulthard; lo scozzese era seguito dal compagno di squadra e da Montoya.\nSchumacher allung\u00f2 su Alonso: nel tentativo di avere la meglio sul pilota spagnolo, non riuscendo il sorpasso in pista, la Ferrari aveva cambiato la strategia del pilota tedesco, prevedendo addirittura quattro soste. Il ferrarista riforn\u00ec gi\u00e0 al 42\u00ba passaggio, effettuando una sosta breve e rientrando in pista in seconda posizione. Alonso torn\u00f2 ai box quattro giri dopo, cedendo nuovamente al rivale il comando della corsa. A questo punto Schumacher spinse al massimo per avere un margine sufficiente sul pilota della Renault per effettuare un'altra sosta e tornargli in pista davanti. La manovra gli riusc\u00ec e al 58\u00ba passaggio Schumacher, dopo aver effettuato la quarta sosta, rientr\u00f2 in pista al comando, con un vantaggio consistente su Alonso. Negli ultimi giri lottarono tra loro per il terzo gradino del podio Trulli, Barrichello e Button, separati da pochi decimi. Il pilota italiano sembr\u00f2 in grado di respingere gli attacchi dei rivali, ma proprio nelle ultime curve commise un errore, dovendo lasciar strada a Barrichello. Michael Schumacher vinse il nono Gran Premio su dieci disputati, tagliando il traguardo davanti ad Alonso, Barrichello, Trulli, Button, Coulthard, R\u00e4ikk\u00f6nen e Montoya.\nFonti.\nTutti i dati statistici sono tratti da Autosprint n.27/2004"}
{"id": "2235725", "revid": "1543377", "url": "https://it.wikipedia.org/wiki?curid=2235725", "title": "Johann Gottfried Eckard", "text": "Nato ad Augusta, dopo aver fatto l'apprendistato come pittore e incisore nel 1758 venne portato a Parigi da Johann Andreas Stein produttore di strumenti musicali.\nPianista autodidatta fu tra i primi compositori a preferire il fortepiano al clavicembalo, fu un compositore stilisticamente simile, per certi versi, a Carl Philipp Emanuel Bach, nonch\u00e9 un rinomato improvvisatore. \nLe sue prime sei sonate per piano, gi\u00e0 composte per i fortepiano ideati da Stein vennero stampate nel 1763 a Parigi. Nello stesso anno vennero suonate da \nWolfgang Amadeus Mozart, le cui opere giovanili vennero influenzate dall'espressivit\u00e0 di Eckard. Mozart le adott\u00f2 come base per il secondo movimento del suo secondo concerto per pianoforte (1767) un tempo della sonata op. 1 nr. 4 di Eckhard."}
{"id": "2235726", "revid": "70217", "url": "https://it.wikipedia.org/wiki?curid=2235726", "title": "Strong authentication", "text": ""}
{"id": "2235735", "revid": "1005847", "url": "https://it.wikipedia.org/wiki?curid=2235735", "title": "Coppa delle Regioni UEFA 2009", "text": "La Coppa delle Regioni UEFA 2009 \u00e8 stata la sesta edizione della competizione riservata alle rappresentative amatoriali delle regioni europee. Al termine della fase di qualificazione intermedia, come paese ospite \u00e8 stata scelta la Croazia.\nLa selezione amatoriale di Castiglia e Le\u00f3n si \u00e8 aggiudicata il torneo, battendo in finale Oltenia 2-1.\nFase preliminare.\nLe undici rappresentative regionali che si sono affrontate nel turno preliminare sono state suddivise due gruppi da quattro ed uno da tre, vista l'esclusione del Liechtenstein. I seguenti Paesi hanno ospitato le gare dei tre gruppi:\nSolo le vincenti di ogni gruppo hanno avuto accesso alla fase intermedia.\nTurno intermedio.\nAlle 29 rappresentative direttamente qualificate al turno intermedio si sono aggiunte \"San Marino\", \"Malta\" e la \"Regione di Marmara\". Le 32 squadre sono state sorteggiate in otto gironi da quattro ciascuno, con i seguenti paesi ospiti delle gare di ogni gruppo:\nLe vincitrici degli otto gruppi si qualificano per la fase finale del torneo.\nFase finale.\nLe seguenti squadre si sono qualificate alla fase finale del torneo, ospitata dalla Croazia:"}
{"id": "2235736", "revid": "301156", "url": "https://it.wikipedia.org/wiki?curid=2235736", "title": "Liguria (calcio)", "text": ""}
{"id": "2235745", "revid": "339392", "url": "https://it.wikipedia.org/wiki?curid=2235745", "title": "Archivio Diaristico Nazionale di Pieve Santo Stefano", "text": ""}
{"id": "2235750", "revid": "1005847", "url": "https://it.wikipedia.org/wiki?curid=2235750", "title": "Artur Sirk", "text": "Nato nella regione rurale di J\u00e4rvam\u00e4\u00e4, Sirk prese parte nella guerra di indipendenza estone e rimase in armi fino al 1926 quando divenne avvocato in Tallinn. Nel 1929 cre\u00f2 quello che sarebbe divenuto il Movimento Vaps, inizialmente ascrivibile come una associazione di veterani. I proclami di Sirk nella conferenza del 1932 dettero impeto ad un cambiamento in direzione di un partito che avrebbe preso vantaggio dall'iniziativa dei cittadini per assicurare un passaggio all'autoritarismo.\nIl gruppo arriv\u00f2 vicino al potere nel 1933 prima di essere messo fuorilegge da Konstantin P\u00e4ts l'anno successivo. Sirk venne arrestato fino a quando riusc\u00ec a riparare in Finlandia, dove aveva amici nel Movimento di Lapua. Si stabil\u00ec in Lussemburgo, impossibilitato di ritornare in Estonia per vari motivi non ultimo il fallito tentativo colpo di Stato dei Vaps.\nSirk mor\u00ec dopo essere precipitato da una finestra di un albergo in Echternach. Alcuni storici estoni quali Pusta e Tomingas hanno sostenuto la tesi che la morte sia stata un atto di defenestrazione da parte di agenti di P\u00e4ts, sebbene la polizia lussemburghese abbia affermato essere stato un caso di suicidio.\nI rapporti con l'Italia.\nNel corso degli anni Trenta, l'Italia cerc\u00f2 di accreditarsi nei Baltici nel ruolo di potenza amica. Nell'estate del 1933, Nicola Pascazio per conto dei Caur, dopo aver visitato la Lettonia, arriv\u00f2 in Estonia per incontrare il movimento dei combattenti estoni ed il loro capo Sirk. Pascrazio aveva messo in risalto \u00abcome non avessero nulla da spartire con i nazisti\u00bb, che non avevano organizzazioni vere e proprie e si servivano di club e giornali per la loro propaganda. Come negli altri paesi baltici, i tedeschi venivano visti con timore ed ostilit\u00e0. Nel luglio-agosto 1934 si era recato in Estonia anche lo stesso Pavolini che stava studiando la possibilit\u00e0 di espansione dell'influenza italiana nel Baltico.\nPavolini rettific\u00f2 la politica condotta da Pascazio in Estonia, allacciando rapporti con il partito governativo di P\u00e4ts e del presidente del consiglio, il generale Laidoner. Questi infatti spaventati dalla grande popolarit\u00e0 dei Vaps, ne avevano sciolto il partito ed imprigionato gli aderenti. Pavolini decise dunque di affidare ad un comitato presieduto da Ernst Ein, ordinario di diritto romano all\u00b4Universit\u00e0 di Tartu, il ruolo di pressione per una influenza al corporativismo ed una riforma dello stato in senso fascista."}
{"id": "2235776", "revid": "1904508", "url": "https://it.wikipedia.org/wiki?curid=2235776", "title": "George Spencer, IV duca di Marlborough", "text": "Biografia.\nInfanzia e giovinezza.\nNato il 26 gennaio del 1739 come \"Marchese di Blandford\", entr\u00f2 a sedici anni nelle Coldstream Guards. Descritto come un giovane di grande avvenenza, nel 1756 divenne capitano del XX reggimento di fanteria. Tuttavia, quando due anni dopo succedette nel titolo paterno lasci\u00f2 l'esercito. In contrasto con l'atteggiamento paterno non sostenne Henry Fox e inizialmente si dedic\u00f2 all'amministrazione della contea di Oxford, della quale divenne Lord luogotenente nel 1760. L'anno successivo port\u00f2 lo scettro e la croce all'incoronazione di Giorgio III e nel 1762 divenne Lord ciambellano, entrando al contempo nel Consiglio Privato.\nMatrimonio.\nSpos\u00f2, il 23 agosto 1762, Lady Caroline Russell, figlia di John Russell, IV duca di Bedford. Ebbero sette figli.\nCarriera politica.\nNel ministero presieduto da George Grenville (1763-1765) ricopr\u00ec l'incarico di Lord del sigillo privato. Dopo la conclusione di questa esperienza politica si avvicin\u00f2 allo zio (e suocero) John Russell, IV duca di Bedford, promettendogli che non si sarebbe unito al partito di Lord Temple, rivale di Bedford. Siccome per\u00f2 era ansioso di diventare cavaliere della Giarrettiera, lo zio intercedette per lui, anche se Giorgio III, che detestava Bedford, non provvide all'investitura fino a dopo la morte di quest'ultimo, nel 1771. Dopo la giovinezza tuttavia il duca non partecip\u00f2 pi\u00f9 attivamente alla vita politica, limitandosi a sostenere i fratelli o i figli quando richiesto, vivendo per il resto nella quiete della reggia dei Marlborough a Blenheim Palace. L'ultima sortita avvenne nel 1779 quando lui e il cognato conte di Pembroke si schierarono contro l'Ammiragliato nel processo contro l'ammiraglio Augustus Keppel in seguito alla battaglia di Ouessant (1778).\nUltimi anni e morte.\nUna passione che coltiv\u00f2 assiduamente fu quella per l'astronomia: fece installare nel parco di Blenheim un osservatorio e mantenne una fitta corrispondenza in merito con il conte Hans Moritz von Bruhl. Per i suoi interessi scientifici divenne membro della Royal Society nel 1786. Fu anche un raffinato collezionista e nel 1762 acquist\u00f2 dal conte veneziano Anton Maria Zanetti una serie di preziosi cammei che diventeranno poi note come \"Gemme Marlborough\" (Marlborough Gems). Il Duca venne trovato morto nel suo letto a Blenheim il 29 gennaio 1817. Secondo quanto disposto ai tempi della bisnonna Sarah, alla sua morte Marlborough House torn\u00f2 alla Corona.\nDiscendenza.\nDal matrimonio tra Lord Malborough e Caroline Russell nacquero:"}
{"id": "2235785", "revid": "486946", "url": "https://it.wikipedia.org/wiki?curid=2235785", "title": "Sant'Adomn\u00e1n di Iona", "text": ""}
{"id": "2235793", "revid": "113757", "url": "https://it.wikipedia.org/wiki?curid=2235793", "title": "Campi di lavoro e di d'internamento italiani nelle colonie italiane", "text": ""}
{"id": "2235794", "revid": "767487", "url": "https://it.wikipedia.org/wiki?curid=2235794", "title": "Aleksandr Bagration-Mukhrani", "text": "Figlio del principe Irakli Bagration-Mukhrani e della principessa Ketevan Argutinskij-Dolgorukov, comp\u00ec la propria formazione presso la scuola di cavalleria Nikolaevskij per poi entrare nell'esercito imperiale nel 1874 e prendere parte alla guerre russo-turca.\nFu promosso colonnello nel 1893, serv\u00ec nel distretto militare del Caucaso fino al 1902 e a seguire divenne comandante del reggimento dragoni Ni\u017enij Novgorod.\nNel 1903, alla morte di suo cugino di primo grado Konstantin, gli succedette come capo della casa.\nL'anno successivo fu nominato maggior generale e posto al comando del reggimento delle guardie a cavallo Leib.\nFu membro della Duma e promosso tenente generale nel 1917.\nDopo la Rivoluzione d'ottobre tent\u00f2 di rientrare in Georgia ma fu catturato dalle Guardie Rosse nel nord del Caucaso e nell'ottobre 1918 fu soppresso a Pjatigorsk insieme ad altri ufficiali zaristi.\nGli sopravvissero la vedova Marija Golova\u010deva, morta in esilio a Nizza nel 1932, e i due figli Georgi e Nina.\nSua nipote Leonida fu moglie di Vladimir Romanov, pretendente al trono russo."}
{"id": "2235799", "revid": "396099", "url": "https://it.wikipedia.org/wiki?curid=2235799", "title": "Tripletta", "text": ""}
{"id": "2235804", "revid": "1924342", "url": "https://it.wikipedia.org/wiki?curid=2235804", "title": "In the Ghetto (Elvis Presley)", "text": "In the Ghetto \u00e8 un noto brano musicale interpretato da Elvis Presley, composto nel 1969 da Mac Davis, e pubblicato come singolo nello stesso anno, in abbinamento con \"Any Day Now\" sul lato B.\nIl brano.\nLa canzone originariamente si intitolava \"The Vicious Circle\" (Il circolo vizioso) con un evidente rimando al significato del testo del brano che racconta la storia di un giovane ragazzo di etnia nera nato nel ghetto di Chicago. Cresciuto tra mille difficolt\u00e0 e pericoli, rubando e combattendo per poter sopravvivere; un giorno si procura una pistola, ruba un'auto, e cerca di scappare, ma viene ucciso proprio quando un altro bambino sta venendo alla luce, molto probabilmente con lo stesso destino di violenza gi\u00e0 scritto anche per lui.\nSi tratta di un pezzo importante nella discografia Elvisiana, una delle rarissime volte nelle quali si cimenter\u00e0 con un brano dal testo a sfondo sociale (pi\u00f9 o meno nello stesso periodo incise anche \"If I Can Dream\", altro esempio di canzone impegnata).\nRegistrazione.\nLa canzone fu registrata il 22 gennaio 1969 a Memphis in Tennessee assieme ad altri capolavori quali \"Suspicious Minds\", \"Kentucky Rain\" e \"Don't Cry Daddy\" durante le celebri \"Memphis sessions\" del febbraio 1969 curate dal produttore Chips Moman e fortemente volute da Elvis. Data la forte tematica sociale della canzone, gli amici continuavano a ripetere a Elvis di non registrarla, e lo stesso Presley si decise solo quando Moman gli chiese se poteva darla a qualcun altro. Le titubanze di tutti per\u00f2, svanirono sin dalle prime take del brano. L'impegno profuso da Elvis nella canzone \u00e8 evidente nella sensibilit\u00e0 e nella forza della voce: Presley non canta con sentimentalismo ma con un tono di voce pieno di compassione.\nAccoglienza.\nAlla sua pubblicazione, il 15 aprile 1969, il singolo raggiunse il 3\u00ba posto in classifica negli USA, dove venne premiato con il \"disco d'oro\" (500.000 copie vendute), inoltre entr\u00f2 nella top 10 del Regno Unito e divenne il primo brano di Presley a salire al numero uno in classifica in Germania.\nIl brano verr\u00e0 eseguito dal vivo nel 1969 e nel 1970.\nCover.\nNel corso degli anni, la canzone \u00e8 stata oggetto di cover da parte di numerosi artisti, tra i quali: Barry White, Susan Cadogan, Candi Staton, Dolly Parton, Nick Cave and the Bad Seeds, The Cranberries, Merle Haggard, Leatherface, Three Six Mafia, Skrewdriver, DNX vs. The Voice, Ghetto people feat. L-Viz, Frank Flynn e Natalie Merchant, Bobo Rondelli."}
{"id": "2235807", "revid": "131358", "url": "https://it.wikipedia.org/wiki?curid=2235807", "title": "Pedro De Oliveira", "text": ""}
{"id": "2235810", "revid": "101175", "url": "https://it.wikipedia.org/wiki?curid=2235810", "title": "Team WCM", "text": ""}
{"id": "2235811", "revid": "339392", "url": "https://it.wikipedia.org/wiki?curid=2235811", "title": "Un college di svitati", "text": ""}
{"id": "2235815", "revid": "1391549", "url": "https://it.wikipedia.org/wiki?curid=2235815", "title": "Balfourianae", "text": "I pini dai coni setolosi (Balfourianae ), noti in inglese come bristlecone pines, sono un raggruppamento tassonomico di pini del sottogenere \"Ducampopinus\" (sezione \"Parryana\"). Questi alberi rivestono un notevole interesse per la dendrocronologia e l'ecologia.\nLongevit\u00e0.\nLa pianta \u00e8 lentissima a crescere, pochi millimetri al decennio.\nIl pi\u00f9 vecchio esemplare vivente di pino dai coni setolosi \u00e8 un esemplare battezzato \"Matusalemme\", che si trova nella pi\u00f9 antica foresta di pini nelle \"White Mountains\" della California (la sua esatta posizione \u00e8 tenuta segreta da parte del \"US Forest Service\" per proteggere l'albero da atti di vandalismo).\nUna stima dendrocronologica effettuata da Schulman e Harlan nel 1957 attribuiva a questo esemplare, tuttora vivente, una et\u00e0 di 4.789 anni e pertanto nel 2019 dovrebbe aver raggiunto i 4.851 anni.\nUna stima post-mortem ha consentito di datare in 4.844 anni l'et\u00e0 di un esemplare di \"P. longaeva\", denominato \"Prometeo\" (e noto anche come \"specimen WPM-114\"), ritrovato al Wheeler Peak, nel Nevada).\n\u00c8 verosimile che in natura esistano esemplari che superino i 5.000 anni, ma le determinazioni esatte sono rese difficili dalla tendenza di queste specie di perdere gli strati esterni del fusto: per una datazione attendibile \u00e8 necessario infatti che la pianta conservi tracce di corteccia o dell'anello cambiale.\nTassonomia.\nDi questo raggruppamento tassonomico fanno parte 3 specie: \nLe uniche differenze tra di essi sono i canali resiniferi presenti negli aghi (nel \"P. longaeva\" se ne trovano due, nel \"P. aristata\" e nel \"P. balfouriana\" pi\u00f9 di due) e la strettezza degli aghi (nel \"P. aristata\" sono leggermente pi\u00f9 stretti). Un'altra differenza \u00e8 dovuta dalla quantit\u00e0 di \"forfora\" bianca emessa dai suddetti canali. Questo fattore \u00e8 determinato da un adattamento geografico, dovuto ad una necessit\u00e0 di difendersi maggiormente dalla neve.\nMorfologia.\nI pini dai coni setolosi crescono in boschetti isolati negli alti pascoli alpini delle montagne del Nord America. A causa delle basse temperature, dei terreni asciutti, dei forti venti, le stagioni di crescita sono molto corte, per questo gli alberi crescono molto lentamente. Il legno \u00e8 molto denso, duro e resinoso e quindi resistente alla invasione di insetti, funghi, e di altri potenziali parassiti che ucciderebbero la pianta (per questo riesce a raggiungere un'et\u00e0 cos\u00ec longeva). Come l'albero, gran parte del suo tessuto vascolare, a causa della stratificazione, si chiude e muore: negli esemplari molto vecchi, spesso, solo una stretta striscia di tessuto vivente collega il tronco alle foglie e alle radici.\nPortamento.\nAlbero alto fino a 25 metri, sebbene l'altezza pi\u00f9 comune sia sui 15\u201320 m. Ha un portamento caratteristico, con un tronco corto, gnoccoso e molto contorto, estremamente largo (fino a 3 metri o pi\u00f9 di diametro, il tronco pi\u00f9 grosso \u00e8 stato di 3,68 metri) con sopra una chioma molto rarefatta e numerosi rami secchi. Il portamento pu\u00f2 comunque differenziarsi in base all'altitudine e da esemplare a esemplare: gli unici fattori uguali per tutti sono il grosso tronco, la chioma rarefatta, le gnoccosit\u00e0, il portamento contorto e le parti secche. Questo pino ha delle radici estremamente dure, resistenti, intricate e fibrose, adatte a vivere in terreni sassosi come quelli degli alti pascoli. Queste ultime sono in grado di assorbire l'acqua dalla neve, sopportare il freddo e il congelamento e resistere agli strattoni (che vengono inflitti nel tronco e nella chioma) causati dalle raffiche di vento molto forti che caratterizzano queste zone. Un'altra prova che le radici devono sopportare \u00e8 la sterilit\u00e0 dei substrati che causa carenze nutrizionali.\nCorteccia e legno.\nLa corteccia (sia dei rami che del tronco e delle radici) \u00e8 spessa, grigio pi\u00f9 o meno scuro da giovane e poi arancione brillante con l'et\u00e0 (raramente diventa rosso-marrone, rosa-cannella, giallo\\arancio-grigio o rosso-mattone), in cui diviene fessurata in placche verticali con venature rossastre o salmonate tra una e l'altra. Al tatto quella giovane \u00e8 piuttosto liscia, quella vecchia, invece, pi\u00f9 ruvida. Il colore della corteccia, variabile in qualche eccezione, \u00e8 giustificabile in quanto nel regno vegetale si ha una certa variabilit\u00e0. Nei giovani rametti la corteccia \u00e8 sempre grigia, in quelli vecchi arancio e ha dei peletti (utili a non fare perdere acqua ed a mantenere pi\u00f9 caldo l'albero).\nComunque non si presentano mai esemplari di colore diverso da quelli indicati sopra. A volte la corteccia pu\u00f2 seccarsi e restare grigia in esterno, comunque il colore arancione di quella viva si vede. Il legno, arancio brillante con venature scure e midollo pi\u00f9 chiaro (tipico solo di questa razza di pino), emette, al taglio ed in modo naturale, una specie di lattice, la resina, molto densa (pi\u00f9 di ogni altra conifera) e di colore arancio-rosso. Quest'ultimo ha ottime propriet\u00e0 di resistenza (a causa della resina molto abbondante) e viene impiegato, spesso illegalmente (poich\u00e9 questo pino \u00e8 specie protetta e non coltivata per le difficolt\u00e0, il tempo di accrescimento e l'habitat), nella costruzione di mobili di pregio e altri oggetti, che vengono venduti ad alto prezzo.\nQuesto albero ha spesso accumuli di resina nei tessuti, questo causa rigonfiamenti e gnoccosit\u00e0 (comunque innocue) e delle deformazioni di stratificazione che gli causano la tipica forma strana.\nDalla corteccia si estraggono tannini. Questo albero, quando muore, rimane in piedi per millenni grazie alla sua resina: infatti non \u00e8 raro trovare pini di secoli e secoli morti da tempo immemorabile ancora in piedi ed in perfetto stato. A contribuire alla conservazione del legno morto vi \u00e8 anche il freddo, il ghiaccio e la neve invernali che uccidono qualsiasi decompositore. Tutto l'albero \u00e8 venato.\nFoglie.\nLe foglie sono costituite da aghi duri, spessi, carnosi, con apice acuto, da conici a sub-ulati, riuniti in mazzetti di 5 (che terminano con una gemma ovoidale-acuminata, di colore rosso-bruno, lunga circa 1\u00a0cm, presente anche all'apice dei rami), lunghe e larghe circa da 15-35 \u00d7 0,8-1,2 millimetri, (a seconda dell'esemplare e dell'annata), che persistono sulla pianta dai 15 ai 45 anni (pi\u00f9 di ogni altro pino e conifera). I margini di questi ultimi sono pi\u00f9 o meno serrulati, con apice da acuto-conico a subulato (a seconda degli esemplari); la guaina \u00e8 di 0,5-1,5 centimetri. Sono di colore variabile, che va dal blu-verde al verde scuro (in base al terreno di crescita) e, a volte, al verde-giallo (in caso di carenze nutrizionali o terreni particolari). Il diametro della chioma \u00e8 variabile ma \u00e8, all'incirca, sui 2,5-3 metri: essa pu\u00f2 assumere una forma pi\u00f9 espansa e fitta alle quote alpine pi\u00f9 basse, mentre, in quelle maggiori, tende a divenire pi\u00f9 stretta e rarefatta (per contenere i danni provocati dalla neve).\nFiori.\nMeglio indicati come sporofilli, i fiori maturano in aprile-maggio.\nStrobili.\nGli strobili, o pigne, sono lunghi 5\u201311\u00a0cm, conici, cilindrici o oviodali, allungati, umbonati centralmente, con base triangolare ed alette della pigna sottili e fragili di circa 4\u201312\u00a0mm (variabile da esemplare a esemplare). Questi ultimi (gli strobili) non molto grandi, sono medi: essi impiegano 2 anni per maturare, da giovani sono di colore viola vinaccia (il colore \u00e8 presente solo in questa specie) mentre da vecchi rosso-marroncino. Si aprono a maturit\u00e0 per far uscire i semi. Questi ultimi, i pinoli (chiamati in inglese \"pine nuts\" e in spagnolo \"pi\u00f1ones\") sono grandi, di colore da grigio-marrone tendenti al nero al marrone con macchie rosso scuro, ellissoidi, lunghi 2\u201310\u00a0cm e spessi 5 millimetri, coperti da una guaina scura che si gratta con facilit\u00e0 e hanno una rudimentale aletta di 10\u201313\u00a0mm che va via facilmente alla pressione dell'unghia. Il vento ha effetto per trasportare i semi, ma comunque vengono dispersi anche dagli animali, tipicamente gli uccelli. Persistono sulla pianta finch\u00e9 i semi non sono andati tutti via. In natura non sono rari casi di ibridi (sterili e fertili) tra le sottospecie. Questo non determina, comunque, nessuna variazione di et\u00e0, di portamento, di caratteri fisici e di colori nell'albero. In cattivit\u00e0 sono stati ottenuti ibridi speciali adatti ad essere piantati nelle montagne europee (usata soprattutto la sottospecie longaeva).\nDistribuzione e habitat.\nQuesti pini vivono sulle montagne di California, Colorado, Nuovo Messico, Nevada, Arizona e Utah. In California, vive solo nelle montagne del nord. In Nevada, vive nel Gran bacino e nelle Spring Mountains intorno a Las Vegas, nello Utah vive nel nord. Tutte queste popolazioni vivono a circa 2500\u20133700 m di altezza, negli alti pascoli alpini. In questi ambienti piove all'incirca ogni trent'anni, perci\u00f2 l'acqua necessaria viene assimilata dalla neve che cade abbondante ogni anno. Pu\u00f2 sopravvivere in qualsiasi terreno. \nForma boschetti puri o misti ad abeti di pochi e separati esemplari (disposti, molte volte, a serpentina dette \"pinete scheletriche\" per via della forma del tronco). I pochi esemplari presenti al mondo sono quasi tutti millenari, in quanto il pino ha molta difficolt\u00e0 a riprodursi (dopo circa qualche secolo gli alberi diventano sterili).\nDifferenze con specie simili.\nInconfondibile per gli aghi, per la corteccia ed il legno arancio brillante venato di rosa-rosso, per le pigne viola, per l'et\u00e0 ultra millenaria e per il tipico portamento.\nUsi.\nDendrocronologia.\nQueste specie sono state ampiamente utilizzate nell'ambito di ricerche dendroclimatologiche ed in parecchi studi di ecologia degli ambienti forestali.\nHarold Fritts (1969) ha studiato le relazioni tra l'ampiezza degli anelli di accrescimento dei tronchi di questi pini e le variazioni climatiche.\nAltri autori hanno utilizzato i \"Bristlecone pines\" per ottenere evidenze in merito al riscaldamento globale\nMalattie.\nLe principali cause di morte di questo pino sono i fulmini, le valanghe, il riscaldamento globale e le frane. La maggior parte degli esemplari millenari evidenza segni di almeno un fulmine, che comunemente uccide un pezzo di corteccia lasciando una cicatrice, pi\u00f9 o meno evidente, a ricordo di questa disgrazia. A volte capita che il fulmine incendi l'albero, che pu\u00f2 venire bruciato se il freddo non lo spegne in tempo. La rigenerazione del tronco \u00e8 comune in caso di valanghe (che spezzano parti del tronco e dei rami), dove si vengono a formare cicatrici ben visibili. Siccome gli alberi crescono spesso sui pendii ripidi e nei precipizi di montagna, non \u00e8 raro vedere esemplari (anche di notevoli dimensioni e anni) che sono stati feriti o abbattuti da frane. Solo occasionalmente questo pino mostra ferite o cicatrici fatte da animali, poich\u00e9 non ce ne sono (a volte viene ferito da qualche picchio), invece, pi\u00f9 spesso, sono gli insetti e i funghi ad attaccarlo, ma si tratta di rari casi. \nLe principali malattie pi\u00f9 comuni di questa specie sono:"}
{"id": "2235821", "revid": "62221", "url": "https://it.wikipedia.org/wiki?curid=2235821", "title": "Cirripedi", "text": ""}
{"id": "2235824", "revid": "287204", "url": "https://it.wikipedia.org/wiki?curid=2235824", "title": "Beto Vazquez Infinity", "text": ""}
{"id": "2235827", "revid": "21880", "url": "https://it.wikipedia.org/wiki?curid=2235827", "title": "Specie di Corylus", "text": ""}
{"id": "2235828", "revid": "1573940", "url": "https://it.wikipedia.org/wiki?curid=2235828", "title": "Ceroplastes", "text": "I Ceroplasti o cocciniglie elmetto (Ceroplastes ) sono un genere di insetti della famiglia dei Coccidae (Rhynchota: Homoptera). La singolare forma della protezione cerosa ricorda in diverse specie i Molluschi sessili come le patelle e i Cirripedi, ispirandone peraltro il nome (es. \"C. cirripediformis\").\nDescrizione.\nI ceroplasti sono caratterizzati dalla conformazione della copertura cerosa che protegge il corpo delle femmine adulte e delle neanidi di 3\u00aa et\u00e0. L'emissione di cera forma delle placche che si dispongono a raggiera perifericamente rispetto ad una placca dorsale pi\u00f9 ampia; quest'ultima \u00e8 in genere spiccatamente convessa e levigata. Nel complesso la copertura cerosa, molto pi\u00f9 grande del corpo della femmina, ha una forma pi\u00f9 o meno regolarmente emisferica, giustificando il nome vernacolare attribuito alle specie pi\u00f9 comuni in Italia, \"cocciniglia elmetto\". Il colore varia dal bianco candido al bianco-rosato, al bianco-grigiastro, al rosa. Le placche periferiche sono in numero di 6 o 8, una frontale, una caudale e 4-6 laterali; al centro presentano una depressione ombelicata da cui emerge una protuberanza di emissione cerosa; una simile conformazione pu\u00f2 avere anche la placca dorsale che, in alternativa, si presenta liscia (es. \"Ceroplastes ceriferus\").\nIl corpo della femmina \u00e8 involuto come nella generalit\u00e0 dei Coccidae, con zampe e antenne rudimentali. I maschi hanno invece uno sviluppo completo e sono alati.\nLe neanidi di 1\u00aa e 2\u00aa et\u00e0 hanno una forma ellittica, pi\u00f9 o meno allungata, e portano emissioni cerose periferiche che conferiscono un aspetto stellato.\nBiologia.\nI ceroplasti sono ovipara e si riproducono per anfigonia o, spesso, per partenogenesi. Le uova sono deposte in una camera inframmezzata fra il corpo della femmina e il substrato. La fecondit\u00e0 \u00e8 notevole: ogni femmina depone in media, secondo la specie, da 1000 a 2000 uova, con punte massime che possono raggiungere le 4000 uova, come ad esempio in \"Ceroplastes sinensis\".\nLo sviluppo postembrionale si svolge attraverso 3 stadi di neanide nella femmina e 2 stadi di neanide e due ninfali (pupa e prepupa) nel maschio. Il ciclo, nelle regioni temperate, \u00e8 generalmente univoltino (una generazione l'anno), con un'eventuale seconda generazione per alcune specie. Lo svernamento ha luogo allo stadio di femmina adulta fecondata, oppure di neanide femminile di 3\u00aa et\u00e0 e di pupa e adulto maschili.\nPur essendo talvolta associati preferibilmente, secondo la specie e la regione, a determinate specie botaniche, i ceroplasti sono cocciniglie polifaghe che si insediano sempre su piante legnose arboree o arbustive. Gli organi colpiti sono i germogli, i rametti, le foglie.\nDanni e controllo.\nI danni consistono nel deperimento progressivo dell'ospite, in caso di forte infestazione, sia per la sottrazione della linfa sia per l'ostacolo alla fotosintesi causato dallo sviluppo della fumaggine sulla melata. Fra le piante di interesse agrario, in Italia, sono particolarmente interessati gli agrumi e il fico, oltre ad un elevato numero di essenze legnose di interesse ornamentale o impiegate nel verde urbano in parchi e giardini.\nIn genere, in ambienti poco degradati, i ceroplasti sono controllati da numerosi nemici naturali, che per lo pi\u00f9 si annoverano fra i Coccinellidi, fra i predatori, e i Calcidoidei fra i parassitoidi. L'eventuale assenza o rarefazione degli antagonisti naturali, dovuta a situazioni di degrado ambientale o di condizioni ambientali sfavorevoli agli ausiliari o di recente introduzione di ceroplasti esotici in nuove regioni possono comportare incrementi della popolazione tali da causare danni di una certa rilevanza.\nLe infestazioni non sono di facile controllo in quanto la copertura cerosa, alquanto spessa, ha un notevole effetto protettivo nei confronti dei trattamenti insetticidi. Gli interventi chimici effettuati sulle femmine adulte o sulle neanidi fisse sono perci\u00f2 del tutto inutili ed hanno, anzi, effetti negativi in quanto possono ripercuotersi a danno degli antagonisti.\nLa lotta chimica va effettuata nell'unico stadio vulnerabile, quello di neanide mobile (1\u00aa et\u00e0) e va fatto, perci\u00f2 poco tempo dopo l'inizio delle ovideposizioni in un periodo che, secondo la specie e la regione, si colloca fra la tarda primavera e l'inizio dell'estate. Gli insetticidi usati, tradizionalmente, sono gli oli bianchi, puri o attivati con fosforganici, ai quali si sono aggiunti, di recente, i regolatori di crescita come insetticidi di quarta generazione.\nSistematica.\nIl genere, diffuso prevalentemente nelle regioni tropicali e subtropicali, comprende circa un centinaio di specie. Le specie presenti in Italia sono le seguenti:\nAltre specie esotiche segnalate in Europa ma di cui non \u00e8 ancora citata la presenza in Italia sono \"Ceroplastes actiniformis\" (Isole Canarie) e \"Ceroplastes rubens\" (Paesi Bassi)."}
{"id": "2235837", "revid": "767487", "url": "https://it.wikipedia.org/wiki?curid=2235837", "title": "L'isola dei pinguini", "text": "L'isola dei pinguini \u00e8 un romanzo di Anatole France (premio Nobel per la letteratura nel 1921), \npubblicato per la prima volta nel 1908.\nConsiderato uno dei migliori romanzi satirici del Novecento, provoc\u00f2 sdegno fra i cattolici, a causa dell'argomento dissacratorio. Da ricordare che nel 1920 la Chiesa cattolica mise all'indice tutte le opere di Anatole France. \nTrama.\nLa vicenda avviene intorno all'anno mille. Un vecchio monaco quasi cieco sbarca su un'isola bretone popolata di pinguini. Scambiandoli per esseri umani, li battezza tutti. Per rimediare all'errore, Dio e i santi riuniti in consesso decidono di concedere ai volatili \u00abun'anima, per\u00f2 di piccola taglia\u00bb. \nTuttavia accade che dalla conversione in poi, i pinguini battezzati sviluppino avidit\u00e0 e invidia, ambizioni e pudori. \nA partire da quest'antefatto, l'autore traccia la storia di \"Pinguinia\" come controcanto amaro e comico delle vicende dell'Europa, dal Medioevo fino alle rivoluzioni borghesi."}
{"id": "2235841", "revid": "179777", "url": "https://it.wikipedia.org/wiki?curid=2235841", "title": "Liber de agri cultura", "text": ""}
{"id": "2235847", "revid": "762947", "url": "https://it.wikipedia.org/wiki?curid=2235847", "title": "Henry Wood", "text": "Biografia.\nNato al numero 318 di Oxford Street, appassionato di musica sin da bambino, dove a 10 anni prestava aiuto come organista nella chiesa di St Mary Aldermanbury, mentre a 14 anni suonava l'organo nella chiesa di St Sepulchre-without-Newgate, dove poi vennero conservate le sue ceneri. Dopo aver studiato all'Accademia Reale di musica (Royal Academy of Music) dal 1886 dove fu studente di Ebenezer Prout lavor\u00f2 prima come insegnante di canto e poi come direttore d'orchestra e di cori. La sua prima direzione fu nel 1889.\nSi spos\u00f2 con nel 1898 con la principessa russa e soprano Olga Ouroussoff, che lavor\u00f2 con lui. La donna mor\u00ec alcuni anni dopo, nel 1909. Risposatosi nel 1911 con Muriel Ellen Greatrex, da lei ebbe due figli.\nNel 1911 venne insignito del titolo di cavaliere (Knight Bachelor).\nOpere.\nRaccont\u00f2 la sua vita nella sua biografia: \"My Life of Music\", 1938."}
{"id": "2235848", "revid": "21880", "url": "https://it.wikipedia.org/wiki?curid=2235848", "title": "Fungo ostrica", "text": ""}
{"id": "2235851", "revid": "767487", "url": "https://it.wikipedia.org/wiki?curid=2235851", "title": "Distretto di \u017dajyl", "text": "Il distretto di \u017dajyl (in chirghiso: \u0416\u0430\u0439\u044b\u043b \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kara-Balta."}
{"id": "2235858", "revid": "118031", "url": "https://it.wikipedia.org/wiki?curid=2235858", "title": "San Gaspare Del Bufalo", "text": ""}
{"id": "2235859", "revid": "138365", "url": "https://it.wikipedia.org/wiki?curid=2235859", "title": "Original Video", "text": ""}
{"id": "2235866", "revid": "767487", "url": "https://it.wikipedia.org/wiki?curid=2235866", "title": "Distretto di Tyan'-Shan'", "text": "Il distretto di Tyan'-Shan' (in chirghiso: \u0422\u044f\u043d\u044c-\u0428\u0430\u043d\u044c \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Naryn."}
{"id": "2235869", "revid": "1573940", "url": "https://it.wikipedia.org/wiki?curid=2235869", "title": "Capitosauroidea", "text": "I capitosauroidi (Capitosauroidea ), noti anche come mastodonsauroidi (Mastodonsauroidea), sono un gruppo di grandi anfibi estinti, appartenenti ai temnospondili. Vissero tra il Triassico inferiore e il Triassico superiore (235 \u2013 210 milioni di anni fa) e i suoi resti sono stati ritrovati in gran parte dei continenti (principalmente in Europa, Asia, Africa e Australia).\nDescrizione.\nGeneralmente questi animali erano di grandi dimensioni, e molte forme superavano facilmente i due metri di lunghezza (ad esempio \"Cyclotosaurus\" e \"Paracyclotosaurus\"). Alcune specie erano davvero gigantesche (oltre cinque metri), come \"Mastodonsaurus\" e \"Parotosuchus\". La caratteristica pi\u00f9 interessante dei capitosauri era data dalla testa: questa era enorme, larga e piatta, di forma pi\u00f9 o meno triangolare. Le orbite erano poste sull'apice del cranio e gli occhi erano chiaramente rivolti verso l'alto. La dentatura era costituita da numerosi denti marginali appuntiti e da alcuni grandi denti palatali. Alcune forme, inoltre, possedevano gigantesche zanne inferiori che, quando la bocca era chiusa, andavano a inserirsi in apposite aperture nel cranio, cosicch\u00e9 questi denti finivano per sporgere al di fuori della testa. Il corpo era massiccio e relativamente corto, dotato di vertebre poco ossificate e di zampe corte. Anche la coda era generalmente corta.\nClassificazione ed evoluzione.\nSecondo la maggior parte degli studiosi, i capitosauri erano un gruppo di temnospondili molto specializzati per la vita acquatica. Originatisi probabilmente da forme primitive (Lydekkerinidae), questi animali si diversificarono notevolmente nel giro di pochi milioni di anni e dominarono gli ambienti d'acqua dolce per gran parte del Triassico.\nLa famiglia pi\u00f9 numerosa, quella dei capitosauridi (Capitosauridae) \u00e8 composta di numerose specie, che differiscono fra loro per le proporzioni del muso, per le diverse ornamentazioni del cranio e per il diverso grado di apertura dell'incisura otica. Tra le forme pi\u00f9 note, da ricordare \"Cyclotosaurus\", \"Eryosuchus\", \"Heptasaurus,\" \"Kestrosaurus\", \"Paracyclotosaurus\", \"Parotosuchus\", \"Xenotosuchus\" e \"Jammerbergia\". Il genere \"Capitosaurus\", che d\u00e0 il nome alla famiglia, \u00e8 stato a lungo considerato un \"nomen dubium\", e molte specie ascritte a questo genere sono da attribuire ad altri generi. Il gigantesco \"Mastodonsaurus\", invece, \u00e8 spesso posto in una famiglia a s\u00e9 stante.\nVerso la fine del Triassico, i capitosauri subirono la concorrenza di altri gruppi di predatori semiacquatici, primi fra tutti i fitosauri, e si estinsero alla fine del periodo.\nFilogenesi.\nQui sotto viene mostrato un cladogramma tratto dallo studio di Fortuny e colleghi (2011) che mostra le relazioni filogenetiche dei capitosauri:\nStile di vita.\nQuesti animali, con ogni probabilit\u00e0, erano semiacquatici o addirittura completamente acquatici. Le vertebre scarsamente ossificate, infatti, avrebbero impedito a questi animali di condurre una vita terrestre in quanto non erano in grado di sopportare il notevole peso corporeo. Al contrario, corpo e cranio appiattiti erano perfettamente compatibili con uno stile di vita di fondale (bentonico): probabilmente questi animali se ne stavano acquattati sul fondo, in attesa di scattare verso le prede che passavano nei pressi. I loro resti sono stati rinvenuti esclusivamente in depositi di acqua dolce."}
{"id": "2235871", "revid": "767487", "url": "https://it.wikipedia.org/wiki?curid=2235871", "title": "Rhizodontiformes", "text": "I rizodontiformi (Rhizodontiformes) sono un gruppo di pesci tetrapodomorfi estinti, vissuti tra il Devoniano medio e il Carbonifero superiore (365 \u2013 300 milioni di anni fa). A questo gruppo appartenevano pesci ossei predatori di enormi dimensioni (oltre 6 metri).\nDescrizione.\nTra i rizodonti vi furono i pi\u00f9 grandi predatori del Carbonifero inferiore, e alcuni di essi potevano superare i sei metri di lunghezza (\"Rhizodus\"). Altre forme, invece, non raggiungevano il metro (\"Gooloogongia\"). La testa di questi pesci era solitamente molto grande, dotata di enormi fauci con denti simili a pugnali, ben piantati nelle mascelle e rinforzati internamente da ponti ossei. La dentatura comprendeva gigantesche zanne sulla mandibola.\nLe mascelle, stranamente, non erano allungate come quelle dei tipici pesci predatori, ma erano larghe e dalla punta discoidale. Il cranio era molto flessibile e permetteva alle mascelle di spalancarsi completamente. All'interno del gruppo, la morfologia dello scheletro assiale era piuttosto varia: ad esempio, in \"Strepsodus\" i centri vertebrali erano robusti e a forma di anello, mentre in \"Rhizodus\" i centri erano cos\u00ec poco ossificati da essere imperfettamente conosciuti allo stato fossile. Tutte le pinne, tranne quelle pettorali, erano piccole e poste molto all'indietro, una caratteristica piuttosto comune nei pesci ripidisti. Le pinne dorsali erano sorrette alla base da un elemento osseo che si articolava con la vertebra sottostante.\nLa pinna caudale era a forma di diamante (dificerca), come quella di gran parte dei tetrapodomorfi. Le pinne pettorali, invece, erano grandi e rigide, evidentemente dotate di forti muscoli. Alcuni di questi erano ancorati a un osso (cleitro) che era una componente fondamentale del cinto pettorale. Quest'osso, nei rizodonti, era particolarmente massiccio e ancorato anteriormente con le ossa craniche mediante tessuto molle, e forniva un notevole punto di ancoraggio per i grandi muscoli pettorali.\nLe \u201czampe\u201d anteriori erano particolarmente notevoli, dal momento che per alcuni aspetti assomigliavano significativamente alle zampe dei vertebrati terrestri. L'omero era dotato di una testa ben distinta, come quella dei tetrapodi, ed era probabilmente in grado di effettuare un'ampia gamma di movimenti. Al contrario di qualunque altro pesce, i rizodonti possedevano strutture simili a dita, costituite da raggi delle pinne segmentati. Le pinne pelviche di \"Rhizodus\", invece, erano nettamente differenti dagli arti posteriori dei tetrapodi: tre ossa lunghe parallele, ciascuna robusta con una morfologia distinta, si articolavano con il femore, dando origine a una struttura completamente differente da quella \"bipartita\" tipica dei tetrapodi (Jeffery et al., 2018).\nClassificazione.\nI rizodonti erano pesci dalle caratteristiche molto particolari; per alcuni aspetti (soprattutto le ossa del cranio e quelle delle pinne pelviche) questi animali non sembravano essere strettamente imparentati con i tetrapodi, mentre altre caratteristiche (le ossa delle pinne anteriori) spingerebbero a considerarli veri e propri antenati dei vertebrati terrestri. In ogni caso, sembra che queste caratteristiche avanzate si siano sviluppate per convergenza evolutiva con i tetrapodi veri e propri. I rizodonti, attualmente, sono considerati il sister group degli osteolepiformi, che includono i veri antenati dei vertebrati terrestri.\nStile di vita.\nQuesti grandi animali erano sicuramente i superpredatori del loro habitat, che spesso doveva essere costituito da acque basse e costiere. Come per ogni superpredatore, anche per i rizodonti il numero di esemplari rispetto agli altri componenti della fauna era esiguo; inoltre, l'estrema mobilit\u00e0 del cranio ha spesso causato una facile dispersione degli elementi ossei dopo la morte dell'animale e una cattiva conservazione fossile. Per questi motivi, i rizodonti sono un gruppo raro e poco noto, nonostante si conoscano numerose forme fossili in un arco di tempo di 60 milioni di anni."}
{"id": "2235876", "revid": "184755", "url": "https://it.wikipedia.org/wiki?curid=2235876", "title": "Lyc\u00e9e Alaoui", "text": "Il lyc\u00e9e Alaoui (in arabo: \u0627\u0644\u0645\u0639\u0647\u062f \u0627\u0644\u0639\u0644\u0648\u064a) \u00e8 una scuola tunisina d'insegnamento secondario con sede a Tunisi.\nStoria.\nLa scuola fu fondata a Tunisi il 29 ottobre 1884 con il nome di Coll\u00e8ge Alaoui, in omaggio al bey Ali III, e divenne liceo con l'anno scolastico 1908-1909.\nL'edificio scolastico fu costruito al numero civico 2 di rue d'Arles (divenuta rue Tahar Haddad), in stile europeo all'esterno e nello stile delle madrase all'interno; scopo del liceo era la formazione di una classe di impiegati amministrativi, istitutori e quadri organizzativi nei settori agricolo e commerciale e ci\u00f2 attir\u00f2 studenti di diversa provenienza etnica (tunisini, algerini, francesi, spagnoli, maltesi, italiani) e religiosa (musulmani, cristiani, ebrei). Dal 1946 le classi divennero miste. Durante gli ultimi anni del dominio francese gli studenti del liceo Alaoui parteciparono attivamente alla lotta per l'indipendenza nazionale.\nL'edificio sede del liceo \u00e8 stato dichiarato monumento storico dal governo tunisino con decreto n. 92-1815 del 19 ottobre 1992."}
{"id": "2235877", "revid": "174925", "url": "https://it.wikipedia.org/wiki?curid=2235877", "title": "Daniel Ruiz-Baz\u00e1n", "text": "Carriera.\nClub.\nInizi\u00f2 il suo iter sportivo in tre club dilettantistici: Sodupe (1968-69), Getxo (1969-70) e Villosa (1970-71). Nel 1971 pass\u00f2 all'Bilbao Athletic dove, in quella stagione, disput\u00f2 33 gare segnando 8 reti. L'anno dopo venne ceduto al Barakaldo, dove rest\u00f2 fino al 1974, sommando 65 presenze e 9 reti.\nIl passo finale della sua carriera fu lunghissimo: dal 1974 al 1986, anno del suo ritiro, gioc\u00f2 tra le file dell'Athletic Bilbao, 302 presenze e 147 reti. Si ritir\u00f2 pochi giorni prima del Mondiale in Messico.\nNazionale.\nLa nazionale spagnola lo vide in campo 25 volte, con uno \"score\" di 11 reti, tra il 1977 e il 1981. Partecip\u00f2 al Mondiale argentino del 1978 e all'Europeo italiano di due anni dopo, segnando un gol in entrambe le competizioni.\nMise inoltre a referto 3 partite e 4 reti nell'Euskadi, la Selezione dei Paesi Baschi."}
{"id": "2235882", "revid": "287204", "url": "https://it.wikipedia.org/wiki?curid=2235882", "title": "Badami Bagh", "text": " \nBadami Bagh \u00e8 una suddivisione dell'India, classificata come \"cantonment board\", di 13.477 abitanti, situata nel distretto di Srinagar, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 34\u00b0 4' 25 N e 74\u00b0 51' 15 E e ha un'altitudine di 1.726 .\nSociet\u00e0.\nEvoluzione demografica.\nAl censimento del 2001 la popolazione di Badami Bagh assommava a 13.477 persone, delle quali 7.094 maschi e 6.383 femmine. I bambini di et\u00e0 inferiore o uguale ai sei anni assommavano a 826, dei quali 494 maschi e 332 femmine. Infine, coloro che erano in grado di saper almeno leggere e scrivere erano 9.563, dei quali 5.581 maschi e 3.982 femmine."}
{"id": "2235885", "revid": "1494169", "url": "https://it.wikipedia.org/wiki?curid=2235885", "title": "First Day of My Life", "text": ""}
{"id": "2235887", "revid": "287204", "url": "https://it.wikipedia.org/wiki?curid=2235887", "title": "Banihal", "text": "Banihal \u00e8 una citt\u00e0 dell'India di 2.729 abitanti, situata nel distretto di Doda, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 33\u00b0 25' 0 N e 75\u00b0 12' 0 E e ha un'altitudine di 1.665 .\nSociet\u00e0.\nEvoluzione demografica.\nAl censimento del 2001 la popolazione di Banihal assommava a 2.729 persone, delle quali 1.564 maschi e 1.165 femmine. I bambini di et\u00e0 inferiore o uguale ai sei anni assommavano a 320, dei quali 180 maschi e 140 femmine. Infine, coloro che erano in grado di saper almeno leggere e scrivere erano 1.869, dei quali 1.228 maschi e 641 femmine."}
{"id": "2235888", "revid": "22171685", "url": "https://it.wikipedia.org/wiki?curid=2235888", "title": "Liceo Alaoui", "text": ""}
{"id": "2235890", "revid": "73843", "url": "https://it.wikipedia.org/wiki?curid=2235890", "title": "H\u00e9rault (fiume)", "text": "L'H\u00e9rault (in occitano: \"Erau\" o \"Eraur\u00e8\") \u00e8 un fiume della Francia meridionale che si trova nella regione Occitania, di cui attraversa il dipartimento di Gard e poi quello dell'H\u00e9rault in direzione nord-sud per poi sfociare nel Mediterraneo presso Agde, al centro del Golfo del Leone, dopo 147.6\u00a0km. D\u00e0 il nome all'omonimo dipartimento.\nGeografia.\nL'H\u00e9rault nasce nel territorio del comune di Valleraugue a circa 1.400\u00a0m s.l.m., sul versante meridionale del monte Aigoual, nel gruppo delle Cevenne, nel Massiccio centrale.\nLungo il percorso del fiume si incontrano tre zone molto diverse fra loro:\nLa parte iniziale, dalla sorgente a Valleraugue \u00e8 molto ripida in quanto il fiume scende di oltre 1.000 metri nei primi 10\u00a0km. Nella prima parte del percorso, dalla sorgente a Saint-Julien-de-la-Nef attraversa il Parco nazionale delle Cevenne. Nella seconda parte fluisce nei pressi delle famose Grotte des Damoiselles presso Saint-Bauzille-de-Putois quindi bordeggia il limite meridionale dell'altopiano calcareo delle Causse du Larzac e, poco prima di raggiungere il villaggio medievale di Saint-Guilhem-le-D\u00e9sert, forma le Gole dell'H\u00e9rault scavate nel corso dei millenni dal fiume nel calcare che compone le rocce di quella zona. Il fiume passa quindi sotto il Pont du Diable, presso Saint-Jean-de-Fos e da qui inizia un percorso pi\u00f9 tranquillo fra i vigneti della Linguadoca. Poco prima di giungere ad Agde, si incrocia con il Canal du Midi da cui \u00e8 separato da un sistema di chiuse, dalla intersezione con il canale fino alla foce il fiume \u00e8 navigabile.\nPortate medie mensili.\nLa portata dell'H\u00e9rault \u00e8 stata osservata per un periodo di 56 anni (1952-2007), ad Agde, citt\u00e0 del dipartimento dell'H\u00e9rault, situata al suo estuario nel Mediterraneo.\nStoria.\nIl fiume era conosciuto in epoca romana come \"Arauris\" o \"Araris\". Nel III secolo a.C. separava i territori della Gallia Narbonense occupati da due trib\u00f9 di Celti: i Volci Tectosagi e i Volci Arecomici. Nel II secolo a.C. fu attraversata della via Domizia presso \"Cessero\" (odierna Saint-Thib\u00e9ry); il relativo ponte \u00e8 ancora parzialmente in piedi.\nl'Arauris \u00e8 citata da vari autori antichi fra cui Strabone, Plinio il Vecchio e Pomponio Mela."}
{"id": "2235895", "revid": "287204", "url": "https://it.wikipedia.org/wiki?curid=2235895", "title": "Bari Brahmana", "text": "Bari Brahmana \u00e8 una citt\u00e0 dell'India di 31.616 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 32\u00b0 38' 30 N e 74\u00b0 55' 30 E e ha un'altitudine di 339 .\nSociet\u00e0.\nEvoluzione demografica.\nAl censimento del 2001 la popolazione di Bari Brahmana assommava a 31.616 persone, delle quali 16.868 maschi e 14.748 femmine. I bambini di et\u00e0 inferiore o uguale ai sei anni assommavano a 4.357, dei quali 2.374 maschi e 1.983 femmine. Infine, coloro che erano in grado di saper almeno leggere e scrivere erano 19.378, dei quali 11.445 maschi e 7.933 femmine."}
{"id": "2235898", "revid": "287204", "url": "https://it.wikipedia.org/wiki?curid=2235898", "title": "Bashohli", "text": "Bashohli \u00e8 una citt\u00e0 dell'India di 5.865 abitanti, situata nel distretto di Kathua, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 30' 0 N e 75\u00b0 49' 0 E e ha un'altitudine di 459 .\nSociet\u00e0.\nEvoluzione demografica.\nAl censimento del 2001 la popolazione di Bashohli assommava a 5.865 persone, delle quali 3.125 maschi e 2.740 femmine. I bambini di et\u00e0 inferiore o uguale ai sei anni assommavano a 716, dei quali 385 maschi e 331 femmine. Infine, coloro che erano in grado di saper almeno leggere e scrivere erano 4.487, dei quali 2.569 maschi e 1.918 femmine."}
{"id": "2235899", "revid": "1356", "url": "https://it.wikipedia.org/wiki?curid=2235899", "title": "Aufinum", "text": "Auf\u012bnum \u00e8 stata una citt\u00e0 dei Vestini, localizzata nei pressi di Capestrano, territorio nel quale \u00e8 stato rinvenuto il Guerriero di Capestrano.\nStoria.\nAufinum viene menzionata da Plinio il Vecchio (iii. 17. s. 12), che annovera gli Aufinati Cismontani tra le comunit\u00e0 dei Vestini. Si afferma che erano uniti ai Peltuinui, ma non \u00e8 chiaro se sia come municipio o come localit\u00e0.\nIl moderno paese di Ofena, pur distante dall'antica citt\u00e0 vestina, ne richiama il nome. Fino al VI secolo \u00e8 stata sede della Diocesi di Aufinum.\nScavi archeologici.\nL'area dove si trovava Aufinum \u00e8 stata oggetto di numerose campagne di savi archeologici:"}
{"id": "2235902", "revid": "1543377", "url": "https://it.wikipedia.org/wiki?curid=2235902", "title": "Curva di Bain", "text": "Le curve di Bain, altrimenti dette curve di trasformazione isoterma o curve TTT (dall'inglese \"Time Temperature Transformation\"), sono curve sperimentali che permettono di identificare i costituenti microstrutturali dell'acciaio ottenuti al termine di un determinato processo di raffreddamento variabile nel tempo. Le curve TTT riportano l'inizio, la fine e talvolta anche l'avanzamento percentuale delle transizioni di fase che avvengono in un acciaio sottoraffreddato di specifica composizione durante una fase isoterma di sufficiente durata, partendo dallo stesso acciaio completamente austenitizzato al di sopra dei suoi punti critici.\nLe curve di Bain trovano applicazione in ambito industriale, in particolare per definire il trattamento termico da eseguire su un prodotto: in base a durata e temperatura del mantenimento, e approssimando come istantanei i cali di temperatura, \u00e8 infatti possibile prevedere dal diagramma quale sar\u00e0 la microstruttura dell'acciaio scelto a temperatura ambiente.\nOltre alle curve di trasformazione, i diagrammi TTT riportano normalmente anche una o due temperature critiche di equilibrio (determinate precisamente dalla sola composizione dell'acciaio) e, a volte, dati relativi alla percentuale di volume trasformato in corrispondenza delle curve di fine trasformazione o alla durezza dell'acciaio ottenuto a fine processo.\nEsempi di curve di Bain.\nI diagrammi TTT dipendono dalla composizione precisa dell'acciaio che si raffredda (in particolare se ipoeutettoidica, eutettoidica, ipereutettoidica), perch\u00e9 cambiano le microstrutture ottenibili e la temperatura a cui occorre iniziare il processo di raffreddamento, oltre che i tempi caratteristici di trasformazione riassunti nelle curve stesse.\nAcciai eutettoidici.\nIl diagramma TTT per un acciaio eutettoidico \u00e8 qualitativamente come quello di figura 1. Notiamo innanzitutto che la temperatura da cui parte il raffreddamento \u00e8 superiore alla temperatura critica A1, cio\u00e8 la temperatura a cui un acciaio eutettoidico austenitico \u00e8 instabile e comincia a trasformarsi in altre fasi e costituenti microstrutturali (la temperatura A1 corrisponde esattamente a 723 \u00b0C).&lt;br&gt;\nConsideriamo inizialmente la curva di raffreddamento rossa: dopo aver velocemente raffreddato l'austenite stabile, comincia la fase isoterma del processo (tratto orizzontale), all'incirca a 660 \u00b0C; quando il segmento incontra la curva Ps (\"Perlite start\"), l'austenite metastabile comincia a trasformarsi in perlite, completando la trasformazione in corrispondenza di Pf (\"Perlite finish\"); oltre quest'ultima curva, non avvengono pi\u00f9 cambiamenti sostanziali nei costituenti microstrutturali. Un ragionamento analogo vale anche per la curva verde al di sotto della rientranza delle due curve (naso perlitico) secondo cui si ottiene bainite al posto della perlite (questo preciso trattamento viene detto tempra bainitica o \"austempering\").&lt;br&gt;\nLe altre due curve, invece, portano alla formazione della martensite, poich\u00e9 attraversano il segmento Ms (\"Martensite start\"): al di sotto di questa temperatura comincia a formarsi la martensite, e al di sotto di Mf (\"Martensite finish\") la trasformazione dell'austenite \u00e8 completa. In particolare, con la curva violetta la martensite si forma solo parzialmente, mentre l'austenite residua si trasforma in bainite oltre la curva tratteggiata; con la curva gialla, infine, tutta l'austenite si trasforma in martensite. Nei diagrammi pi\u00f9 precisi molto spesso il segmento Mf non viene indicato, ma viene sostituito da una sigla che riporta la percentuale di martensite formatasi ad una certa temperatura (ad esempio M90, con riferimento ad un avanzamento della trasformazione pari al 90%): ci\u00f2 perch\u00e9 le impurezze degli acciai (sempre presenti nella pratica) abbassano le temperature caratteristiche del diagramma, portando la temperatura del 100% di martensite al di sotto della temperatura ambiente, a cui il raffreddamento solitamente termina.\nAcciai ipoeutettoidici.\nI diagrammi TTT degli acciai ipoeutettoidici si differenziano da quelli degli eutettoidici per due aspetti, relativi alla parte superiore del diagramma. La prima differenza risiede nella temperatura critica da considerare, la quale non \u00e8 pi\u00f9 una sola (A1), bens\u00ec due, perch\u00e9 in un acciaio ipoeutettoidico austenitizzato che subisce una raffreddamento avvengono due trasformazioni: l'austenite dapprima si trasforma in ferrite \u03b1, e poi, giunti a 727 \u00b0C, l'austenite residua si trasforma in perlite (entrambe le trasformazioni sono riportate nel diagramma ferro-carbonio); le due temperature critiche riportate nel diagramma saranno pertanto A3 (il cui valore preciso, sempre superiore ad A1, \u00e8 stabilito in base alla composizione precisa dell'acciaio) ed A1. La seconda differenza, legata alla prima, \u00e8 che al di sopra del naso delle curve non vi \u00e8 pi\u00f9 solo la zona di formazione della perlite (che per tempi lunghi tende al valore di equilibrio A1), ma ne \u00e8 presente anche un'altra che la precede temporalmente e che rappresenta la trasformazione dell'austenite in ferrite: essa tende al valore di equilibrio A3 e la sua curva di fine trasformazione coincide con la curva di inizio trasformazione della perlite.&lt;br&gt;\nSe consideriamo delle curve di raffreddamento analoghe a quelle di figura 1, ma applicate ad un diagramma TTT di un acciaio ipoeutettoidico, l'unico processo differente rispetto agli eutettoidici \u00e8 quello rappresentato dalla curva rossa: se il mantenimento isotermo dura abbastanza da oltrepassare entrambe le zone di trasformazione, al termine del processo si ottiene una microstruttura mista di perlite e ferrite \u03b1.\nAcciai ipereutettoidici.\nIl diagramma TTT degli acciai ipereutettoidici \u00e8 qualitativamente molto simile a quello degli ipoeutettoidici, con due differenze: le due temperatura critiche non sono A3 ed A1, ma Acm ed A1, poich\u00e9 l'austenite si smiscela in cementite secondaria e non in ferrite \u03b1 (come si nota osservando il diagramma ferro-carbonio), e di conseguenza la zona di trasformazione precedente a quella perlitica non rappresenta la trasformazione dell'austenite in ferrite, bens\u00ec dell'austenite in cementite. La lettura delle curve TTT, comunque, \u00e8 analoga ai casi precedenti.\nApplicazioni pratiche.\nAlcuni trattamenti termici particolarmente diffusi in ambito metallurgico si basano sui diagrammi TTT: i pi\u00f9 importanti sono la ricottura isoterma, la tempra bainitica e il patentamento. In tutti questi processi la temperatura di partenza \u00e8 superiore a quella critica: per gli acciai ipoeutettoidici ci si porta solitamente a 50 \u00b0C sopra A3, mentre per gli ipereutettoidici solitamente si parte da temperature un po' pi\u00f9 basse (circa Acm), perch\u00e9 se si operasse ad Acm+50 \u00b0C, come si pu\u00f2 notare osservando il diagramma ferro-carbonio, la temperatura sarebbe pericolosamente prossima a quella di fusione parziale dell'austenite.&lt;br&gt;\nI trattamenti citati sono solitamente eseguiti in bagni di sali fusi, e sono volti all'ottenimento di strutture adatte alla successiva lavorazione."}
{"id": "2235903", "revid": "287204", "url": "https://it.wikipedia.org/wiki?curid=2235903", "title": "Pitinum", "text": ""}
{"id": "2235904", "revid": "124636455", "url": "https://it.wikipedia.org/wiki?curid=2235904", "title": "Pietrafitta (Piegaro)", "text": "Pietrafitta \u00e8 una frazione del comune di Piegaro (PG).\nIl paese \u00e8 situato a 276 m s.l.m., sul pendio di un colle che domina la Valnestore. Sono 694 i residenti. Vi \u00e8 collocata una potente centrale Enel per la produzione di energia elettrica intitolata a Franco Rasetti.\nGeografia fisica.\nTerritorio.\n\u00c9 presente il lago di Pietrafitta, collegato artificialmente al vicino fiume Nestore, affluente del Tevere.\nStoria.\nNella preistoria, l'area era occupata dal bacino di Tavernelle, residuo dell'antico lago Tiberino. Durante il pleistocene, la vegetazione lacustre si deposit\u00f2 andando a formare degli imponenti giacimenti di lignite.\nI depositi organici sono ricchi di resti fossili di vertebrati, invertebrati, macroflora e pollini.\nIl gran numero di mammiferi rinvenuti (elefanti, rinoceronti, antilopi) ha permesso la collocazione degli stessi nell'ambito dell'Unit\u00e0 Faunistica di Farneta, tipica del Pleistocene inferiore (1,6-1,4 milioni di anni fa).\nIn era storica, verso la met\u00e0 del XII secolo, un certo numero di braccianti si stabilisce in zona, per lavorare le terre del vicino monastero benedettino. Il nome della localit\u00e0 sembra derivare dalla caratteristica conformazione del terreno (pietra arenaria tenera) e dalla presenza di numerose cave nei dintorni. La pietra tenera ha dato origine ad un plausibile \"petra ficta\" (pietra finta), che col passare del tempo si \u00e8 trasfornato nell'attuale Pietrafitta. Nel 1352, Pietrafitta fu assalita dalle truppe al soldo del conte Nolfo di Urbino, durante la cosiddetta \"guerra di Bettona\". Anche a seguito di questi avvenimenti, durante tutto il XIV secolo, il paese si trasform\u00f2 in una vera e propria fortezza, tanto che nel 1403 Perugia dovette intervenire per indebolirne le difese, che l'avrebbero resa inespugnabile qualora fosse caduta in mano al nemico.\nCon la calata dei francesi, nel 1798, Pietrafitta entr\u00f2 nella zona di interesse di Panicale, e solo nel 1817 pass\u00f2 definitivamente al comune di Piegaro.\nEconomia.\nVerso la fine del XIX secolo, gli imponenti giacimenti di lignite vennero scavati nella pianura sottostante al paese. La Societ\u00e0 Terni avvi\u00f2 un'attivit\u00e0 di estrazione a cielo aperto, per la produzione dell'acciaio negli altiforni ternani. Dopo la seconda guerra mondiale, nel 1958 fu costruita una centrale termoelettrica a bocca di miniera, cio\u00e8 alimentata dalla lignite estratta in zona, che funzion\u00f2 fino al 2001, portando all'esaurimento del giacimento lignitifero. Attualmente \u00e8 in funzione una centrale a ciclo combinato alimentata a metano, per una potenza totale di 370 MW, intitolata dal 10 ottobre 2007 al fisico umbro Franco Rasetti.\nNei quaranta anni di sfruttamento minerario vennero rinvenuti e recuperati, all'interno del banco, molti resti fossili. Per la loro conservazione e valorizzazione turistico\\culturale, si decise di costruire un museo ai piedi del paese. Altro contributo turistico alla zona potr\u00e0 venire dal lago di Pietrafitta (13 milioni di m\u00b3 circa e una profondit\u00e0 massima di 15 m), lago artificiale costruito sulla depressione creata in quaranta anni di attivit\u00e0 estrattiva e che oggi ospita una notevole quantit\u00e0 di fauna acquatica.\nCorpo Bandistico \"LO SMERALDO\".\nLa fondazione del Corpo Bandistico di Pietrafitta risale all'estate del 1923 con i primi servizi prestati in paese e nel vicino Montepetriolo. Il primo \"Complesso\" era formato da circa 35 musicisti ed era mantenuto economicamente dai membri onorari e dagli stessi musicisti che versavano 5 lire al mese e pagavano 3 lire di multa per ogni assenza ingiustificata.\nDa allora la Banda con impegno ed entusiasmo ha portato avanti l'attivit\u00e0 musicale sotto la direzione di Maestri validi e di Presidenti propositivi e coraggiosi.\nDa qualche anno, inoltre, il Corpo Bandistico sta attuando un processo di rinnovamento sia organizzativo che di repertorio, questo passa anche attraverso la ricostituzione della scuola di musica, importante vivaio della Banda. \u00c8 stato possibile realizzare ci\u00f2 grazie alla volont\u00e0 di migliorarsi e di rendere ancora solenni, attraenti e gradevoli i momenti d'incontro con la musica.\nAttualmente \u201cLo Smeraldo\u201d \u00e8 diretto dal Maestro Giuseppe Cecchetti, la sua presidenza \u00e8 affidata a Maurizio Baldini , vicepresidente Remo Toccacieli, segretario: Martina Ricci, tesoriere Anita Ciucci, revisore dei conti Benedetta Ciucci ed il coordinamento al Consiglio formato da Andrea Zucchetti, Augusto Peltristo, Chiara Zugarini, Elisa Zugarini, Giorgio Ricci e Gilberto Sposini.\nBibliografia.\nPregasi tenere presente che la pubblicazione di cui sopra di L. CAVALENSI si riferisce a borgo della Toscana, in provincia di Siena nelle vicinanze di Castellina in Chianti, non a Pietrafitta(Piegaro)."}
{"id": "2235906", "revid": "1368554", "url": "https://it.wikipedia.org/wiki?curid=2235906", "title": "Piazza Piattellina", "text": "Piazza Piattellina \u00e8 una piazza di Firenze situata in Oltrarno, tra via del Leone, via dell'Orto e piazza del Carmine.\nLa piazzetta ha la forma di uno slargo triangolare, ed ha un curioso nome che non \u00e8 quello originario: nel Rinascimento la piazza si chiamava \"degli Orpellai\", dal nome degli artigiani che qui avevano bottega e che erano specializzati nel fare sottilissime lastre di rame, chiamate anche similoro, che erano usate per ornare il cuoio. Il nome di Piattellina invece venne proposto nel XIX secolo prendendo un nome popolare, legato pare a un mercatino che vendeva piatti e altre stoviglie da cucina. \nSulla piazza si trova un grande tabernacolo della seconda met\u00e0 del Quattrocento, con la \"Madonna in trono col Bambino e gli arcangeli Michele e Raffaele\", che recentemente \u00e8 stato attribuito a Jacopo del Sellaio. Il tabernacolo potrebbe essere un ex voto, per la presenza dell'arcangelo Raffaele e Tobia, il cui padre era stato guarito dalla cecit\u00e0 grazie all'intervento dell'angelo.."}
{"id": "2235909", "revid": "287204", "url": "https://it.wikipedia.org/wiki?curid=2235909", "title": "\u1e62ub\u1e25-i Azal", "text": "Nacque in un sobborgo di Teheran, in una famiglia originaria del villaggio di T\u00e1kur, nella provincia di Nur, nella regione persiana del Mazandaran, e mor\u00ec a Famagosta, nell'isola di Cipro, dove era stato mandato in esilio dall'Impero ottomano nel 1868.\nBiografia.\nInfanzia e giovinezza.\nA causa della prematura morte dei suoi genitori (sua madre mor\u00ec alla sua nascita e suo padre nel 1839, quando aveva otto anni) si prese cura di lui Khad\u00edja Kh\u00e1num, la madre di Bah\u00e1'u'll\u00e1h.\nSecondo la testimonianza dei suoi famigliari, fu un bambino tranquillo e molto gentile. Trascorse la sua infanzia a Teheran, passando l'estate nel villaggio di T\u00e1kur, seguendo una tradizione di famiglia. Arthur de Gobineau racconta che, giunto all'et\u00e0 di cinque anni, la sua matrigna lo mand\u00f2 a scuola, ma egli rifiut\u00f2 di restarvi pi\u00f9 di tre giorni, poich\u00e9 il maestro l'aveva picchiato con un bastone. Impar\u00f2 la lingua persiana e fu un assai buon calligrafo, ma non gli piaceva la lingua araba.\nNel 1844, all'et\u00e0 di circa quattordici anni, divenne un seguace del B\u00e1b, fondatore del B\u00e1bismo (o fede babi) (persiano: \u0628\u0627\u0628\u06cc \u0647\u0627 = B\u00e1b\u00ed h\u00e1), che gli diede diversi titoli, come: Thamaratu l-Azaliyyah (\"Frutto dell'Eternit\u00e0\") e Ismu l-Azal (\"Nome dell'Eternit\u00e0\"). Gli Azali lo chiamarono Hadrat-i Azal (\"Santit\u00e0 dell'Eternit\u00e0\") e \u1e62ub\u1e25-i-Azal (\"Aurora dell'Eternit\u00e0\"). Quest'ultimo titolo (il suo pi\u00f9 conosciuto) figura nei \"Hadith-i Kumayl\", il Bab lo cita nel suo libro intitolato \"Dala'il-i Sab'ih\" (\"Le Sette Prove\"). Gli Azali interpretano questa citazione come una citazione di M\u00edrz\u00e1 Ya\u1e25y\u00e1 e, contrariamente a ci\u00f2 che sostengono i Baha'i, Man\u00fachihri Sipihr dimostra che questo titolo fu attribuito solo a lui.\nAll'et\u00e0 di sedici o diciassette anni, \u1e62ub\u1e25-i Azal spos\u00f2 sua cugina Fatima Kh\u00e1num. Spos\u00f2 anche Maryam Kh\u00e1num, conosciuta come Qaneteh, bisnonna di Atiyya Ruhi, che ha scritto la sua biografia.\nIn seguito \u1e62ub\u1e25-i Azal and\u00f2 a Nur, e di l\u00e0 a Barfurush, dove incontr\u00f2 Haji Muhammad Ali di Barfurush, che aveva accompagnato il B\u00e1b nel suo pellegrinaggio alla Mecca. Nel 1848, sempre a Barfurush, incontr\u00f2 Qudd\u00fas e Qurrat ul-'Ayn, sul ritorno da una grande assemblea dei Babi a Badasht. Fu poi arrestato con altri Babi mentre si preparava a raggiungere Qudd\u00fas, picchiato e imprigionato.\nSuccessione del B\u00e1b.\nDurante la sua prigionia nella fortezza di Chehriq, qualche tempo dopo il martirio di Qudd\u00fas, il B\u00e1b scrisse nel 1849 una lettera intitolata \"Lawh-i Vasaya\", considerata come il suo testamento, con la quale nominava \u1e62ub\u1e25-i Azal suo successore e guida della comunit\u00e0 babi dopo la sua morte, fino al momento in cui non sarebbe apparso \"Colui che Dio render\u00e0 manifesto\" (man yu\u1e93hiruhu ll\u00e1h, in arabo: \u0645\u0646 \u06cc\u0638\u0647\u0631 \u0627\u0644\u0644\u0647, e in persiano:\u0645\u0638\u0647\u0631 \u06a9\u0644\u0651\u06cc\u0647 \u0627\u0644\u0647\u06cc), con le consegne di:\nE.G. Browne, nel commento alla sua edizione della storia dei Babi di Hajj Mirza Jani di Kashan, scrive a proposito di questa nomina:\n\"Briefly what clearly appears from this account is that Mirza Yahya received the title of Subh-i-Azal because he appeared in the fifth year of the Manifestation, which, according to a tradition of Kumayl (p. 3, last line of the text) is characterized by \"a Light which shone forth from the Dawn of Eternity\"; that the Bab bestowed on him his personal effects, including his writings, clothes and rings, nominated him as his successor (Wali), and bade him write the eight unwritten Wahids of the Bayan, but abrogate it if \"'He whom God', shall manifest\" should appear in his time, and put into practice that with which he should be inspired.\"\nCome ha scritto A.-L.-M. Nicolas \"Que ce M\u00eerz\u00e2 Yahya [Subh-i Azal] ait \u00e9t\u00e9 consid\u00e9r\u00e9 par tous les b\u00e2b\u00ee comme le khal\u00eefe du B\u00e2b d\u00e9funt, cela ne peut faire de doute pour personne et les B\u00e8h\u00e2'i sont de mauvaise foi quand ils le nient.\"\nSeguendo la consegna del B\u00e1b di assicurare la sua propria sicurezza, \u1e62ub\u1e25-i Azal si nascose sotto falsi nomi, praticando la dissimulazione, e riusc\u00ec cos\u00ec a scampare alle persecuzioni che colpirono i Babi in seguito al tentato assassinio dello sci\u00e0 di Persia Nasser al-Din Shah Qajar(1831-1896) il 15 agosto 1852 e visse in esilio fino alla sua morte, prima a Baghdad, poi a Adrianopoli e infine a Famagosta.\nEsilio a Baghdad.\n\u1e62ub\u1e25-i Azal era riuscito a scampare alla sanguinosa repressione dei Babi a T\u00e1kur e, sotto mentite spoglie di derviscio, ad arrivare a Bagdad, dove visse nascosto col falso nome di \u1e24\u00e1j\u00ed 'Al\u00edy-i l\u00e1s Fur\u00fash, mantenendo i contatti con la comunit\u00e0 dei Babi tramite degli emissari chiamati \"Testimoni del Bay\u00e1n\".Mentre \u1e62ub\u1e25-i Azal cercava di occultare la sua presenza a Baghdad (come usanza degli shi'iti) nel timore di essere arrestato, Baha'u'llah divenne sempre pi\u00f9 il punto di riferimento della comunit\u00e0. Se da una parte durante il loro esilio a Baghdad, Baha'u'llah riconobbe a pi\u00f9 riprese il rango di \u1e62ub\u1e25-i Azal come capo della comunit\u00e0 dei Babi, almeno nei primi tempi, tanto privatamente nelle sue lettere che pubblicamente. \n, l'assenza di \u1e62ub\u1e25-i Azal port\u00f2 di fatto i Babi a rivolgersi sempre di pi\u00f9 a Baha'u'llah. Dopo l'esecuzione del B\u00e1b il 9 luglio 1850 molti Babi dichiararono essere \"Colui che Dio render\u00e0 manifesto\" annunciato dal B\u00e1b, ma nessuno di loro riusc\u00ec a convincere la comunit\u00e0 della fondatezza delle sue pretese. Baha'u'llah, leader riconosciuto della comunit\u00e0 babi (motivo per il quale era stato esiliato e condannato a quattro mesi di prigionia in una cisterna sotterranea) annunci\u00f2 in seguito di aver avuto un'esperienza mistica verso la fine del 1852 proprio nella prigione sotterranea di Siyah-Chal (\"il buco nero\") a Teheran. Quest'esperienza mistica lo rese cosciente del fatto di essere lui stesso \"Colui che Dio render\u00e0 manifesto\", ma fu solamente nell'aprile del 1863 che annunci\u00f2 la cosa ai suoi compagni, mentre stava per lasciare Baghdad per Costantinopoli. La maggioranza dei Babi lo riconobbero come tale e diventarono seguaci della nuova religione da lui fondata: il Bahaismo. Ma \u1e62ub\u1e25-i Azal non riconobbe la sua pretesa come fondata, e una minoranza della comunit\u00e0 dei Babi lo segu\u00ec e gli rest\u00f2 fedele. Entrambi i gruppi continuarono ad essere sottoposti all'esilio.\nEsilio ad Adrianopoli.\nDopo un primo esilio a Baghdad fino al 1863, i capi della comunit\u00e0 dei Babi furono esiliati per quattro mesi a Costantinopoli, per poi essere mandati in esilio ad Adrianopoli (oggi Edirne). Durante il secondo anno di questo esilio, secondo una versione baha'i degli avvenimenti che gli Azali rifiutano come falsa e calunniatrice, \u1e62ub\u1e25-i Azal si rivolt\u00f2 contro l'autorit\u00e0 del suo fratellastro Baha'u'llah. Intrig\u00f2 presso le autorit\u00e0 ottomane, complott\u00f2 contro Baha'u'llah e cerc\u00f2 pure varie volte di ucciderlo, in particolare con un veleno che gli lascio una mano tremante per il resto della sua vita. Ma molte testimonianze degne di fede mostrano al contrario che furono i Baha'i che assassinarono degli Azali. I Baha'i sostengono che ci\u00f2 accadde malgrado la proibizione formale di Baha'u'llah, il quale fu interrogato al proposito dalle autorit\u00e0 ottomane e rilasciato dopo aver dichiarato la propria innocenza, ma gli Azali non accettano questa versione baha'i dei fatti e sostengono quella di \u1e62ub\u1e25-i Azal data da E.G. Browne, o una sua variante molto simile.\nLo scisma della comunit\u00e0 dei Babi tra i seguaci di Baha'u'llah (\"Baha'i\") e quelli di \u1e62ub\u1e25-i Azal (\"Azali\") divenne ufficiale nel settembre del 1867. Baha'u'llah redasse poco dopo la sua opera intitolata \"Kitab-i Badi\" (\"Meraviglioso libro nuovo\") per controbattere gli argomenti dei suoi avversari nel \"Popolo del Bay\u00e1n\" (Ahl-i Bay\u00e1n), soprattutto di Siyyid Muhammad-i Isfahani, che era, secondo i Baha'i, l'\"eminenza grigia\" di Subh-i Azal.\nPer capire meglio questo conflitto fratricida tra le due opposte fazioni dei Babi, bisogna ricordare che il Babismo \u00e8 nato dallo sciismo duodecimano, da cui ha ripreso le nozioni di messianismo escatologico, di \"Taqiya\" (dissimulazione) e di \"Jih\u0101d\" (guerra santa) contro gli eretici, come lo mostrano l'episodio della battaglia di Shaykh \u1e6cabars\u00ed e il comportamento di \u1e62ub\u1e25-i Azal in esilio a Baghdad. Bisogna anche sapere che in questa tradizione la guida religiosa non ha soltanto un'autorit\u00e0 spirituale, ma anche il beneficio di doni materiali che riceve dai suoi seguaci (\"sihmu l-im\u00e1m\" : \"la parte della guida\").\nIl conflitto tra i partigiani del Bah\u00e1'u'll\u00e1h e quelli di \u1e62ub\u1e25-i Azal divenne cos\u00ec violento e sanguinario che il governo ottomano decise finalmente di separarli, mandando un gruppo con \u1e62ub\u1e25-i Azal \u00e0 Famagosta nell'isola di Cipro, e un altro gruppo con Bah\u00e1'u'll\u00e1h nella colonia penitenziaria di San Giovanni d'Acri (\u02bfAkk\u00e1) in Palestina. Lasciarono Andrianopoli il 12 d'agosto del 1868, (22\u00ba giorno di Rab\u00ed'u 'l-Th\u00e1n\u00ed 1285 E).\nEsilio a Famagosta.\nIl 5 settembre 1868 \u1e62ub\u1e25-i Azal arriv\u00f2 a Cipro con i membri della sua famiglia (due mogli, sei figli e quattro figlie, pi\u00f9 la moglie e la figlia di suo figlio A\u1e25mad), alcuni discepoli e quattro Baha'i (\u00c1q\u00e1 'Abdu l-Ghaff\u00e1r I\u1e63f\u00e1h\u00e1n\u00ed, M\u00edrz\u00e1 \u02bfAl\u00edy-i Sayy\u00e1h, Mishk\u00edn-Qalam et \u00c1q\u00e1 Mu\u1e25ammad B\u00e1qir-i Qahvihch\u00ed), che erano stati mandati a Cipro con \u1e62ub\u1e25-i Azal con lo scopo di sorvegliare da vicino i suoi movimenti e di impedire ogni possibile eventuale incontro che avrebbe potuto avere con dei Persiani di passaggio, come mostra la testimonianza di Shaykh Ibrah\u00edm raccolta da E. G. Browne. \nM\u00edrz\u00e1 \u02bfAl\u00edy-i-Sayy\u00e1h era accompagnato da sua moglie, tre figli, una figlia ed una serva, \u00c1q\u00e1 \u1e24usayn-i-I\u1e63f\u00e1h\u00e1n\u00ed, dietro Mishk\u00edn-Qalam, da una serva. M\u00edrz\u00e1 \u02bfAl\u00edy-i Sayy\u00e1h e \u00c1q\u00e1 Mu\u1e25ammad-B\u00e1qir-i Qahvihch\u00ed morirono a Cipro nel 1871 e nel 1872, \u00c1q\u00e1 \u02bfAbdu l-Ghaff\u00e1r I\u1e63f\u00e1h\u00e1n\u00ed riusc\u00ec a fuggire il 29 settembre|1870, mentre Mishk\u00edn-Qalam era ancora prigioniero a Famagosta con \u1e62ub\u1e25-i-Azal quando l'isola pass\u00f2 sotto amministrazione britannica il 22 luglio 1878, quando il Luogotenente Generale Sir Garnet Wolseley sbarc\u00f2 a Larnaca per prendere possesso dell'isola di Cipro in qualit\u00e0 di Alto Commissario, in seguito agli accordi difensivi anglo-turchi del 4 giugno dello stesso anno.\nBrillante calligrafo (da qui il suo soprannome di \"Qalam\", cio\u00e8 \"la penna, o \"il pennello\"), Mishk\u00edn-Qalam impart\u00ec delle lezioni di persiano a Claude Delaval Cobham, che si rammaric\u00f2 della sua partenza per San Giovanni d'Acri (dove and\u00f2 a raggiungere i seguaci di Bah\u00e1'u'll\u00e1h) nella notte del 14 settembre 1886.\nDella decina d'anni trascorsi da \u1e62ub\u1e25-i-Azal a Famagosta sotto l'occupazione ottomana - tra il 1868 e il 1878 - non rimane nessuna traccia ufficiale, i registri essendo stati persi o distrutti. Durante l'occupazione inglese dell'isola, due rapporti furono scritti su di lui, il primo nel 1878 e il secondo nel 1879. Nel primo \u00e8 presentato come segue:\"Subbe Ezel. Handsome, well-bred looking man, apparently about 50\"; mentre nel secondo si precisa che: \"Has family of 17\". L'atto di accusa che giustifica la sentenza d'esilio a vita \u00e8 d'aver complottato contro l'Islam e la Sublime Porta.\nIl 5 settembre 1879 il nuovo Alto Commissario, Sir Robert Biddulph, invi\u00f2 una lettera al ministero degli affari esteri a proposito di questi prigionieri di Stato, precisando che \"they are in receipt of a monthly allowance but are not permitted to leave the island\". Domand\u00f2 che il Governo ottomano li autorizzasse a ritornare nella loro Patria d'origine. Il 29 settembre 1879, il marchese di Salisbury, ministro britannico degli Affari esteri, incaric\u00f2 E.B. Malet, rappresentante della Gran Bretagna a Costantinopoli, di occuparsi della faccenda. Questi invi\u00f2 una nota in tal senso alla Sublime Porta il 10 ottobre seguente, facendo notare che \"their continuance in Cyprus is a source of inconvenience to the Administration of that Island\".\nL'amministrazione britannica dell'isola avrebbe infatti preferito fare l'economia delle rendite che erano versate a questi prigionieri; rendita che, per quel che concerne \u1e62ub\u1e25-i Azal, ammontava a 1193 piastre al mese.\nLa reazione delle autorit\u00e0 ottomane a questa richiesta fu sorprendente. \nIl 16 gennaio 1880, fu inviata all'ambasciata britannica a Costantinopoli una nota del ministero della Giustizia, dalla quale risulta che l'accusa portata contro \u1e62ub\u1e25-i Azal per giustificare il suo esilio non era pi\u00f9 d'aver complottato contro l'Islam e la Sublime Porta, ma era stata cambiata in quella molto pi\u00f9 infamante di \"sodomia\". Il 20 gennaio dello stesso anno, una nota del ministero ottomano della Polizia, comunicata dall'ambasciata britannica di Costantinopoli a Sir Robert Biddulph (che la ricevette il 24) demand\u00f2 puramente e semplicemente che \u1e62ub\u1e25-i Azal e Mishk\u00edn-Qal\u00e1m fossero rimessi alle autorit\u00e0 ottomane per essere trasferiti come detenuti a San Giovanni d'Acri. L'accusa di sodomia contro \u1e62ub\u1e25-i Azal era mantenuta.\nMesso di fronte a questa esigenza, Sir Robert Biddulph, in un rapporto al ministero degli Affari esteri dell'11 marzo 1880, fornisce tutte le informazioni al proposito che sono in suo possesso, e nota che \"With regard to Subhi Ezzel, Sir R. Biddulph said that he could not discover any ground for the statement that his offense was [sodomy], his own statement being that he was falsely accused of preaching against the Turkish religion, and his bitter enemy -Muskin Kalem- also stating that the offense was heresy.\" Aggiunge che \"they were condemned for \"\"Babieisme\" to seclusion for life in a fortress. This sentence was given by Imperial Firman and not by any judicial tribunal..\"\" Si trattava dunque di prigionieri per un delitto d'opinione e non di condannati, riconosciuti colpevoli da un tribunale e regolarmente condannati per dei delitti di diritto comune.\nIn seguito a questo rapporto, il ministero degli Affari esteri diede l'ordine di liberare i due prigionieri, autorizzandoli a lasciare l'isola di Cipro se lo desideravano. Le loro rendite sarebbero state ancora pagate solo se sceglievano di continuare a restare nell'isola. Questa decisione fu comunicata alla sublime Porta, precisando che (poich\u00e9 essa insisteva perch\u00e9 fossero trasferiti come prigionieri a San Giovanni d'Acri) i due Persiani imprigionati a Famagosta lo erano evidentemente a causa delle loro opinioni religiose, e il governo britannico non poteva trattenerveli sotto questo capo d'accusa.\nIl 24 marzo 1881, \u1e62ub\u1e25-i Azal fu dunque ufficialmente informato che era libero di andare dove voleva, in risposta invi\u00f2 a Sir Robert Biddulph una lettera, nella quale gli domandava di poter restare sotto la protezione britannica, poich\u00e9 temeva per la sua protezione. \u1e62ub\u1e25-i Azal rimase dunque a Cipro, libero, e l'Impero britannico continu\u00f2 a versargli la pensione che gli era stata versata fino ad allora dalla Sublime Porta ottomana come prigioniero di Stato.\nDurante tutti questi anni di esilio, gli Azali vissero tra di loro e sotto stretta sorveglianza, e \u1e62ub\u1e25-i Azal non fece mai del proselitismo poich\u00e9 non voleva avere di problemi col governo. Gli abitanti di Famagosta lo consideravano come un santuomo musulmano e sembrava vivere come loro.\nMorte.\nSecondo la testimonianza di suo figlio Ri\u1e0dv\u00e1n \u02bfAl\u00ed, \u1e62ub\u1e25-i Azal mor\u00ec a Famagosta il luned\u00ec 29 aprile 1912 alle ore sette del mattino e i suoi funerali si svolsero nel pomeriggio dello stesso giorno. Non essendo presente nessuno dei \"Testimoni del \"Bay\u00e1n\"\", fu sepolto secondo il rito musulmano.\nFamiglia.\nSecondo E.G. Browne, \u1e62ub\u1e25-i Azal ebbe pi\u00f9 mogli e almeno 9 figli e 5 figlie. Suo figlio Ri\u1e0dv\u00e1n \u02bfAl\u00ed sostiene che suo padre ebbe 11 o 12 mogli. Altre fonti danno fino a 17 mogli, di cui 4 in Persia e almeno 5 a Bagdad, bench\u00e9 non sia chiaro se fosse contemporaneamente o successivamente. Nabil nella sua cronaca sostiene che Subh-i Azal spos\u00f2 pure in modo infamante una vedova del Bab. Un'altra fonte ancora parla di cinque mogli. \u00c8 in ogni caso certo che durante gli anni del suo esilio a Cipro, dove era giunto accompagnato da due mogli (Fatima e Ruqiyya), \u1e62ub\u1e25-i Azal visse con una sola moglie, la prima essendo morta subito dopo il loro arrivo nell'isola.\nSempre secondo E.G. Browne, dopo la morte di suo padre, uno dei figli di \u1e62ub\u1e25-i Azal, Ri\u1e0dv\u00e1n \u02bfAl\u00ed, dopo aver lasciato Famagosta per un certo periodo, si mise al servizio di Claude Delaval Cobham e si convert\u00ec all'Ortodossia col nome di \"Costantino il Persiano\".\nSuccessione di \u1e62ub\u1e25-i Azal.\nSecondo la testimonianza di Ri\u1e0dv\u00e1n \u02bfAl\u00ed raccolta da E.G. Browne, nessuno dei \"Testimoni del Bay\u00e1n\" era presente ai funerali di \u1e62ub\u1e25-i Azal, ci\u00f2 che spiega la nomina di un assente come suo successore alla guida della comunit\u00e0: Mirza Yahya Dawlatabadi, il figlio di Aqa Mirza Muhammad Hadi Dawlatabadi, la successione era cos\u00ec formalmente garantita.\nPosterit\u00e0.\nDopo la sua morte i Babi deperirono durante il XX secolo, anche se alcuni ebbero un ruolo importante nella rivoluzione costituzionale persiana dal 1905 al 1911. Vivevano la loro fede di nascosto in un contesto musulmano e non si dotarono mai di un sistema organizzativo su vasta scala.\nOggi rimangono solamente alcune migliaia di seguaci di \u1e62ub\u1e25-i-Azal, che si danno il nome di \"Popolo del Bay\u00e1n\" e sono chiamati B\u00e1b\u00ed / Bay\u00e1ni / Azal\u00ed, specialmente in Iran e in Uzbekistan, ma \u00e8 impossibile dare una cifra esatta, poich\u00e9 continuano a praticare la dissimulazione (taq\u012bya) e vivono senza distinguersi dai musulmani che li circondano. Alcuni si sono stabiliti negli Stati Uniti d'America, dove sono stati ripubblicati gli scritti di August J. Stenstrand in difesa di \u1e62ub\u1e25-i-Azal, pubblicati per la prima volta tra il 1907 e il 1924.\nOpere.\n\u1e62ub\u1e25-i Azal ha lasciato un importante numero di scritti, la maggior parte dei quali non sono mai stati tradotti. Alcuni di questi testi sono pubblicati nella lingua originale (persiano o arabo) sul sito della Religione del Bay\u00e1n. In traduzione inglese si pu\u00f2 leggere il \"Risalij-i Muluk\" (\"Trattato sulla Regalit\u00e0\"), scritto nell'agosto del 1895, in risposta ad alcune domande che gli erano state fatte da A.-L.-M. Nicolas.\nObbedendo agli ordini del B\u00e1b, \u1e62ub\u1e25-i Azal ha completato il \"Bay\u0101n\" persiano(traduzione in francese). Il Bab non complet\u00f2 i suoi due \"Bay\u00e1n\" (l'arabo e il persiano), che avrebbero dovuto essere composti da 19 \"Unit\u00e0\" (\"wahid\", il cui valore numerico equivale a 19 secondo la numerazione Abjad), composte da 19 capitoli (o \"Porte\" = abw\u0101b, singolare = b\u0101b), il numero 19 avendo nel Babismo un importante ruolo simbolico, come pure il numero 361 (19x19 Kull-i-Shay' = \"Totalit\u00e0\", il cui valore numerico equivale a 361). Il \"Bay\u00e1n\" persiano \u00e8 formato da 9 unit\u00e0 complete e da 10 capitoli (o Porte), mentre il \"Bay\u0101n\" arabo da 11 unit\u00e0 complete. Sia \u1e62ub\u1e25-i Azal sia Baha'u'llah si arrogarono il diritto di completare il \"Bay\u0101n\", ma n\u00e9 l'uno n\u00e9 l'altro scrissero un libro corrispondente al progetto iniziale del Bab. \u1e62ub\u1e25-i Azal scrisse un'opera intitolata \"Motammem al-Bay\u00e1n\" (\"Supplemento al Bay\u00e1n\") per dare al \"Bay\u00e1n\" persiano lo stesso numero di unit\u00e0 complete del \"Bay\u00e1n\" arabo. Baha'u'llah scrisse nel 1862 il suo \"Kit\u0101b-i Iqan\" (\"Libro della Certezza\"), considerato dai Baha'i come il complemento del \"Bay\u00e1n\" rivelato da \"Colui che Dio render\u00e0 manifesto\" annunciato dal B\u00e1b."}
{"id": "2235918", "revid": "287204", "url": "https://it.wikipedia.org/wiki?curid=2235918", "title": "Batote", "text": "Batote (o Batoti) \u00e8 una citt\u00e0 dell'India di 3.733 abitanti, situata nel distretto di Doda, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 33\u00b0 6' 0 N e 75\u00b0 19' 0 E e ha un'altitudine di 2.006 .\nSociet\u00e0.\nEvoluzione demografica.\nAl censimento del 2001 la popolazione di Batote assommava a 3.733 persone, delle quali 2.054 maschi e 1.679 femmine. I bambini di et\u00e0 inferiore o uguale ai sei anni assommavano a 291, dei quali 155 maschi e 136 femmine. Infine, coloro che erano in grado di saper almeno leggere e scrivere erano 2.643, dei quali 1.583 maschi e 1.060 femmine."}
{"id": "2235920", "revid": "124123", "url": "https://it.wikipedia.org/wiki?curid=2235920", "title": "Raffaele Girotti", "text": "Biografia.\nIngegnere aeronautico, entr\u00f2 alla Snam nel dopoguerra e lavor\u00f2 alla realizzazione dei primi metanodotti. Divenne uno degli uomini di fiducia di Eugenio Cefis ed assunse incarichi via via di maggior responsabilit\u00e0 nelle societ\u00e0 del gruppo Eni. Nel 1968 divenne vicepresidente della Montedison, rappresentando l'Eni come primo azionista della societ\u00e0. \nNel 1971, con il passaggio di Cefis alla Montedison, Girotti lo sostitu\u00ec alla presidenza dell'Eni. I contrasti tra i due gruppi in merito ai programmi di sviluppo della chimica, portarono a un allontanamento tra Cefis e Girotti, che cerc\u00f2 di riaffermare il controllo dell'Eni sulla Montedison opponendosi alle scelte di Cefis. Sotto la presidenza di Girotti l'Eni cerc\u00f2 di sviluppare particolarmente le tecnologie per la protezione dell'ambiente. Nel 1973 l'Eni guidato da Girotti fu accusato di avere tentato di acquisire ulteriori azioni Montedison tramite societ\u00e0 fiduciarie domiciliate all'estero e Girotti si dimise dalla carica nel 1975.\n\u00c8 stato senatore tra le file della Democrazia Cristiana tra il 1976 ed il 1979. Successivamente si \u00e8 ritirato a vita privata."}
{"id": "2235921", "revid": "352281", "url": "https://it.wikipedia.org/wiki?curid=2235921", "title": "Rainulfo III di Alife", "text": ""}
{"id": "2235923", "revid": "599013", "url": "https://it.wikipedia.org/wiki?curid=2235923", "title": "Arte mosana", "text": "L\u2019arte mosana \u00e8 l'arte caratteristica delle opere costruite nel medioevo nella valle della Mosa nel Belgio e nei Paesi Bassi (Principato vescovile di Liegi).\nStoria.\nAbili nella lavorazione dei metalli a partire dall'epoca dei merovingi, dall'XI secolo si sviluppa in maniera autonoma trovando la maggiore diffusione nei secoli XII e XIII.\nArchitettura.\nL'architettura mosana \u00e8 un ramo regionale dell'architettura romanica. Le opere principale sono: \nOreficeria.\nL'oreficeria mosana preziosi ebbe maggiore risalto nel XII secolo anche se la prima opera in tal senso \u00e8, il reliquiario di San Hadelin a Vis\u00e9 che risale all'XI secolo). Fra gli oggetti pi\u00f9 prodotti altari portatili e reliquiari.\nFra gli esponenti dell'arte oreficeria mosana:\nMiniatura.\nPer quanto riguarda la miniatura iniziata nell'XI secolo, fra cui i manoscritti \"Bibbia di Floreffe\" e \"Bibbia di Stavelot\" (si ritrova a Londra, British Museum) e il \"foglio Wittert\" (si ritrova a Liegi, Biblioteca dell'Universit\u00e0)."}
{"id": "2235927", "revid": "196390", "url": "https://it.wikipedia.org/wiki?curid=2235927", "title": "Subh-i-Azal", "text": ""}
{"id": "2235928", "revid": "113757", "url": "https://it.wikipedia.org/wiki?curid=2235928", "title": "Caso Serviatti", "text": ""}
{"id": "2235929", "revid": "106456", "url": "https://it.wikipedia.org/wiki?curid=2235929", "title": "Paul Joseph Cohen", "text": ""}
{"id": "2235931", "revid": "729019", "url": "https://it.wikipedia.org/wiki?curid=2235931", "title": "Istituto di credito per le imprese di pubblica utilit\u00e0", "text": "L'Istituto di credito per le imprese di pubblica utilit\u00e0, in breve ICIPU, \u00e8 stato un istituto di credito speciale.\nStoria.\nContraddistinto da una struttura snella che favoriva il decisionismo del Presidente, fu costituito nel 1924 sotto la guida di Alberto Beneduce con la finalit\u00e0 di sostituire le banche ordinarie nel finanziamento della costruzione di infrastrutture considerate di \u201cpubblica utilit\u00e0\u201d da parte di imprese private concessionarie di pubblico servizio, ovvero le reti elettriche, telefoniche e ferroviarie. L'ICIPU si finanziava prevalentemente mediante l'emissione di obbligazioni garantite dalle immobilizzazioni, ovvero dai mutui e dai crediti delle aziende stesse, facendo cos\u00ec perno sulla bont\u00e0 delle loro scelte di investimento.\nNel secondo dopoguerra l'ICIPU fu attivo anche nel credito alle grandi imprese industriali. Negli anni '60 e '70 concesse credito agevolato per l'insediamento dell'industria chimica nel Mezzogiorno e risult\u00f2 particolarmente esposto verso la Liquichimica, finita in amministrazione controllata.\nLe maggiori partecipazioni nell'ente erano quelle della Cassa Depositi e Prestiti, dell'INA, dell'INPS, del Banco di Napoli e del Banco di Sicilia.\nNel 1980, sull'orlo della bancarotta a causa del crollo della Liquichimica e della SIR l'ICIPU fu assorbito dal Crediop."}
{"id": "2235932", "revid": "1564499", "url": "https://it.wikipedia.org/wiki?curid=2235932", "title": "Principato Ultra", "text": "Il Principato Ultra o Principato ulteriore fu una divisione amministrativa del regno di Napoli e in seguito del regno delle Due Sicilie, sorta nel 1287 in seguito alla suddivisione del precedente giustizierato di Principato e Terra Beneventana in Principato Ultra e Principato Citra.\nIl territorio del Principato Ultra corrispondeva approssimativamente alla regione storico-geografica dell'Irpinia, bench\u00e9 non sia riscontrabile alcuna continuit\u00e0 socio-politica tra l'antica comunit\u00e0 tribale degli Irpini (totalmente integratasi nella civilt\u00e0 romana fin dall'epoca imperiale) e la nuova circoscrizione giudiziario-amministrativa istituita per decisione sovrana al tempo degli Angioini.\nLa creazione del giustizierato.\nNel 1287 re Carlo II d'Angi\u00f2, secondo un orientamento gi\u00e0 delineato nel \"diploma di Alife\" del 1273, deliber\u00f2 la scissione in due entit\u00e0 del preesistente giustizierato federiciano di Principato e Terra Beneventana: nacquero cos\u00ec il \"Principatus ultra serras Montorii\" (\"Principato al di l\u00e0 delle montagne di Montoro\", a nord) e il \"Principatus citra serras Montorii\" (\"Principato al di qua delle montagne di Montoro\", a sud). Il confine tra i due nuovi giustizierati, poi passati alla storia rispettivamente con i nomi di Principato Ultra (o Principato Ulteriore) e Principato Citra (o Principato Citeriore), era segnato dai monti Picentini.\nIl territorio del nuovo giustizierato di Principato Ultra comprendeva gran parte delle attuali province di Avellino e Benevento (ad eccezione della stessa citt\u00e0 di Benevento, in quanto enclave dello Stato Pontificio) nonch\u00e9 qualche comune appartenente alle moderne province di Foggia e Potenza,\nIn considerazione del silenzio delle fonti primarie, si ignora quale fosse la sede originaria del giustizierato di Principato Ultra. La tesi tradizionale, avanzata a met\u00e0 Novecento da Francesco Scandone e ripresa anche da studi pi\u00f9 recenti, suggeriva Avellino. Altre possibili capitali dell'antico giustizierato erano per\u00f2 Ariano (gi\u00e0 sede di \"camera reale\" al tempo di Federico II) e Montefusco (sede della \"regia udienza\" fin dal XIII secolo), ma in epoca contemporanea l'ipotesi prevalente \u00e8 che in et\u00e0 angioina la sede del giustizierato fosse itinerante (i giustizieri si recavano e si insediavano laddove se ne ravvisasse l'opportunit\u00e0). Certo \u00e8 che a met\u00e0 del Quattrocento la sede del questore (o tesoriere) del Principato Ultra era Benevento, all'epoca temporaneamente annessa al regno di Napoli.\nL'istituzione della provincia.\nA partire dall'epoca aragonese il giustizierato prese il nome di \"provincia\", senza per\u00f2 mutare sostanzialmente le sue funzioni; la figura del giustiziere scompare, sostituita dalla r\u00e8gia udienza.\nDal 1581 al 1806 il preside della provincia e gli ufficiali della regia udienza risiedettero stabilmente (salvo brevi interruzioni) a Montefusco. Il feudo di Avellino era stato infatti acquistato nel 1581 da Marino Caracciolo, II duca di Atripalda; tra le condizioni poste dall'acquirente figurava anche il divieto di residenza di ufficiali regi nel feudo.. In quello stesso periodo Ariano era invece soggetta ai Gesualdo, dai quali si sarebbe riscattata soltanto nel 1585, allorquando entr\u00f2 a far parte del demanio e divenne citt\u00e0 regia, l'unica in tutto il Principato Ultra.\nEpoca moderna.\nCon la venuta dei francesi (8 agosto 1806) e la conseguente riorganizzazione amministrativa, venne creata l'Intendenza di Principato Ultra, avente quale capoluogo Avellino. Con la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nDal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi venne allora trasferita da Montefusco ad Avellino, ove l'ex convento domenicano sarebbe stato destinato a ospitare la nuova prefettura.\nSuddivisione amministrativa.\nLa provincia, con le innovazioni napoleoniche, era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"villaggi\", centri a carattere prevalentemente rurale.\nLa provincia comprendeva i seguenti distretti:\nOgni distretto era suddiviso in circondari per un totale di 34\nCronotassi degli intendenti dal 1806 al 1860.\nElenco degli intendenti della provincia di Principato Ultra durante il Regno di Napoli ed il Regno delle Due Sicilie:\nEpoca post-unitaria.\nL'annessione al Regno di Sardegna.\nIl 25 ottobre 1860 il prodittatore di Napoli, Giorgio Pallavicino, emanava il decreto costitutivo della provincia di Benevento, sebbene al momento si rimandasse il progetto ad una futura legge che determinasse la \"nuova circoscrizione, nel fine di ampliarne il territorio proporzionatamente alle altre Provincie\".\n\"Accolto con soddisfazione in Benevento, il decreto prodittatoriale consacrava di fatto la natura tutta garibaldina della neonata Provincia, lasciando per il momento insoluto il complesso problema circoscrizionale. Per ovviare a una simile lacuna e realizzare insieme il massimo consenso popolare, erano state avviate sin dal 14 ottobre apposite consultazioni nei comuni, di cui si ipotizzava l'aggregazione. Il successivo 13 novembre fu richiesta al governatore una nuova pianta topografica, insieme con un ragionato progetto illustrativo, da sottoporre all'esame d'una commissione incaricata per la circoscrizione territoriale della Provincia di Benevento\".\nCon il decreto del 25 ottobre 1860, il prodittatore proclamava la provincia beneventana rispolverando l'antica denominazione \"Ducato di Benevento\". Il Ministro dell'interno Liborio Romano affidava al governatore Torre \u201cil mandato di elaborare un progetto, che dichiarasse quali delle limitrofe province dovessero mettersi a contribuzione, perch\u00e9 si creasse la nuova Provincia\u201d..\nPer Torre era fuori dubbio che la capitale territoriale dovesse essere Benevento, \"citt\u00e0 di antiche memorie, di generosi fatti, di patite sventure\". A capoluoghi di distretto, perse le speranze su Ariano, erano stati destinati Cerreto e San Bartolomeo in Galdo, \"i soli comuni che dopo Benevento meritino il nome di citt\u00e0\".\nIl 17 febbraio 1861 il principe Eugenio di Savoia-Carignano, Luogotenente generale del Re nelle Provincie Napoletane, su proposta dell'incaricato di Liborio Romano al Consiglio di Luogotenenza, decretava i definitivi distacchi dei circondari e di alcuni comuni sottratti qua e l\u00e0: con l'articolo 3 si stabilivano le compensazioni per le province che perdevano paesi, ad eccezione della Terra di Lavoro, che, nonostante le cessioni, contava 727.000 abitanti.\nI confini vennero pi\u00f9 volte modificati, con il circondario di Paduli ora fuori ora dentro il territorio beneventano, strappato poi definitivamente al Principato Ultra quando quest'ultimo venne compensato con il Vallo di Lauro e il Baianese.\nLa fine del Principato Ulteriore (17 febbraio 1861).\nLa Provincia di Principato Ultra perdeva cos\u00ec 29 comuni ricadenti nei circondari di:\nNon mancarono le proteste del consiglio provinciale di Avellino, il cui comune incaric\u00f2 di occuparsene l'avvocato Nicola Montuori. Questi aveva pubblicato il volumetto \"Avellino e Benevento al cospetto d'Italia\", in cui, per l'antica appartenenza al medesimo ceppo dei Liguri, chiedeva l'intervento dei deputati genovesi: \u201cAlla Citt\u00e0 di Genova / La capitale del Principato Ulteriore / memore / che gli abitanti della Provincia / hanno sangue e tradizioni / comune coi Liguri / dedica ed offre / perch\u00e9 innanzi al Parlamento Italiano i suoi Deputati / possano appoggiare le ragioni / che espone / e vieppi\u00f9 raffermare i vincoli / dell'antica fratellanza.\nMa fu Liborio Romano a decidere anche questo, visto il successivo decreto del 17 febbraio 1861, sempre a spese delle province di Principato Ultra, Terra di Lavoro, Molise e Capitanata. Quella che defin\u00ec una nuova provincia \u201cil meglio possibile terminata e configurata\u201d, comprese 20 circondari con 74 comuni e una popolazione globale di 244.275 abitanti.\nIl comune di Apice, unitamente a tutto il circondario di Paduli, venne strappato, dopo quasi ottocento anni, al distretto di Ariano e al comune gemello di Montemiletto, a cui era stata legato da secoli, per antica appartenenza ai principi Tocco, nella contea di Montaperto. Come rilevava Torre nella Notificazione del decreto, c'era il problema di affratellare popolazioni tra s\u00e9 lontane e talora discordi per inveterate tradizioni civili e amministrative, \"per guisa da costituire quella compattezza di morali e materiali rapporti nella quale sta la provinciale autonomia\". Per il Principato Ultra e per le altre province non ci fu modo di recuperare i territori perduti, sebbene i deputati locali, il 15 aprile 1861, capeggiati dall'onorevole Beniamino Caso di Piedimonte, presentarono una proposta di legge per sospendere gli effetti del decreto luogotenenziale rimandando il tutto ad una ridefinizione delle circoscrizioni provinciali nell'ambito dell'Organamento amministrativo generale del Regno.\nLa nuova provincia di Benevento (17 luglio 1861).\nEsaurito l'entusiasmo iniziale, la nascita della provincia di Benevento suscit\u00f2 molte proteste da parte dei deputati delle province chiamate a contribuire alla formazione del nuovo territorio. In modo particolare furono quelli di Terra di Lavoro a lamentarsi durante la seduta del 15 maggio 1861 presso la Camera di Torino.\nSotto la presidenza di Rattazzi, inizi\u00f2 la discussione di un progetto di legge dei deputati Caso, Cardente, Tari, Pallotta, Leopardi, Amicarelli, Moffa, per la sospensione del decreto luogotenenziale, gi\u00e0 avanzata il 3 aprile da Caso, Massari, Conforti e Cardente per annullare quella conferma ad un atto della Dittatura Garibaldi del 25 ottobre 1860. La proposta abrogativa sottolineava che la circoscrizione territoriale non era stata fatta con giusti criterii.\nIl risultato fu un acceso contrasto con i deputati che ne difendevano la validit\u00e0 e la necessit\u00e0 dell'esecuzione, tra i quali l'ex ministro al ramo, Liborio Romano, che concluse un eloquente discorso a favore dei Beneventani, senza nulla riconoscere alle popolazioni annesse.\nDopo Macchi, Grella, Massari e Ciccone, decisivo fu il secondo intervento di Federico Torre il quale afferm\u00f2 come 50 comuni avessero espresso per iscritto il desiderio di far parte della nuova provincia di Benevento. Questi, all'unisono con il Governo, contrast\u00f2 in maniera forte l'idea di sospendere la ripartizione ed esult\u00f2 quando la proposta di Beniamino Caso fu respinta a larga maggioranza parlamentare, quel 15 maggio 1861, restando cos\u00ec approvato l'assetto varato col decreto del 17 febbraio, anche per non disturbare le prime votazioni dei consiglieri provinciali e il loro insediamento.\nAl termine della discussione, infatti, il ministro agli Interni Marco Minghetti richiam\u00f2 i deputati perch\u00e9 \"compito del Parlamento era quello di deliberare, non di sospendere\", rimandando alle elezioni locali che avrebbero potuto trattare meglio la delicata questione delle circoscrizioni. La legge Caso fu respinta e il Consiglio di Luogotenenza stabil\u00ec i comizi municipali per le elezioni comunali di domenica 9 giugno (scheda rossa) e quelli per le provinciali del giorno 16 (scheda verde).\nIn effetti Benevento, prima dell'unit\u00e0 d'Italia, aveva lottato da sempre per entrare a far parte del Regno di Napoli, ma ci\u00f2 non giustificava la ridisegnazione della nuova provincia con la quale, secondo alcune interpretazioni, venivano annesse popolazioni tradizionalmente diverse al fine di aumentare il numero degli abitanti necessari solo a nuovi seggi elettorali.\nDopo la nascita della provincia si pass\u00f2, con decreto del Luogotenente del 17 luglio del 1861, alla legittimazione delle nuove amministrazioni comunali e relativi sindaci. Ad Apice fu eletto primo cittadino Francesco Falcesti. Non restava che annunciare le votazioni dei componenti del primo consiglio provinciale. Da qui l'indizione dei comizi elettorali per eleggere 40 consiglieri, di cui 18 del Circondano di Benevento (5 Benevento, 2 Vitulano, 2 Montesarchio, 3 Airola, 1 San Giorgio la Montagna, 2 Pescolamazza, 2 Paduli, 1 Arpaise e Ceppaloni), 12 del Circondano di Cerreto (2 Cerreto, 1 Cusano, 1 Guardia, 1 Morcone, 2 Pontelandolfo, 2 Solopaca, 2 S. Agata dei Goti), 10 del Circondano di San Bartolomeo (1 San Bartolomeo, 2 Santa Croce di Morcone, 2 San Giorgio la Molara, 2 Baselice, 2 Colle, 1 Castelfranco). Apice e Buonalbergo rientrarono nel Mandamento di Paduli i cui due rappresentanti erano gi\u00e0 presenti nella seduta inaugurale del 2 luglio, quando vennero eletti Presidente Michele Ungaro, Vicepresidente Pietro Montella, Segretario Onofrio Parente e membro della deputazione provinciale Marco Bifani.\nLa circoscrizione territoriale venne ridiscussa ancora una volta nella seduta del 7 dicembre, alla presenza del prefetto Gallarini, tentando di distaccare nuovamente Airola in cambio dei mandamenti di Cervinara, Altavilla e Montefusco, cosa che non avvenne per opposizione del professor Parente di Ceppaloni che prefer\u00ec Airola, considerandola parte integrante della \u201ccentralit\u00e0\u201d di un non meglio certificato Sannio Beneventano.\nStemma.\nLa provincia portava quale suo stemma uno scudo troncato di rosso e d'argento con, nella met\u00e0 rossa, una corona mentre lo scudo \u00e8 a sua volta timbrato da una corona da principe."}
{"id": "2235936", "revid": "599", "url": "https://it.wikipedia.org/wiki?curid=2235936", "title": "Haskell Brooks Curry", "text": ""}
{"id": "2235937", "revid": "287204", "url": "https://it.wikipedia.org/wiki?curid=2235937", "title": "Bhaderwah", "text": "Bhaderwah (o Bhadrawah, Bhadarwab, Bhadarwah) \u00e8 una citt\u00e0 dell'India di 10.849 abitanti, situata nel distretto di Doda, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 32\u00b0 58' 60 N e 75\u00b0 43' 0 E e ha un'altitudine di 1.613 .\nSociet\u00e0.\nEvoluzione demografica.\nAl censimento del 2001 la popolazione di Bhaderwah assommava a 10.849 persone, delle quali 6.353 maschi e 4.496 femmine. I bambini di et\u00e0 inferiore o uguale ai sei anni assommavano a 1.112, dei quali 598 maschi e 514 femmine. Infine, coloro che erano in grado di saper almeno leggere e scrivere erano 8.270, dei quali 5.327 maschi e 2.943 femmine."}
{"id": "2235938", "revid": "135224", "url": "https://it.wikipedia.org/wiki?curid=2235938", "title": "Pinza emostatica", "text": ""}
{"id": "2235940", "revid": "599013", "url": "https://it.wikipedia.org/wiki?curid=2235940", "title": "Mogollon", "text": "I Mogollon furono un'antica popolazione americana diffusa dal 300 a.C. al 1300 d.C.\nDevono il loro nome ai Monti Mogoll\u00f3n, cos\u00ec chiamati in onore di Juan Ignacio Flores Mogoll\u00f3n, governatore del Vicereame della Nuova Spagna dal 1712 al 1715. Tale nome fu scelto e definito nel 1936 dall'archeologo Emil Haury. \nStoria.\nVivevano sulle montagne in particolari costruzioni fatte di fango e legno, occupavano anche parte del sottosuolo dando un calore maggiore all'abitazione.\nLa popolazione era estesa tra il Nuovo Messico e l'Arizona, vivevano di agricoltura coltivando mais, zucche, fagioli e tabacco; erano dediti anche alla caccia e non avevano animali da condurre al pascolo, data l'inesistenza in tutto il nord e centro America di grossi erbivori addomesticabili. \nSi racconta poi che fossero uno dei primi popoli a forgiare stoviglie; si dedicavano anche a decorazioni dei loro prodotti artigianali, nel periodo tardo le loro lavorazioni con argilla erano notevoli. Dipingevano utilizzando colori presi da estratti di piante secche che venivano applicati con un pennello tratto dalla yucca.\nFamosa era la loro abilit\u00e0 nel creare raffigurazioni su vasi, essi ritraevano la natura e tutto ci\u00f2 che osservavano, avevano sviluppato una rudimentale tecnica di scrittura quasi animata: dividevano una storia, fra i casi pi\u00f9 noti quella di una vita di coppia in diverse figure disegnate in pi\u00f9 vasi che mostravano l'intera opera una volta messi uno vicino all'altro. Tecnica utilizzata soprattutto dai nativi del fiume Mimbres.\nLa popolazione si estinse fra il 1200 ed il 1400."}
{"id": "2235942", "revid": "599", "url": "https://it.wikipedia.org/wiki?curid=2235942", "title": "Freeman John Dyson", "text": ""}
{"id": "2235945", "revid": "1938155", "url": "https://it.wikipedia.org/wiki?curid=2235945", "title": "Artiglieria da campagna", "text": "L'artiglieria da campagna, anche detta artiglieria campale o (fino al XX secolo) artiglieria a piedi, \u00e8 quella specialit\u00e0 dell'arma di artiglieria responsabile del supporto di fuoco dei reparti impegnati in azione sul campo di battaglia.\nBench\u00e9 in gran parte sostituita dai semoventi d'artiglieria e dagli autocannoni, negli eserciti moderni l'artiglieria da campagna a traino \u00e8 ancora esistente, in particolare per le unit\u00e0 anfibie o aviotrasportate.\nDescrizione.\nL'artiglieria da campagna \u00e8 generalmente dotata di cannoni o obici di medio calibro e media gittata, caratterizzati da una buona celerit\u00e0 di tiro e una buona mobilit\u00e0. Nei tempi pi\u00f9 antichi le bocche da fuoco erano trainate da cavalli, con la squadra di artiglieri che le seguiva seduta sull'avantreno o, per la maggior parte, a piedi: ci\u00f2 distingueva l'artiglieria da campagna dall'artiglieria a cavallo, dove invece tutti gli artiglieri si spostavano a dorso di cavallo insieme ai loro pezzi. Dall'epoca della seconda guerra mondiale in poi il traino mediante animali fu completamente rimpiazzato dal traino meccanico mediante appositi veicoli (trattori d'artiglieria) capaci di ospitare a bordo la squadra di artiglieri, eliminando cos\u00ec la distinzione tra artiglieria campale e artiglieria a cavallo."}
{"id": "2235946", "revid": "287204", "url": "https://it.wikipedia.org/wiki?curid=2235946", "title": "Beerwah (India)", "text": "Beerwah \u00e8 una citt\u00e0 dell'India di 5.515 abitanti, situata nel distretto di Budgam, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 34\u00b0 01' 21 N e 74\u00b0 35' 18 E.\nSociet\u00e0.\nEvoluzione demografica.\nAl censimento del 2001 la popolazione di Beerwah assommava a 5.515 persone, delle quali 2.914 maschi e 2.601 femmine. I bambini di et\u00e0 inferiore o uguale ai sei anni assommavano a 902, dei quali 498 maschi e 404 femmine. Infine, coloro che erano in grado di saper almeno leggere e scrivere erano 2.380, dei quali 1.452 maschi e 928 femmine."}
{"id": "2235950", "revid": "599", "url": "https://it.wikipedia.org/wiki?curid=2235950", "title": "Robin Cope Hartshorne", "text": ""}
{"id": "2235951", "revid": "122002625", "url": "https://it.wikipedia.org/wiki?curid=2235951", "title": "Giulio De Benedetti", "text": "Biografia.\nEntr\u00f2 a \"La Stampa\" nel 1910, assunto dal direttore Alfredo Frassati come stenografo e cronista; nel 1912 fu nominato corrispondente dalla Svizzera. Nell'estate del 1914 realizz\u00f2 uno \"scoop\", descrivendo per primo la mobilitazione dell'esercito tedesco verso la Francia.\nNel 1919 pass\u00f2 alla concorrente \"Gazzetta del Popolo\". A Mosca intervist\u00f2 Lev Trockij e Nikolaj Bucharin; nel 1923 a Monaco di Baviera ebbe l'occasione di intervistare Adolf Hitler prima del fallito \"Putsch di Monaco\". Dal 1927 al 1930 fu condirettore del quotidiano torinese. Licenziato per antifascismo, nel 1931 torna alla Stampa per il diretto interessamento del senatore Giovanni Agnelli, proprietario del giornale. Di religione ebraica, dopo l'approvazione delle leggi razziali fasciste (1938), avrebbe dovuto essere licenziato. Sempre per l'intervento del senatore Agnelli continu\u00f2 a scrivere per la testata sabauda sotto falso nome oppure come anonimo.\nDopo l'8 settembre 1943 De Benedetti fu costretto a riparare in Svizzera per sfuggire alla deportazione. Dopo la Liberazione fu vicedirettore del quotidiano liberale \"L'Opinione\". Nel 1946 pass\u00f2 alla \"Stampa\" come caporedattore e, nel gennaio 1948, prese il posto del direttore Filippo Burzio. Per vent'anni, dal 1948 al 1968 fu direttore del quotidiano torinese e dell'edizione pomeridiana \"Stampa Sera\". Alla \"Stampa\" De Benedetti riusc\u00ec ad attuare il progetto di \"quotidiano popolare\". Nella gerarchia delle notizie, mise al primo posto la cronaca rispetto alla politica. Port\u00f2 la tiratura del quotidiano a 500.000 copie giornaliere (600.000 la domenica), ponendolo come diretto concorrente del \u00abCorriere della Sera\u00bb. \nLa sua rubrica di dialogo coi lettori \"Specchio dei tempi\" ricevette in vent'anni quasi un milione di lettere. Sostenne inoltre che il successo di un quotidiano dipendesse dal mercato locale: due terzi delle vendite dovevano provenire dai lettori piemontesi. Ci\u00f2 non imped\u00ec a \"La Stampa\" di diventare un giornale di primo piano anche in ambito nazionale: alla met\u00e0 degli anni sessanta il quotidiano torinese vendeva in media 375.000 copie giornaliere in tutta la penisola. De Benedetti firm\u00f2 con il nome completo gli articoli di fondo e cur\u00f2 la rubrica di posta con i lettori \"Specchio dei tempi\". Us\u00f2 firmare i corsivi in prima pagina con la sigla \u00abGdb\u00bb.\nEbbe una figlia, Simonetta (1921-2006), nata a Berlino, dove il padre lavorava come corrispondente, che nel 1950 si spos\u00f2 con Eugenio Scalfari.\nGiulio De Benedetti \u00e8 sepolto nel cimitero di Rosta (TO)."}
{"id": "2235955", "revid": "599013", "url": "https://it.wikipedia.org/wiki?curid=2235955", "title": "Enrico Malacarne", "text": "Nato in Lombardia, fa le giovanili con l'AS Mastini Varese.\nCon la nazionale italiana ha giocato 5 incontri.\nHa studiato alla Scuola Europea di Varese."}
{"id": "2235958", "revid": "1632387", "url": "https://it.wikipedia.org/wiki?curid=2235958", "title": "Carie del legno", "text": "La carie del legno \u00e8 una necrosi o patologia vegetale che causa la graduale e progressiva degradazione dei tessuti legnosi delle piante arboree ed arbustive in piedi (vive), del legname in conservazione e in opera. La carie una volta insidiata nel legno pu\u00f2 comprometterne le caratteristiche morfologiche, fisiche e meccaniche.&lt;BR&gt; La carie del legno \u00e8 classificata tra le malattie ipnochereutiche poich\u00e9 provoca un'alterazione della consistenza dei tessuti legnosi in seguito all'aggressione enzimatica messa in atto dai funghi nei confronti dei costituenti della parete cellulare.&lt;BR&gt;La patologia \u00e8 provocata da agenti causali, quali appunto funghi per la maggior parte appartenenti alla divisione dei Basidiomycota, detti anche Basidiomiceti, in minor parte appartenenti agli Ascomycota. Tali funghi vengono chiamati funghi lignivori o xilovori poich\u00e9 attaccano prevalentemente cellulosa e lignina, per trarne nutrimento ed energia per la loro crescita e riproduzione. I principali funghi agenti di carie appartengono ai generi \"Fomes\", \"Ganoderma\", \"Phellinus\", \"Polyporus\" e \"Stereum\".\nSintomatologia.\nNelle piante vive i sintomi possono essere localizzati su una o pi\u00f9 porzioni della pianta a livello della chioma, lungo il fusto, all'interno della pianta, sull'individuo intero o talvolta non essere evidenti. I sintomi rappresentano la manifestazione esterna e interna dell'interruzione delle funzioni vitali della pianta, che conduce alla morte cellulare ed alla disgregazione cellulare.&lt;BR&gt;I sintomi esterni non sono specifici della malattia e possono essere confusi con altri fenomeni di sofferenza della pianta dovuti a danni da inquinanti, defogliazioni parassitarie, per cui pu\u00f2 risultare difficoltosa una prima diagnosi da parte di un tecnico esperto. Sulla chioma i primi sintomi generalmente riguardano accrescimenti irregolari e stentati, seccumi pi\u00f9 o meno diffusi, microfillia. A queste prime manifestazioni possono aggiungersi altri sintomi pi\u00f9 caratteristici che compaiono sugli organi legnosi (fusto o grossi rami), come zone depresse o rigonfiamenti, fessurazioni, tessuti disgregati, cavit\u00e0 pi\u00f9 o meno ampie. Si aggiunge come elemento diagnostico, la presenza di corpi fruttiferi dei funghi (carpofori) alla base o lungo il tronco, questi sono evidenti quando le parti legnose sono gi\u00e0 danneggiate ed il processo infettivo \u00e8 ormai avanzato. &lt;BR&gt;Anche nel legname delle piante abbattute i sintomi non sono sempre rilevabili immediatamente dall'insediamento del fungo. Possono in alcuni casi riscontrarsi degli aggregati miceliari e tardivamente possono identificare i corpi fruttiferi, alterazioni di colore, di consistenza e delle componenti legnose.&lt;BR&gt;I tessuti legnosi colpiti dalla carie possono presentare:\nAlterazioni morfologiche:\nAlterazioni fisiche:\nL'alterazione del colore varia a seconda della componente cellulare che viene degradata, grazie a queste specifiche variazioni si distinguono diversi tipi di carie:\nSi parla, invece, di \"carie soffice\" o \"carie molle\" quando si ha la prevalente degradazione di cellulosa ed emicellulose ad opera di cellulasi ed emicellulasi.\n&lt;BR&gt;\nI funghi risultano altamente selettivi nella degradazione di queste importanti componenti vegetali, per questo arrivano a minare e compromettere la resistenza meccanica degli alberi in piedi ed in opera e la perdita degli assortimenti legnosi pronti per la lavorazione.&lt;BR&gt; Il legno della carie bianca si presenta di colore biancastro, assume una consistenza pi\u00f9 lassa, con il tempo il legno diventa spugnoso e friabile e si disgrega, portando alla formazione di cavit\u00e0 e perdendo cos\u00ec vigore e resistenza. Nel legno resta la cellulosa legata ai raggi parenchimatici ed il tessuto risulta sensibile alla flessione, ma resistente alla tensione. A seconda della consistenza assunta dal legno la carie bianca si pu\u00f2 distinguere in spugnosa, fibrosa, alveolare o tubulare per la presenza di aree ben definite o di tuboli pieni di micelio biancastro, marmorizzata tipicamente lucida di colore bianco brillante, lamellare, anulare per il distacco degli anelli di accrescimento. &lt;BR&gt; Gli agenti di carie bruna colpiscono in massima parte la cellulosa e le emicellulose, lasciando parzialmente intatta la lignina, che diventa rigida ma friabile. Il legno perde la resistenza, imbrunisce e si rompe su tre piani di sfaldatura perpendicolari tra loro per questo si chiama anche \"carie cubica\". Lungo il tronco si possono osservare fessurazioni e screpolature. La carie molle si presenta con delle piccole cavit\u00e0 di forma circolare. &lt;BR&gt;L'occlusione dei vasi da parte del micelio fungino influisce negativamente sul bilancio idrico delle piante vive, anche se in misura minore di altre patologie vegetali, come i marciumi radicali, in quanto modificano il flusso della linfa nel fusto.\nOspite e fungo.\nLe piante ospiti sono in genere latifoglie a legno tenero e a legno duro, di interesse forestale ed ornamentale, le conifere sono interessate in numero minore. Tra le specie arboree da frutto, sono maggiormente colpite quelle pi\u00f9 longeve, come l'olivo e gli agrumi. \nI principali funghi agenti di carie sono:\nEziologia.\nL'azione della carie dipende dall'agente eziologico, dalle caratteristiche proprie del fungo quali la specificit\u00e0 con l'ospite, il corredo enzimatico, il potenziale di inoculo, la capacit\u00e0 di sopravvivenza in condizioni sfavorevoli, la tolleranza ai meccanismi di difesa della pianta viva. Il fungo per questo pu\u00f2 essere estremamente polifago attaccando latifoglie e conifere o monofago quindi scegliere solamente conifere o latifoglie. Inoltre, lo sviluppo della carie dipende anche dalle caratteristiche del legno (specie, et\u00e0, stato fisiologico) e dalle condizioni ambientali.&lt;BR&gt; Il processo infettivo della carie del legno si sviluppa in corrispondenza di una lesione di origine parassitaria o una ferita dovuta al taglio a livello dell'apparato aereo o dell'apparato radicale. Le ferite tipiche delle piante in piedi sono grossi tagli di capitozzatura, potature scorrette, ferite provocate da chiodi o corpi metallici, lesioni da insetti xilofagi. Con il contatto ospite-fungo avviene la contaminazione, prosegue la penetrazione da qualsiasi lesione, si parla quindi di penetrazione indiretta del fungo. L'infezione pu\u00f2 procedere all'interno della pianta colpita per trasmissione intercellulare e per via sistematica attraverso i vasi del tessuto conduttore. Il fungo in questo modo trae nutrimento dai succhi presenti negli spazi intercellulari e continua la sua vita. Una volta esplicata la penetrazione nella pianta pu\u00f2 passare pi\u00f9 o meno tempo per la colonizzazione dell'individuo ospite e per l'insorgenza dei primi sintomi. La diffusione del fungo pu\u00f2 avvenire anche grazie ad insetti (Coleotteri Scolitidi) che si diramano nel legno scavando gallerie di nutrizione e di riproduzione, divenendo per questo propagatori attivi del micelio fungino. &lt;BR&gt;La sopravvivenza del fungo avviene grazie alla capacit\u00e0 di diffusione dello stesso per via gamica con produzione di corpi fruttiferi che diffondono nell'ambiente spore sessuate e per via agamica con la produzione di conidi e di micelio nel legno cariato o infetto. &lt;BR&gt;Molti funghi agenti di carie sono parassiti secondari, agiscono quando la pianta si trova in condizioni di sofferenza ed indebolimento, generalmente non provocano danni su piante sane. \u00c8 il caso frequente di piante senescenti e/o con scarsa reattivit\u00e0 presenti nelle aree urbane (es. giardini pubblici, viali alberati) sottoposte a vari stress fisiologici come lo scarso assorbimento delle radici per la copertura del manto stradale, l'inquinamento, le lesioni al colletto per lavori di sfalcio o errori tecnici di impianto.&lt;BR&gt;Il riconoscimento del fungo causale della malattia \u00e8 un elemento fondamentale per l'individuazione del tipo di carie e la diagnosi precoce.\nDiagnosi.\nPer ridurre drasticamente l'insorgenza di rotture di alberi e dei loro rami dovute all'azione del vento, al peso della neve o semplicemente al carico dei frutti, \u00e8 decisivo effettuare una diagnosi precoce. \u00c8 utile ricorrere ad un programma di monitoraggio attraverso l'ispezione delle piante facendo attenzione ai sintomi esterni sopra elencati.&lt;Br&gt;\nClaus Mattheck (1994) ha elaborato un metodo visivo, non strumentale di valutazione dei sintomi VTA acronimo per Visual Tree Assessment. Tale metodo si basa sull'identificazione di sintomi esterni che implicano la presenza di una patologia a carico del legno intero. Si procede con l'analisi della pianta nel suo complesso (chioma, branche, e loro punti di attacco, tronco, radici) e vengono raccolte le informazioni sullo stato di salute della pianta. La presenza di rigonfiamenti, depressioni, flussi di materiali, cavit\u00e0, presenza di carpofori sono sintomi collegati alla presenza di carie e rappresentano le manifestazioni di rischio. Il rischio di caduta viene annullato quando le sezioni trasversali sane e quelle malate hanno la stessa dimensione, quando si ha una tensione costante dovuta al pareggio tra le due sezioni. In caso di piante a rischio di caduta si procede con l'analisi strumentale, in quanto il VTA riesce a dare solo indicazione della presenza e della tipologia del sintomo. &lt;BR&gt;I sistemi in grado di valutare l'ampiezza e la posizione della carie all'interno della sezione trasversale sono:\nQuelli sopra elencati sono tutti metodi che riservano pi\u00f9 o meno un certo livello di invasivit\u00e0, provocando fori anche di millimetriche dimensioni che per le ife di un fungo costituiscono delle autostrade. Un approccio innovativo \u00e8 quello tomografico, attraverso il quale si riesce a produrre una tac in una sezione ben definita dell'albero. Senza generare impatti negativi o pregiudicarne la persistenza in caso di rilevazioni con funghi interni al fusto.\nLotta.\nLa lotta pi\u00f9 efficace \u00e8 di tipo preventivo, prevede il rispetto delle pratiche agronomiche e selvicolturali che mirano a mantenere il buono stato vegetativo delle piante. A scopo preventivo \u00e8 opportuno proteggere le grosse ferite da potatura e i grossi tagli con prodotti aventi azione fungicida anticrittogamici. \nLa pratica ritenuta in passato molto efficace, definita dendrochirurgia, si effettua con la \"slupatura\", cio\u00e8 l'asportazione del legno deteriorato mediante appositi strumenti e la disinfezione con anticrittogamici del legno messo a nudo. In realt\u00e0 questo tipo di intervento, rimuovendo la zona di barriera creata dalla pianta allo scopo di limitare l'ampliamento della alterazione del legno, si \u00e8 dimostrata controproducente.\nLa lotta chimica pu\u00f2 essere messa in atto in vivaio in inverno o prima della ripresa vegetativa con prodotti a base di rame."}
{"id": "2235959", "revid": "287204", "url": "https://it.wikipedia.org/wiki?curid=2235959", "title": "Bijbehara", "text": "Bijbehara (o Bijbiara, Vejibyor) \u00e8 una citt\u00e0 dell'India di 19.703 abitanti, situata nel distretto di Anantnag, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 47' 60 N e 75\u00b0 5' 60 E e ha un'altitudine di 1.591 .\nSociet\u00e0.\nEvoluzione demografica.\nAl censimento del 2001 la popolazione di Bijbehara assommava a 19.703 persone, delle quali 10.417 maschi e 9.286 femmine. I bambini di et\u00e0 inferiore o uguale ai sei anni assommavano a 1.946, dei quali 975 maschi e 971 femmine. Infine, coloro che erano in grado di saper almeno leggere e scrivere erano 10.530, dei quali 6.617 maschi e 3.913 femmine."}
{"id": "2235962", "revid": "830939", "url": "https://it.wikipedia.org/wiki?curid=2235962", "title": "Totonachi", "text": "I Totonachi erano un popolo che abitava la costa orientale e le regioni montagnose del Messico prima dell'arrivo dei conquistadores spagnoli nel 1519. I loro discendenti oggi vivono negli stati di Veracruz, Puebla, e Hidalgo. I Totonachi probabilmente costruirono la citt\u00e0 pre-colombiana di El Taj\u00edn, e abitavano anche la citt\u00e0 di Teotihuac\u00e1n. Fino al XIV secolo, i Totonachi erano i maggiori produttori al mondo di vaniglia.\nGeografia e stile di vita.\nNel XV secolo gli Aztechi chiamarono la regione abitata dai Totonachi con il nome \"Totonacapan\"; in quel periodo il dominio dei Totonachi si estendeva da Papantla a Cempoala. Nella regione si coltivava mais, cucurbita, fagioli, e peperoncino chili, e si producevano ambra liquida e cotone. Anche durante la disastrosa carestia avvenuta tra il 1450 e il 1454, la regione rimase un centro agricolo produttivo. In questo periodo molti Aztechi dovettero vendere s\u00e9 stessi o dei membri della loro famiglia ai Totonachi come schiavi, in cambio di sostentamento alimentare. Le donne totonache erano tessitrici esperte, si vestivano elegantemente e ponevano piume tra i capelli. Il frate Bernardino de Sahag\u00fan le descriveva come \"piuttosto eleganti\". Anche gli uomini si vestivano bene, con abiti multicolori, collane, braccialetti e oggetti con penne di quetzal.\nStoria.\nLa regione di Totonacapan era soggetta a incursioni militari Azteche sin dalla met\u00e0 del XV secolo. Nonostante le fortificazioni costruite dagli invasori nella regione, la ribellione era sempre in atto. I centri maggiori dei Totonachi erano Papantla, popolata da 60.000 persone nel 1519, Xalapa, popolata da 120.000 persone, e Cempoala, popolata da circa 80.000 persone. Cempoala fu la prima citt\u00e0 stato della mesoamerica ad essere visitata da Hern\u00e1n Cort\u00e9s durante la marcia verso la capitale Azteca di Tenochtitl\u00e1n. I Totonachi di Cempoala si unirono a Cort\u00e9s e assieme agli indios di Tlaxcala parteciparono alla conquista. Totonacapan venne incorporata sotto il regime spagnolo con poca violenza, ma la regione venne devastata da epidemie. A tutt'oggi vi sono circa 90.000 persone che parlano lingue totonache nella regione.\nLingua.\nLe lingue Totonaca e Tepehua fanno parte di una famiglia di lingue isolate da quelle del resto della Mesoamerica. Le prime descrizioni di queste lingue, andate perdute, furono date dal frate Andr\u00e9s de Olmos, che descrisse anche le lingue Nahuatl e Huasteca (Teenek).\nReligione.\nI Totonachi credono che la \"anima di ogni persona sia fatta dalle dee madri\". \nSe un neonato muore la sua anima \"non va verso occidente, il luogo dei morti, ma ad est con le Madri\"."}
{"id": "2235963", "revid": "287204", "url": "https://it.wikipedia.org/wiki?curid=2235963", "title": "Billawar", "text": "Billawar (o Bilaur) \u00e8 una citt\u00e0 dell'India di 4.905 abitanti, situata nel distretto di Kathua, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 37' 0 N e 75\u00b0 37' 0 E e ha un'altitudine di 844 .\nSociet\u00e0.\nEvoluzione demografica.\nAl censimento del 2001 la popolazione di Billawar assommava a 4.905 persone, delle quali 2.775 maschi e 2.130 femmine. I bambini di et\u00e0 inferiore o uguale ai sei anni assommavano a 567, dei quali 337 maschi e 230 femmine. Infine, coloro che erano in grado di saper almeno leggere e scrivere erano 3.409, dei quali 2.165 maschi e 1.244 femmine."}
{"id": "2235964", "revid": "287204", "url": "https://it.wikipedia.org/wiki?curid=2235964", "title": "Cultura di Tlatilco", "text": "La cultura di Tlatilco \u00e8 una civilt\u00e0 che fior\u00ec nella valle del Messico tra il 1250 a.C. e l'800 a.C., durante il periodo formativo iniziale. Tlatilco, Tlapacoya, e Coapexco sono i pi\u00f9 importanti siti archeologici costruiti da questa cultura.\nLa cultura di Tlatilco mostra un certo schema evolutivo rispetto alle civilt\u00e0 precedenti della zona, con costruzioni pi\u00f9 complicate, occupazioni specifiche, e strutture sociali stratificate. In particolare, lo sviluppo di chiefdom a Tlatilco e Tlapacoya \u00e8 una caratteristica che spicca nella cultura di Tlatilco.\nIn questo periodo vi fu un incremento dei commerci a distanze maggiori, specialmente riguardanti materiale come ferro, ossidiana, e giada. Il commercio facilit\u00f2 l'entrata di influenze olmeche nella cultura e spiega i ritrovamenti di ceramiche in stile Tlatilco a Cuautla, a circa 150 km di distanza a sud. \nDefinizione della cultura di Tlatilco.\nArcheologicamente l'arrivo della cultura di Tlatilco viene denotato dalla diffusione di convenzioni artistiche, ceramiche, e vasellame conosciuti come \"Orizzonte Presto\", l'orizzonte archeologico pi\u00f9 antico in mesoamerica.\nNello specifico, la cultura di Tlatilco \u00e8 definita dalla presenza di:\nFasi.\nChristine Niederberger Betton, durante il suo studio presso la Valle del Messico nel 1987, identific\u00f2 due fasi della cultura di Tlatilco:\nTra queste fasi, attorno al 1000 a.C., c'\u00e8 un cambio drastico nello stile delle ceramiche: le figurine di uomini in costume vengono sostituite con donne nude, e l'iconografia derivata da quella olmeca si evolve in aspetti che rispecchiano quelli nativi, che riflettono un cambio idee e pratiche religiose.\nA partire dall'800 a.C., i segni della cultura di Tlatilco cominciano a sparire dalla zona. A partire dal 700 a.C., Cuicuilco divent\u00f2 il centro maggiore nella Valle del Messico."}
{"id": "2235965", "revid": "113757", "url": "https://it.wikipedia.org/wiki?curid=2235965", "title": "King Island", "text": ""}
{"id": "2235970", "revid": "599013", "url": "https://it.wikipedia.org/wiki?curid=2235970", "title": "Fred Roberts", "text": ""}
{"id": "2235971", "revid": "287204", "url": "https://it.wikipedia.org/wiki?curid=2235971", "title": "Bishna", "text": "Bishna \u00e8 una citt\u00e0 dell'India di 9.141 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 37' 0 N e 74\u00b0 52' 0 E e ha un'altitudine di 292 .\nSociet\u00e0.\nEvoluzione demografica.\nAl censimento del 2001 la popolazione di Bishna assommava a 9.141 persone, delle quali 5.031 maschi e 4.110 femmine. I bambini di et\u00e0 inferiore o uguale ai sei anni assommavano a 965, dei quali 546 maschi e 419 femmine. Infine, coloro che erano in grado di saper almeno leggere e scrivere erano 6.584, dei quali 3.951 maschi e 2.633 femmine."}
{"id": "2235972", "revid": "125474227", "url": "https://it.wikipedia.org/wiki?curid=2235972", "title": "Antonio Cecchi (esploratore)", "text": "Biografia.\nCecchi fu un capitano della Regia Marina italiana e partecip\u00f2 assieme a Sebastiano Martini Bernardi alla spedizione di soccorso all'esploratore Orazio Antinori, bloccato nella regione dello Scioa in Etiopia. In seguito con Giovanni Chiarini arriv\u00f2 nel regno del Limu incontrando gravi difficolt\u00e0 dovute all'asperit\u00e0 dei luoghi ed all'ostilit\u00e0 di vari capi locali. Nel febbraio 1879 furono costretti ad arrestarsi presso la residenza della regina di Ghera che, credendoli agenti del re dello Scioa Sahle Mariam (poi divenuto imperatore d'Etiopia con il nome di Menelik II), li fece imprigionare. Liberato grazie all'interessamento dell'esploratore Gustavo Bianchi, ritorn\u00f2 alla Scioa, dove a Let-Marefi\u00e0 lo attendeva Orazio Antinori.\nNel 1885 fece parte della spedizione militare italiana a Massaua, sotto la guida dal colonnello Tancredi Saletta.\nTratt\u00f2 con il sultano di Zanzibar per la cessione del Benadir e fu nominato console italiano prima ad Aden poi a Zanzibar. Il 26 novembre 1896 a Lafol\u00e9, in un viaggio verso le zone interne della Somalia, fu trucidato assieme ai comandanti Francesco Mongiardini e Ferdinando Maffei e ad altri quattordici marinai.\nRiconoscimenti.\nAd Antonio Cecchi sono state dedicate diverse scuole. Un esempio lampante, dovuto soprattutto al luogo della sua nascita, \u00e8 la scuola Agraria della citt\u00e0 di Pesaro.\nI Comuni di Vicenza, Fano, Padova, Milano, Torino e Genova gli hanno dedicati una via.\nPortava il suo nome un incrociatore ausiliario in servizio per la Regia Marina dal 1940."}
{"id": "2235973", "revid": "81205691", "url": "https://it.wikipedia.org/wiki?curid=2235973", "title": "Scuola Slesiana", "text": "Con il termine di scuola Slesiana, si racchiude l'insieme dei poeti che vissero in Slesia (Germania) fra il 1625 ed il 1670.\nPrincipali artisti.\nNella scuola Slesiana si ritrovano fra gli altri:"}
{"id": "2235975", "revid": "599013", "url": "https://it.wikipedia.org/wiki?curid=2235975", "title": "Artur Drozdov", "text": ""}
{"id": "2235978", "revid": "709565", "url": "https://it.wikipedia.org/wiki?curid=2235978", "title": "Attacco Parham", "text": "Con il nome di attacco Parham si indica un'apertura del gioco degli scacchi, consistente nelle mosse \nPrende il nome dallo scacchista statunitense Bernard Parham.\nL'attacco Parham viola i principi generali del gioco di apertura, esponendo la donna troppo presto invece di sviluppare i pezzi. Causa tuttavia qualche problema al Nero, in quanto dopo codice_3, minacciando il matto in f7, questi \u00e8 pressoch\u00e9 costretto a rispondere codice_4 (fianchettando l'alfiere), codice_5 (bloccando l'alfiere) o codice_6 (impedendo al cavallo g8 l'accesso alla sua casa migliore.\nSebbene inusuale, tale apertura \u00e8 stata giocata recentemente dal Grande maestro Hikaru Nakamura due volte nel 2005, la prima volta pattando, la seconda perdendo a causa di un errore nel mediogioco.\nContinuazioni.\nFra le continuazioni possibili le pi\u00f9 studiate sono:"}
{"id": "2235982", "revid": "22172916", "url": "https://it.wikipedia.org/wiki?curid=2235982", "title": "Quartetto italiano", "text": ""}
{"id": "2235990", "revid": "22173048", "url": "https://it.wikipedia.org/wiki?curid=2235990", "title": "Solisti Veneti", "text": ""}
{"id": "2235992", "revid": "22173062", "url": "https://it.wikipedia.org/wiki?curid=2235992", "title": "Solisti veneti", "text": ""}
{"id": "2235993", "revid": "1123217", "url": "https://it.wikipedia.org/wiki?curid=2235993", "title": "Fusicoccum amygdali", "text": "Il Fusicoccum amygdali \u00e8 un fungo ascomicete che provoca il cancro delle drupacee, detto anche \"cancro dei nodi\". Inizialmente si formano sui rami delle tacche depresse di colore bruno-nocciola, che si sviluppano di solito attorno ad una gemma. La corteccia si fessura e lascia uscire un essudato gommoso; in seguito la lesione presenta in superficie delle piccole zone nerastre rotondeggianti, che sono le fruttificazioni del patogeno. Quando la lesione si estende a tutta la circonferenza del ramo, la parte superiore di questo dissecca. Anche le foglie possono essere colpite e presentano macchie clorotiche che successivamente necrotizzano, rimanendo a volte circondate da una zona giallastra. Il patogeno penetra attraverso le ferite causate dalla caduta delle foglie, dalla grandine, dalle operazioni di potatura o da attacchi di fitofagi; le infezioni avvengono di solito in autunno o in primavera.\nLotta.\nSi effettua mediante l'asportazione e la distruzione dei rami colpiti, la disinfezione con sali di rame delle ferite da potatura, i trattamenti con anticrittogamici in autunno e primavera.\nBibliografia.\nGoidanich,\"La difesa delle piante da frutto\", Bologna"}
{"id": "2235996", "revid": "1272592", "url": "https://it.wikipedia.org/wiki?curid=2235996", "title": "Associazione Sportiva Mastini Varese Hockey 2003-2004", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 2003/04."}
{"id": "2235997", "revid": "47767", "url": "https://it.wikipedia.org/wiki?curid=2235997", "title": "Lillo (nome)", "text": ". \nOrigine e diffusione.\nRappresenta il vezzeggiativo di nomi contenenti una o pi\u00f9 \"l\" quali Angelo, Antonello, Paolo, Pasquale, Raffaele, Livio e altri. In particolare in Sicilia Lillo e Lill\u00ec sono usati come vezzeggiativi di Letterio, Stanislao e Calogero.\nIn taluni casi pu\u00f2 essere un nome infantile con valore autonomo e non direttamente collegato ad un nome originario.\nLa variante Lilli pu\u00f2 avere valore anche femminile, anche se in questo caso con origini diverse.\nOnomastico.\nL'onomastico pu\u00f2 essere festeggiato in corrispondenza del nome di cui rappresenta il vezzeggiativo, oppure il 1\u00ba novembre, in occasione della festa di Tutti i Santi."}
{"id": "2236000", "revid": "6923", "url": "https://it.wikipedia.org/wiki?curid=2236000", "title": "Icacls", "text": "codice_1 \u00e8 una utility da riga di comando in ambiente Microsoft Windows, rappresenta un parziale aggiornamento e un rimpiazzo per il comando da console cacls.\nL'utility \u00e8 inclusa in Windows Server 2003 Service Pack 2, Windows Vista e Windows Server 2008. \"icacls\" \u00e8 stato progettato non solo per mostrare e modificare le ACL, ma anche per effettuare operazioni di backup e restore di tutto o parte di ACL per file e directory. Ciononostante non si pu\u00f2 affermare che sia un \"completo\" sostituto di cacls perch\u00e9, ad esempio, non pu\u00f2 essere usato per codificare a mano una stringa Security Descriptor Definition Language (SDDL).\nL'utilit\u00e0 della riga di comando icacls \u00e8 anche in grado di visualizzare e impostare le etichette obbligatorie di un oggetto per l'interazione con Windows Integrity Control (WIC) che \u00e8 pi\u00f9 evidente nella \"modalit\u00e0 protetta\" di Internet Explorer, che imposta automaticamente la modalit\u00e0 \"Low integrity\" a degli oggetti di Internet per proteggere il sistema operativo dal contenuto web dannoso nel browser Internet Explorer.\nSintassi.\nEsempi.\n \"icacls\" c:\\windows\\* /save AclFile /T\n- Salva gli ACL per tutti i file sotto c:\\windows e le sue sottodirectories, nel file di nome AclFile.\n \"icacls\" c:\\windows\\ /restore AclFile\n- Ripristina gli ACL per ogni file contenuto in \"AclFile\" che esista in c:\\windows e nelle sue sottodirectories\n \"icacls\" file /grant Administrator:(D,WDAC)\n- Assegna all'utente \"Administrator\" i permessi di scrittura DAC e cancellazione sui file (Delete, Write DAC)\n \"icacls\" file /grant *S-1-1-0:(D,WDAC)\n- Assegna all'utente (o al security group) definito dal sid S-1-1-0 i permessi di cancellazione e scrittura DAC sui file (Delete, Write DAC)\n \"icacls\" c:\\windows\\explorer.exe\n- Mostra la lista ACL e il livello integrit\u00e0\n \"icacls\" file /setintegritylevel H\n- Modifica esplicitamente il livello integrit\u00e0 di un oggetto al valore \"High\" (Alta)"}
{"id": "2236001", "revid": "320578", "url": "https://it.wikipedia.org/wiki?curid=2236001", "title": "Mastodonsauroidea", "text": ""}
{"id": "2236004", "revid": "344646", "url": "https://it.wikipedia.org/wiki?curid=2236004", "title": "Fitofagi", "text": ""}
{"id": "2236007", "revid": "104458", "url": "https://it.wikipedia.org/wiki?curid=2236007", "title": "Danilo Sbardellotto", "text": "Biografia.\nCarriera sciistica.\nSpecialista delle prove veloci originario di Santa Lucia di Valdisotto, fece parte al 1992 della nazionale maschile di sci alpino. In Coppa del Mondo ottenne il primo dei suoi 38 piazzamenti a punti il 4 marzo 1980 a Lake Louise in discesa libera (12\u00ba) e il primo podio il 10 gennaio 1983 a Val-d'Is\u00e8re, quando chiuse 3\u00ba nella medesima specialit\u00e0 dietro allo svizzero Conradin Cathomen e al canadese Ken Read. Esord\u00ec ai Giochi olimpici invernali a , dove fu 20\u00ba nella discesa discesa libera, e ai Campionati mondiali a Bormio 1985 (13\u00ba nella discesa libera, ).\nAi Mondiali di Crans-Montana 1987 si classific\u00f2 15\u00ba nella discesa libera, mentre l'anno dopo, ai XV Giochi olimpici invernali di , fu 10\u00ba nella discesa discesa libera e non complet\u00f2 la combinata. Nella stessa stagione ottenne il suo miglior piazzamento in Coppa del Mondo, nonch\u00e9 secondo e ultimo podio: 2\u00ba nella discesa libera di \u00c5re del 20 marzo 1988, battuto solo dallo svizzero Karl Alpiger. Ai Mondiali di Vail 1989 si piazz\u00f2 13\u00ba nella discesa libera; ottenne l'ultimo piazzamento in Coppa del Mondo il 18 gennaio 1992 a Kitzb\u00fchel nella medesima specialit\u00e0 (28\u00ba) e l'ultima gara della sua carriera fu la discesa libera dei XVI Giochi olimpici invernali di , non completata da Sbardellotto.\nCarriera da allenatore.\nDopo il ritiro Sbardellotto \u00e8 diventato allenatore di sci alpino, guidando anche i discesisti della squadra B della nazionale italiana; dal 2014 si occupa delle specialit\u00e0 veloci nel settore giovanile dello Sci Club Lecco."}
{"id": "2236009", "revid": "767487", "url": "https://it.wikipedia.org/wiki?curid=2236009", "title": "Pinza di Satinsky", "text": "La pinza di Satinsky (in inglese \"Satinsky clamp\") \u00e8 una pinza emostatica, frequentemente utilizzata in chirurgia vascolare per interrompere il flusso sanguigno in un vaso.\nLo strumento, inventato dal chirurgo Victor Paul Satinsky, \u00e8 caratterizzato da una curvatura ad uncino nella parte terminale, in cui \u00e8 presente una zigrinatura per agevolare la presa ed impedire lo scivolamento."}
{"id": "2236010", "revid": "22173217", "url": "https://it.wikipedia.org/wiki?curid=2236010", "title": "Orchestre", "text": ""}
{"id": "2236011", "revid": "124236801", "url": "https://it.wikipedia.org/wiki?curid=2236011", "title": "Organista", "text": "L'organista \u00e8 il musicista che suona l'organo.\nIl ruolo dell'organista pu\u00f2 essere sia di carattere solistico, che di accompagnamento di solisti, gruppi vocali o strumentali.\nPer tradizione, per\u00f2, la funzione principale dell'organista \u00e8 il servizio liturgico nelle chiese cattoliche e protestanti, oltre che in alcune sinagoghe ebraiche. Anche in tal caso \u00e8 prevista l'esecuzione di brani per solo organo oppure l'accompagnamento dell'assemblea o di gruppi corali e strumentali.\nIl titolo accademico che si consegue in Italia, dopo uno dei pi\u00f9 articolati e complessi programmi di conservatorio, \u00e8 il diploma in Organo e Composizione organistica, per il conseguimento della quale l'allievo organista, oltre alla specifica tecnica strumentale, deve approfondire lo studio della composizione, del canto gregoriano e dell'improvvisazione.\nOrganisti classici e da chiesa.\nGli organisti, oltre a svolgere un'attivit\u00e0 concertistica, ricoprono un fondamentale ruolo nell'ambito del servizio liturgico ove trovano spazio anche musicisti privi di titoli accademici, ma che comunque svolgono un importantissimo servizio.\nL'organo a canne, infatti, viene utilizzato nella tradizione cristiana soprattutto per l'accompagnamento del canto sacro, quale parte integrante della celebrazione eucaristica. I compiti specifici a cui l'organo \u00e8 preposto possono per\u00f2 variare fra le varie confessioni religiose. Nella Chiesa cattolica all'organista \u00e8 riconosciuto il ruolo di vero e proprio ministro, anche se di un compito specifico, all'interno della celebrazione liturgica.\nTalvolta l'organista ricopre anche l'incarico di maestro di cappella e in tal caso \u00e8 responsabile dell'istruzione e della direzione del coro. Ad esempio nella Chiesa anglicana l'organista riceve in genere il titolo generico di \"Director of Music\" (Direttore di Musica) e le sue mansioni ricoprono la direzione di tutta la musica suonata durante le celebrazioni, similmente a quanto avviene nei paesi di area germanica per il \"Kantor\".\nIn Italia, invece, il tradizionale ruolo dell'organista si \u00e8 mantenuto praticamente immutato dal XVI secolo, anche se il prestigio \u00e8 notevolmente diminuito nel tempo.\nTalvolta l'organista viene assistito da uno o pi\u00f9 allievi o sostituti che vengono solitamente definiti \"secondo organista\" oppure \"organista sostituto\".\nSpesso all'organista vengono affidati ruoli d'insegnamento dell'organo e della musica vocale.\nNella storia, l'organista pi\u00f9 famoso \u00e8 indubbiamente Johann Sebastian Bach, il quale port\u00f2 nel XVIII secolo l'organo alle pi\u00f9 alte vette musicali. Vanno ricordati anche Girolamo Frescobaldi, Georg Friedrich H\u00e4ndel, Dietrich Buxtehude, Felix Mendelssohn, Anton Bruckner, Franz Liszt, C\u00e9sar Franck, Charles-Marie Widor, Louis Vierne, Maurice Durufl\u00e9 e Edward Elgar. Gli improvvisatori famosi includono Charles Tournemire, Marcel Dupr\u00e9, Pierre Cochereau e Pierre Pincemaille.\nUn ruolo maggiormente limitato \u00e8 riservato all'organista teatrale, ovvero al musicista che si occupa di accompagnare all'organo opere musicali eseguite in teatro oppure film muti e spettacoli di vario genere, anche sportivi. Questa attivit\u00e0 \u00e8 diffusa in specie negli Stati Uniti, ove si utilizzano a questi fini anche organi grandiosi dotati di diverse tastiere, numerosi registri ed effetti speciali."}
{"id": "2236013", "revid": "600229", "url": "https://it.wikipedia.org/wiki?curid=2236013", "title": "Organisti", "text": ""}
{"id": "2236014", "revid": "599", "url": "https://it.wikipedia.org/wiki?curid=2236014", "title": "Herbert Ellis Robbins", "text": ""}
{"id": "2236017", "revid": "30297", "url": "https://it.wikipedia.org/wiki?curid=2236017", "title": "Mastini Varese Hockey", "text": ""}
{"id": "2236018", "revid": "339392", "url": "https://it.wikipedia.org/wiki?curid=2236018", "title": "Asiago Hockey", "text": ""}
{"id": "2236019", "revid": "599013", "url": "https://it.wikipedia.org/wiki?curid=2236019", "title": "Pat Iannone", "text": "Biografia.\nIannone \u00e8 figlio d'arte: il padre Patrick Dell fu un giocatore di hockey su ghiaccio, ed anch'egli gioc\u00f2 a lungo nel campionato italiano e nella Nazionale azzurra.\nCarriera.\nClub.\nIannone nacque in Canada da padre italo-canadese e crebbe hockeisticamente in Nord America. Si trasfer\u00ec in Italia molto giovane, nel 2003, riuscendo a farsi notare nei Mastini Varese con i quali rimase per due anni.\nDopo aver giocato la stagione 2005-2006 con l'Asiago Hockey, pass\u00f2 nelle due successive stagioni con i Milano Vipers. A seguito dello scioglimento della formazione lombarda nel 2008, Iannone si trasfer\u00ec per un anno all'HC Val Pusteria.\nA partire dalla stagione 2009-2010 si trasfer\u00ec all'HC Valpellice, dove per un anno ricopr\u00ec il ruolo di capitano.\nNell'autunno del 2011 milit\u00f2 nell'Ice Hockey Aquile FVG di Pontebba riuscendo, dopo una stagione sorprendente, a centrare i playoff.\nNel luglio del 2012 fece ritorno all'HC Val Pusteria, con i quali pose termine alla sua carriera.\nNazionale.\nIannone, con la Nazionale italiana, esord\u00ec nel 2004, conquistando per due volte il titolo della Prima Divisione nel 2009 e 2011. Nel 2013 contribu\u00ec in maniera decisiva, grazie alle sue reti, alla promozione della Nazionale nel Gruppo A. \nPrese parte inoltre a tre mondiali di Gruppo A: nel 2008, 2010 e 2012."}
{"id": "2236022", "revid": "729019", "url": "https://it.wikipedia.org/wiki?curid=2236022", "title": "Chondrostereum purpureum", "text": "Il Chondrostereum purpureum , comunemente conosciuto anche col sinonimo Stereum purpureum, \u00e8 un fungo basidiomicete della famiglia Cyphellaceae. Causa il \"mal del piombo parassitario\", cos\u00ec definito per distinguerlo dal mal del piombo non parassitario che \u00e8 causato invece dalle alte temperature estive. Il mal del piombo parassitario \u00e8 detto anche \"mal del piombo precoce\". \nDescrizione.\nI carpofori del fungo erompono dalla corteccia di piante ormai molto deperite o morte. Rappresentano il metodo di diffusione del patogeno. Sono eretti a mensola, ben differenziati, coriacei e zonati. L'imenio \u00e8 liscio, persistente, da purpureo a giallastro e origina basidi dai quali si formano basidiospore ialine, allungate o subcilindriche.\nSintomatologia.\nFoglie.\nQuesta patologia provoca una colorazione metallica delle foglie, che assumono un aspetto argentato o piombato. Questo aspetto \u00e8 dovuto alla dissoluzione dei composti pectici della lamella mediana, con la formazione di vaste aree lacunose e conseguente infiltrazione d'aria, causata dal distacco della cuticola dal tessuto sottostante. Successivamente le foglie si deformano diventando bollose, si ripiegano nel verso della parte superiore della lamina e cadono anticipatamente. Se vengono colpite precocemente, le foglie arrestano lo sviluppo e rimangono molto piccole. Tutti questi sintomi portano a conseguente riduzione dell'attivit\u00e0 fotosintetica. \nRami, branche, tronco.\nI sintomi sulle foglie sono solo una conseguenza, un aspetto secondario della malattia in s\u00e9. L'argentatura \u00e8 causata da sostanze fitotossiche prodotte dal fungo, che risalgono lungo lo xilema portandosi nelle foglie. Il fungo, infatti, \u00e8 situato principalmente nel tronco, nelle branche e nei rami. Qui quest'ultimo porta ad alterazioni con conseguente necrosi dei tessuti, che assumono aspetto e consistenza stopposa (carie del legno). Questi tessuti sono soggetti a una progressiva perdita di funzionalit\u00e0 dei vasi xilematici e floematici che, quando raggiunge il suo culmine, pu\u00f2 portare alla morte dell'intera pianta.\nEpidemiologia.\nLe basidiospore del fungo, formatesi sui carpofori emersi da piante ormai morte, vengono diffuse attraverso il vento. Queste, giungendo a contatto di una ferita vi penetrano per mezzo di un pro-micelio che si ramifica ripetutamente penetrando nelle cellule del legno e producendo le sopraccitate necrosi. La pianta reagisce producendo barriere gommose che per\u00f2 non sono molto efficaci per il contenimento del fungo. Il micelio, a un certo punto, si diffonde verso l'esterno, prorompendo dalla corteccia e producendo i carpofori.&lt;br&gt;\nIl decorso della malattia pu\u00f2 essere cronico o acuto; nel primo caso i sintomi possono presentarsi con diversa intensit\u00e0 per vari anni, nel secondo caso, invece, la pianta avvizzisce e muore rapidamente senza riuscire nemmeno a mostrare i classici sintomi dell'argentatura sulle foglie.\nLa penetrazione radicale \u00e8 piuttosto rara.\nLotta.\nNon essendo presenti principi attivi efficaci contro la malattia, la lotta si basa principalmente su criteri preventivi.&lt;br&gt;\n\u00c8 prima di tutto importante certificare la sanit\u00e0 del materiale di propagazione. Al momento della potatura \u00e8 bene evitare eventuali vie d'entrata per il patogeno, applicando sulle ferite da taglio dei mastici contenenti fungicidi (derivati rameici, inibitori della sintesi dell'ergosterolo) o antagonisti microbici (Trichoderma spp.). Anche la distruzione mediante fuoco o derivati rameici dei carpofori pu\u00f2 fungere come metodo di contenimento della diffusione del fungo.&lt;br&gt;\nIn caso di presenza di piante infette nell'impianto \u00e8 buona norma rimuovere parti o l'intera pianta, bruciandole prima dell'autunno, quando le condizioni di temperatura e umidit\u00e0 favoriscono la diffusione del patogeno.&lt;br&gt;\nSe si deve effettuare un reimpianto in un terreno in cui \u00e8 presente il fungo \u00e8 necessario disinfettarlo con applicazioni di metam-sodio."}
{"id": "2236031", "revid": "599", "url": "https://it.wikipedia.org/wiki?curid=2236031", "title": "Raymond Merrill Smullyan", "text": ""}
{"id": "2236033", "revid": "767487", "url": "https://it.wikipedia.org/wiki?curid=2236033", "title": "Wallace Bryant", "text": ""}
{"id": "2236035", "revid": "729019", "url": "https://it.wikipedia.org/wiki?curid=2236035", "title": "Neonectria galligena", "text": "Neonectria galligena \u00e8 un fungo ascomicete che causa il \"cancro delle pomacee\". Inizialmente si hanno tacche depresse della corteccia localizzate in vicinanza dell'inserzione di giovani rami o in corrispondenza di gemme morte o di ferite precedenti. In seguito si verificano spaccature e necrosi della corteccia. La pianta cerca di reagire cicatrizzando la lesione, ma il tessuto di cicatrizzazione viene aggredito a sua volta dal patogeno. Si ha cos\u00ec la formazione di cancri aperti, con i margini in rilievo e la zona centrale imbrunita e fessurata. La corrosione arriva a mettere a nudo il tessuto legnoso. Se il cancro arriva a interessare l'intera circonferenza del ramo, la parte di esso posta superiormente al cancro dissecca; se ad essere interessato \u00e8 un grosso ramo, si pu\u00f2 spezzare. Il patogeno penetra attraverso le ferite che si verificano al momento della caduta delle foglie o durante le operazioni di potatura.\nLotta.\nSi effettua con interventi meccanici, mediante l'asportazione della zona malata sul ramo e successiva disinfezione con sali di rame della parte sana portata a nudo; se ci\u00f2 non \u00e8 possibile si asporta l'intero ramo, disinfettando la ferita di potatura. I trattamenti con anticrittogamici hanno scopo preventivo e si effettuano in autunno alla caduta delle foglie.\nCommestibilit\u00e0.\nNON COMMESTIBILE. Questa specie non ha interesse alimentare.\nBibliografia.\nGoidanich, \"La difesa delle piante da frutto\", Bologna"}
{"id": "2236041", "revid": "1272592", "url": "https://it.wikipedia.org/wiki?curid=2236041", "title": "Associazione Sportiva Mastini Varese Hockey 1999-2000", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 1999/00.\nCollegamenti esterni.\neurohockey.net"}
{"id": "2236044", "revid": "74801", "url": "https://it.wikipedia.org/wiki?curid=2236044", "title": "Bob Donham", "text": ""}
{"id": "2236045", "revid": "344646", "url": "https://it.wikipedia.org/wiki?curid=2236045", "title": "Ascomicete", "text": ""}
{"id": "2236046", "revid": "297059", "url": "https://it.wikipedia.org/wiki?curid=2236046", "title": "Rash cutaneo", "text": ""}
{"id": "2236047", "revid": "339392", "url": "https://it.wikipedia.org/wiki?curid=2236047", "title": "Deuteromicete", "text": ""}
{"id": "2236049", "revid": "599013", "url": "https://it.wikipedia.org/wiki?curid=2236049", "title": "Cal Christensen", "text": ""}
{"id": "2236056", "revid": "1776051", "url": "https://it.wikipedia.org/wiki?curid=2236056", "title": "Associazione Sportiva Mastini Varese Hockey 1997-1998", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 1997/98.\nCollegamenti esterni.\neurohockey.net"}
{"id": "2236063", "revid": "339392", "url": "https://it.wikipedia.org/wiki?curid=2236063", "title": "H.C. Como", "text": ""}
{"id": "2236064", "revid": "647919", "url": "https://it.wikipedia.org/wiki?curid=2236064", "title": "Courmaosta", "text": ""}
{"id": "2236066", "revid": "647919", "url": "https://it.wikipedia.org/wiki?curid=2236066", "title": "HC Courmaosta", "text": ""}
{"id": "2236067", "revid": "2014155", "url": "https://it.wikipedia.org/wiki?curid=2236067", "title": "Giovanna Plantageneto (1321-1362)", "text": "Biografia.\nGiovanna fu la figlia pi\u00f9 giovane del re Edoardo II d'Inghilterra, e di sua moglie, Isabella di Francia.\nMatrimonio.\nSecondo i termini del trattato di Northampton, il 17 luglio 1328, quando la principessa aveva soli 7 anni, fu unita in matrimonio, a Berwick-upon-Tweed., al figlio del re di Scozia Roberto I, che l'anno seguente, alla morte del padre sal\u00ec al trono con il nome di Davide II Il loro matrimonio dur\u00f2 34 anni, ma non ebbero figli e tra loro non risulta vi fu mai amore. Giovanna fu incoronato nell'Abbazia di Scone nel novembre 1331.\nLa coppia non ebbe figli, infatti il trono di Scozia dopo Davide pass\u00f2 a Robert Stuart.\nDopo la vittoria di Edoardo III d'Inghilterra e di Edward Balliol nella battaglia di Halidon Hill, vicino a Berwick-upon-Tweed nel luglio 1333, Davide e Giovanna dovettero abbandonare il paese rifugiandosi in Francia. Raggiunsero Boulogne-sur-Mer nel maggio 1334, dove furono accolti da Filippo VI. Poco si sa della loro vita in Francia, tranne che si stabilirono a Ch\u00e2teau Gaillard e Filippo VI li tratt\u00f2 con riguardo.\nNel frattempo, i rappresentanti di Davide II avevano ottenuto il sopravvento in Scozia e la coppia fu autorizzata a tornare nel giugno 1341. Davide II fu fatto prigioniero nella battaglia di Neville's Cross il 17 ottobre 1346 e rimase imprigionato in Inghilterra per undici anni. Edoardo III permise a Giovanna di visitare il marito nella Torre di Londra alcune volte. Dopo il suo rilascio nel 1357, decise di rimanere in Inghilterra. \nGiovanna lasci\u00f2 nominalmente il marito in seguito alle sue molte infedelt\u00e0 e si ricongiunse alla madre, Isabella, negli ultimi anni della sua vita, assistendola.\nMorte.\nGiovanna mor\u00ec il 7 settembre 1362 al Castello di Hertford, Hertford. Fu sepolta nella Christ Church Greyfriars, a Londra, che fu pesantemente bombardata nel Blitz. "}
{"id": "2236068", "revid": "1543377", "url": "https://it.wikipedia.org/wiki?curid=2236068", "title": "Nazionale di rugby a 15 del Burundi", "text": "La nazionale di rugby XV del Burundi \u00e8 inclusa nel terzo livello del rugby internazionale.\nIl Burundi \u00e8 una delle nazioni pi\u00f9 povere al mondo e le maglie di gioco della nazionale sono state regalate dal club irlandese UCD Dublino nel 2008."}
{"id": "2236070", "revid": "1543377", "url": "https://it.wikipedia.org/wiki?curid=2236070", "title": "Nazionale di rugby a 15 della Cambogia", "text": "La nazionale di rugby XV della Cambogia \u00e8 inclusa nel terzo livello del rugby internazionale.\nIl rugbista della Nazionale Francese e del Montpellier Fran\u00e7ois Trinh-Duc, di origini vietnamite, \u00e8 un promotore dello sport del Rugby in Cambogia, ed in associazione con la societ\u00e0 di beneficenza PSE (Pour un Sourire d'Enfant), ha organizzato diverse azioni per raccogliere fondi a favore del Rugby Cambogiano"}
{"id": "2236071", "revid": "742538", "url": "https://it.wikipedia.org/wiki?curid=2236071", "title": "Oxacillina", "text": "L'oxacillina \u00e8 un farmaco antibiotico beta-lattamico a spettro limitato della classe delle penicilline.\nFarmacodinamica.\nL'oxacillina \u00e8 una penicillina semisintetica, penicillinasi-resistente, ad azione battericida. La molecola, acido-resistente, \u00e8 efficace nelle infezioni sostenute da stafilococchi produttori di penicillinasi un enzima che rende questi microorganismi scarsamente sensibili alla penicillina G. Il composto inibisce la sintesi del peptidoglicano della parete cellulare batterica.\nLo spettro d'azione comprende numerosi cocchi gram-positivi, compreso Staphylococcus aureus e stafilococchi coagulasi-negativi meticillino sensibili, streptococchi beta-emolitici di gruppo A, B, C e G e Streptococcus pneumoniae.\nFarmacocinetica.\nDopo somministrazione per via parenterale (intramuscolare o endovenosa) il farmaco viene rapidamente assorbito.\nUna singola iniezione intramuscolo comporta il raggiungimento di concentrazioni plasmatiche massime (Cmax) entro 30 minuti. A seguito di somministrazione endovena il picco sierico viene raggiunto in 5 minuti.\nIl legame con le proteine sieriche (in particolare con l'albumina) varia tra l'89% ed il 94%.\nL'oxacillina si distribuisce in diversi tessuti biologici raggiungendo concentrazioni ragguardevoli nel liquido pleurico e pericardico, nei polmoni, cos\u00ec come nella bile, nel liquido sinoviale e nell'osso. La molecola oltrepassa solo con grande difficolt\u00e0 la barriera ematoencefalica, pertanto le concentrazioni dell'antibiotico nel liquido cerebrospinale appaiono insignificanti.&lt;br&gt;\nL'emivita dell'oxacillina nei soggetti adulti ed in buona salute \u00e8 inferiore ad un'ora (da 20-30 minuti a 50 minuti circa). Alcuni metaboliti della sostanza sono farmacologicamente attivi. Il farmaco progenitore ed i metaboliti sono eliminati dall'organismo attraverso l'emuntorio renale sia tramite secrezione tubulare sia grazie alla filtrazione glomerulare. L'oxacillina \u00e8 parzialmente escreta anche nella bile.\nSolo minime quantit\u00e0 della molecola possono essere rimosse eseguendo un'emodialisi o la dialisi peritoneale.\nTossicologia.\nStudi sperimentali effettuati sugli animali (ratti e cani) hanno messo in evidenza come siano state ben tollerate dosi orali, rispettivamente, fino a 1000 e 500\u00a0mg/kg peso corporeo, al giorno, per un periodo di trattamento di sei settimane.\nUsi clinici.\nL'antibiotico trova indicazione nelle infezioni sostenute da batteri Gram-positivi (pneumococco, Streptococco \u03b2 emolitico di gruppo A, Staphylococcus aureus, compresi i ceppi produttori di penicillinasi). Tuttavia sono stati identificati ceppi resistenti, appartenenti alla classe \"Oxacillin-resistant Staphylococcus aureus\" (ORSA).&lt;br&gt;\nClinicamente viene ampiamente utilizzato in caso di infezioni delle vie respiratorie (infezioni dell'orecchio, naso e gola, bronchiti, polmoniti, broncopneumopatie croniche) e dei tessuti molli (celluliti, foruncolosi, acne, ferite ed ulcere settiche, ascessi cutanei). Utile anche nei soggetti affetti da osteomieliti, infezioni delle vie urinarie, enterocoliti e batteriemie stafilococciche.\nEffetti collaterali e indesiderati.\nNel corso del trattamento possono verificarsi disturbi gastrointestinali (stomatite, dispepsia, nausea, vomito, diarrea, sanguinamento gastrointestinale) ed epatici (aumento delle transaminasi, AST ed ALT, della fosfatasi alcalina, e della GGT, ittero e epatite colestatica).\nSono stati segnalati anche disturbi neurologici (sonnolenza, confusione mentale, spasmi muscolari, mioclonie, convulsioni e talvolta anche neuropatie e ambliopia) ed ematologici (leucopenia, neutropenia, granulocitopenia, agranulocitosi, depressione del midollo osseo, anemia emolitica, trombocitopenia, eosinofilia).\nLa somministrazione di oxacillina, cos\u00ec come quella di altre penicilline, pu\u00f2 comportare l'insorgenza di reazioni da ipersensibilit\u00e0 negli individui posti in trattamento, in una percentuale che varia tra l'1% ed il 10% . Le reazioni si dicono \"immediate\" quando si verificano da pochi minuti fino a 48 ore dalla somministrazione e consistono in prurito, orticaria, edema angioneurotico, broncospasmo, ipotensione arteriosa.\nLe reazioni allergiche \"ritardate\" si verificano invece dopo 48 ore e, talvolta, fino a 2-4 settimane dalla terapia e comprendono iperpiressia, malessere generale, orticaria, mialgia, artralgia, dolore addominale, e rash cutaneo.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo, alle penicilline, oppure ad uno qualsiasi degli eccipienti utilizzati nella formulazione farmaceutica."}
{"id": "2236073", "revid": "205250", "url": "https://it.wikipedia.org/wiki?curid=2236073", "title": "Vito Fedeli", "text": "Biografia.\nCarbonaro nel 1821, fu in seguito segretario del principe di Musignano Carlo Bonaparte, figlio di Luciano. Nel 1830 fece parte, assieme al conte Domenico Troili di Macerata e al conte Filippo Camerata Passionei, marito di Elisa Napoleona Baciocchi, di una congiura tesa a instaurare un governo italiano con a capo un discendente di Napoleone Bonaparte. Alla testa della cospirazione vi era Carlo Luigi Napoleone Bonaparte, il futuro Napoleone III, il quale sognava l'abolizione della sovranit\u00e0 pontificia e la proclamazione di un generico regno d'Italia da assegnare al re di Roma, l'\"Aiglon\". I moti avrebbero dovuto scoppiare in Piazza San Pietro il 10 dicembre 1830, approfittando delle difficolt\u00e0 dello stato pontificio durante la sede vacante per la morte di Pio VIII (1\u00ba dicembre 1830). La congiura venne tuttavia scoperta e Vito Fedeli arrestato e condannato a morte; la pena fu commutata a 20 anni di prigione. Rinchiuso nel forte di Civita Castellana, vi mor\u00ec l'anno seguente per tubercolosi. Gli dette il cambio, nel forte di Civita Castellana, il fratello Vincenzo, condannato a dieci anni di relegazione nel 1839 e morto anch'egli nella stessa prigione nell'autunno del 1845.\nRecanati gli ha dedicato una piccola piazza. Dal 1910 lo ricorda una lapide nella centrale piazza Leopardi"}
{"id": "2236075", "revid": "1982", "url": "https://it.wikipedia.org/wiki?curid=2236075", "title": "Blas Infante", "text": "Biografia.\n\u00c8 considerato formalmente dal Congresso dei Deputati e al Parlamento di Andalusia come il \"Padre della Patria andalusa\". In effetti si devono a lui i simboli fondamentali: bandiera, blasone e inno.\nCome uomo politico emerse nel 1918, quando un'assemblea a Ronda approv\u00f2 una Carta direttamente ispirata alla Costituzione autonomistica di Antequera (1883). \nRepubblicano convinto, Blas Infante preconizzava una federazione iberica di autonomie regionali, in una prospettiva europea che lo avvicinava all'ideale di Giuseppe Mazzini. Come quest'ultimo, Blas Infante aspirava a riforme economiche e sociali, ma le sue idee erano vicine al georgismo, pi\u00f9 che al cooperativismo.\nIl pensiero e l'azione di Blas Infante, concretamente espletate in un piccolo partito da lui guidato, erano pi\u00f9 che sufficienti per farlo ritenere pericoloso presso i franchisti, che lo fucilarono appena entrati a Siviglia, all'inizio della guerra civile."}
{"id": "2236077", "revid": "228587", "url": "https://it.wikipedia.org/wiki?curid=2236077", "title": "Cygnus OB2-12", "text": "Cygnus OB2-12 \u00e8 una stella ipergigante di colore blu ed estremamente luminosa, con una magnitudine assoluta pari a -12,2, vicino al limite superiore ritenuto possibile per una singola stella, stima tratta da uno studio del 2001 di \"Massey\" e colleghi. Ci\u00f2 rende Cygnus OB2-12 oltre 6 milioni di volte pi\u00f9 luminosa del Sole, nonch\u00e9 una delle stelle pi\u00f9 luminose conosciute all'interno della Via Lattea.\nIn un successivo studio del 2012, Clarke e colleghi stimano la luminosit\u00e0 della stella in 1,9 milioni di volte quella del Sole, con una massa pari a 110 masse solari ed un raggio 246 volte quello del Sole.\nFa parte dell'Associazione Cygnus OB2, un'associazione stellare di stelle giovani e massicce posta a circa 5000 anni luce da noi in direzione della costellazione del Cigno, in una regione della Galassia dove la luce visibile \u00e8 fortemente assorbita dalla polvere interstellare nella linea di vista della Terra. Se non fosse per l'estinzione luminosa, la stella avrebbe, vista dalla Terra, una magnitudine apparente pari a 1,5, ossia molto simile a quella della vicina Deneb, ma a causa delle polveri la magnitudine visuale scende a 11,4, restando dunque invisibile ad occhio nudo e reperibile solo almeno con un telescopio amatoriale."}
{"id": "2236080", "revid": "135224", "url": "https://it.wikipedia.org/wiki?curid=2236080", "title": "Heavy Metal Force III", "text": ""}
{"id": "2236083", "revid": "767487", "url": "https://it.wikipedia.org/wiki?curid=2236083", "title": "Bonifacio di Losanna", "text": "Fu un teologo del Brabante e fu vescovo di Losanna per 8 anni (1231-1239).\nSi oppose fermamente all'imperatore Federico II di Svevia, atteggiamento che gli caus\u00f2 un attentato da parte del suo stesso clero, dopo il quale si ritir\u00f2 nell'abbazia benedettina di La Cambre presso Bruxelles, dove visse gli ultimi anni della sua vita. Beato per la Chiesa cattolica che lo ricorda il 19 febbraio.\nAgiografia.\nGiovent\u00f9 e studi.\nNacque da genitori ferventi cristiani. Prima che nascesse, la madre, recandosi in chiesa, incontr\u00f2 un vecchio dall'aspetto angelico che le predisse: \u00abIl figlio che sta per nascervi diventer\u00e0 illustre per la sua scienza e la sua dottrina, sar\u00e0 amato da Dio e dagli angeli\u00bb e subito dopo scomparve.\nGi\u00e0 da ragazzo mostr\u00f2 una grande propensione per gli studi, che comp\u00ec brillantemente. Rimasto orfano in giovane et\u00e0, prima studi\u00f2 presso il collegio di santa Gudula a Bruxelles, poi all'universit\u00e0 di Parigi, dove and\u00f2 a 17 anni. Consegu\u00ec il diploma di maestro d'arte e la laurea in teologia. Subito dopo fu ordinato sacerdote, gli venne dato il titolo di canonico del capitolo di santa Gudula e divenne professore di teologia presso la stessa Universit\u00e0 di Parigi. Durante il carnevale del 1229 scoppiarono tumulti e risse fra gli studenti e i parigini. Vi fu una rivolta studentesca che dur\u00f2 a lungo causando morti e feriti e ci\u00f2 caus\u00f2 un esodo di studenti e professori famosi verso universit\u00e0 di provincia pi\u00f9 tranquille, fra questi Giordano di Sassonia e lo stesso Bonifacio, che and\u00f2 a insegnare presso la scuola cattedrale di Colonia attirato anche dalla fama di Alberto Magno che insegnava l\u00ec, vi rest\u00f2 dal 1229 al 1231.\nVescovo di Losanna.\nLa cattedra della diocesi di Losanna era ormai vacante da due anni, e per motivi di denaro i canonici non si accordavano sul nome del nuovo vescovo. Infine il papa Gregorio IX, cui era giunta la fama di grande cultura e di onest\u00e0 di Bonifacio, decise di mandare lui come vescovo, che si insedi\u00f2 nel marzo 1231 e fu ben accolto dal capitolo dei canonici.\nBonifacio inizi\u00f2 subito una campagna di moralizzazione del clero di Losanna, questo gli alien\u00f2 le simpatie dei canonici, che possedevano molti beni e appartenevano alle famiglie nobili e influenti della citt\u00e0. D'altro canto il suo zelo pastorale nel far visita alle parrocchie, facendosi partecipe di tutti i bisogni materiali e spirituali dei fedeli, e la sua condotta di vita molto austera, gli guadagnarono la stima e la simpatia del popolo che inizi\u00f2 ad amarlo.\nIl suo carattere schietto e alieno dalla diplomazia gli caus\u00f2 parecchie noie quando fu mandato, in veste di legato pontificio, a Colonia per indagare sull'operato dell'arcivescovo di Colonia. A quel tempo si stava svolgendo un interminabile conflitto fra il Papa e l'imperatore Federico II. Bonifacio era apertamente schierato dalla parte del Papa e in pi\u00f9 di un'occasione pronunci\u00f2 frasi particolarmente dure nei confronti dell'imperatore e del clero corrotto che lo appoggiava.\nNel 1238 sfugg\u00ec ad un attentato organizzato contro di lui da alcuni membri del clero di Losanna che lui aveva attaccato per la loro condotta scandalosa.\nDecise allora di andare a Roma dal papa, per dare le dimissioni dal suo incarico di vescovo di Losanna. Il papa che lo stimava moltissimo, accett\u00f2 a malincuore le dimissioni e voleva offrirgli subito un'altra cattedra vescovile, ma Bonifacio rifiut\u00f2, preferendo dedicarsi alla vita claustrale. Ritorn\u00f2 quindi a Bruxelles nell'abbazia di La Cambre, dove risiedette per circa vent'anni fino alla morte.\nRitiro nell'abbazia di La Cambre.\nPur facendo vita monastica Bonifacio non vest\u00ec mai l'abito cistercense, e spesso collabor\u00f2 con il vescovo Robert de Thorote nell'amministrazione della grande diocesi di Liegi. \nFu spesso incaricato di risolvere delicati conflitti d'autorit\u00e0 ecclesiastica. La sua reputazione di saggezza, di giustizia e di santit\u00e0 lo precedettero e furono sempre la sua carta vincente nella risoluzione dei problemi che gli venivano sottoposti.\nAntichi documenti lo nominano anche come partecipante a dei sinodi, a consacrazione di chiese, ecc., in veste di vescovo onorario. Tuttavia in quegli anni pot\u00e9 realizzare il suo pi\u00f9 grande desiderio che era quello di fare una vita di preghiera e di ascesi. Mor\u00ec il 19 febbraio 1260 nella stessa abbazia."}
{"id": "2236086", "revid": "123795577", "url": "https://it.wikipedia.org/wiki?curid=2236086", "title": "Ice Hockey Club Draghi Torino", "text": "L'Ice Hockey Club Draghi Torino \u00e8 una squadra di hockey su ghiaccio di Torino fondata nel 1967. Attualmente \u00e8 attivo solo il settore giovanile.\nLa squadra \u00e8 la sezione hockeystica della societ\u00e0 che partecipa anche al campionato di hockey in-line con la compagine dell'Hockey Club Draghi Torino.\nStoria.\nEra la stagione 1967\u201368 quando l'HC Sestriere giocava al Torino Esposizioni con l'allora presidente Dott. Emanuele Nasi e con l'allora allenatore Sartori Giorgio.\nL'idea dei responsabili sportivi delle societ\u00e0 di allora, port\u00f2 alla decisione di dedicarsi quasi esclusivamente al settore giovanile, per generare un vivaio che nel tempo avesse potuto supportare una prima squadra. Fu cos\u00ec che nacque l'HC Draghi, dal cui vivaio uscirono alcuni giocatori di rilievo, come il capitano della nazionale italiana Ludovico Migliore.\nCome miglior risultato nel campionato italiano, l'HC Draghi vanta una partecipazione in serie B nella stagione 1982-83 e due in serie B2 (campionato 1990-91 e campionato 1991-92)."}
{"id": "2236087", "revid": "30297", "url": "https://it.wikipedia.org/wiki?curid=2236087", "title": "IHC Draghi Torino", "text": ""}
{"id": "2236088", "revid": "30297", "url": "https://it.wikipedia.org/wiki?curid=2236088", "title": "IHC Draghi", "text": ""}
{"id": "2236089", "revid": "767487", "url": "https://it.wikipedia.org/wiki?curid=2236089", "title": "Tot\u00f2 (nome)", "text": "Origine e diffusione.\nDi tradizione popolare, rappresenta un ipocoristico di almeno due nomi, Antonio e Salvatore. Nel primo caso si tratta di un'apocope dell'originale \"Totonno\" (variante dialettale di \"Antonio\"). Nel secondo caso, Tot\u00f2 consiste in un'apocope dell'originale \"Totore\" (variante dialettale di \"Salvatore\"). Considerando la sua origine, la trascrizione pi\u00f9 corretta dovrebbe essere \"Toto\"'.\nDiffuso maggiormente nel mezzogiorno, il nome deve molta della sua fama al celebre Tot\u00f2 (nome d'arte di Antonio De Curtis), vera e propria icona nel mondo del cinema e del teatro italiano.\nOnomastico.\nSi festeggia il 28 febbraio."}
{"id": "2236090", "revid": "287204", "url": "https://it.wikipedia.org/wiki?curid=2236090", "title": "Complesso nebuloso molecolare del Cigno", "text": "Il Complesso nebuloso molecolare del Cigno (noto anche semplicemente come Complesso del Cigno) \u00e8 una nube molecolare gigante posta nel cuore della Via Lattea boreale, in direzione della costellazione del Cigno. Si tratta di una delle aree di formazione stellare pi\u00f9 turbolente della nostra Galassia, nonch\u00e9 del complesso nebuloso molecolare pi\u00f9 grande conosciuto nella Via Lattea; al suo interno sono presenti diverse regioni H II, vaste e brillanti associazioni stellari, ammassi aperti e un gran numero di stelle fra le pi\u00f9 luminose della nostra Galassia.\nLa struttura pi\u00f9 notevole del complesso \u00e8 nota con la sigla di catalogo Sh2-109; si tratta di un vasto insieme, esteso per centinaia di anni luce, di regioni H II ionizzate da stelle molto brillanti, raddensate nelle diverse associazioni OB presenti in quest'area di cielo. Sh2-109 \u00e8 anche la parte pi\u00f9 luminosa e pi\u00f9 evidente del vastissimo complesso nebuloso molecolare noto come Cygnus X; la massa totale di gas e polveri presenti in questa regione \u00e8 compresa fra le 10.000 e le 100.000 masse solari.\nLa regione si trova al limite fra il Braccio di Orione, in cui si trova il nostro sistema solare, e il Braccio di Perseo, a una distanza stimata sui 5000 anni luce; il complesso sarebbe ancora in una fase iniziale della sua evoluzione, come sarebbe testimoniato dalla presenza di alcuni ammassi aperti estremamente giovani e concentrati con componenti stellari brillanti e massicce. Nella parte pi\u00f9 remota della regione, connesso con una delle associazioni OB della zona, si trova il ben noto oggetto Cygnus X-1, una sorgente di raggi X da molti considerata come un buco nero che risucchia la materia della sua stella compagna, una supergigante blu.\nOsservazione.\nIl complesso del Cigno si trova in direzione del tratto di cielo compreso fra la brillante stella Deneb e Sadr, il cuore del Cigno; tuttavia, n\u00e9 ad occhio nudo, n\u00e9 con un binocolo o un piccolo telescopio \u00e8 possibile individuarla; ci\u00f2 che appare con un piccolo strumento \u00e8 un insieme di aggregati di stelle e piccoli ammassi aperti, che formano un chiarore abbastanza evidente al punto che il tratto di Via Lattea di cui fanno parte \u00e8 uno dei pi\u00f9 luminosi del cielo.\nTrovandosi nell'emisfero boreale ad una declinazione pari a circa +40\u00b0, l'area del complesso nebuloso \u00e8 perfettamente osservabile da tutte le regioni settentrionali della Terra, da cui appare visibile per gran parte dell'anno e, a nord del 50\u00ba parallelo nord, persino circumpolare; questo ramo di Via Lattea domina completamente il cielo serale dell'estate e dell'autunno boreali, dove appare praticamente allo zenit alle medie latitudini settentrionali. Dall'emisfero australe invece questo tratto di cielo \u00e8 osservabile con grande difficolt\u00e0, specie a partire dalle medie latitudini australi in direzione sud; nella fascia tropicale meridionale \u00e8 invece discretamente osservabile.\nPer poter notare anche la nebulosit\u00e0 associata \u00e8 necessario un potente telescopio, ma il metodo migliore per poterla rilevare \u00e8 quello di sfruttare le potenzialit\u00e0 dell'astrofotografia; occorre poi tener presente che la parte di cielo in cui si condensa la nube \u00e8 in gran parte oscurata da un grande complesso di nebulose oscure, noto nell'emisfero nord come Fenditura del Cigno o \"Sacco di Carbone boreale\", che si frappone alla nostra linea di vista.\nNelle epoche precessionali.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nDeneb, Sadr e il tratto di Via Lattea del complesso del Cigno si trovano a circa 20h di ascensione retta, ossia non lontano dalle 18h, che equivalgono al punto in cui, con l'eccezione della zona attorno al polo nord dell'eclittica, gli oggetti celesti raggiungono la loro declinazione pi\u00f9 meridionale.\nAttualmente, avendo passato le 18h di ascensione retta circa 2500 anni fa, il complesso tende ad assumere delle declinazioni sempre pi\u00f9 settentrionali. Quando, fra circa 11000 anni, il complesso si trover\u00e0 alle 6h di ascensione retta, raggiunger\u00e0 il punto pi\u00f9 settentrionale: in quell'occasione, si trover\u00e0, come si vede nell'immagine a lato, a pochi gradi dal polo nord celeste.\nAmbiente galattico e linea di vista.\nL'area della nostra Galassia visibile in direzione della costellazione del Cigno \u00e8 dominata in senso assoluto dalla distesa di nebulose oscure nota come Fenditura del Cigno; si tratta di un sistema di nubi a bassa velocit\u00e0 che sembra, dal nostro punto di vista, attraversare in senso longitudinale tutta la Via Lattea a sud di Sadr per una lunghezza pari a ben 86\u00b0. Questa nube si trova ad una distanza media di circa 700 parsec (pari a 2300 anni luce) e si estende per circa 1000 anni luce. Sul bordo di questo complesso di nubi si trovano alcuni ammassi aperti, come NGC 6940, distante circa 2400 anni luce, e alcune stelle di Wolf-Rayet, fra le quali spicca la brillante WR 147, la cui luminosit\u00e0 \u00e8 fortemente oscurata (appare di quindicesima magnitudine apparente, sebbene la sua magnitudine assoluta sia pari a -4,7) alla distanza di 630 parsec (2050 anni luce).\nOsservando dalla Terra in direzione nord rispetto alla Fenditura del Cigno, si individuano due celebri nebulose: la Nebulosa Nord America e la Nebulosa Pellicano; entrambe si trovano ad una distanza di circa 800 parsec (2600 anni luce), dunque a breve distanza dal complesso oscuro della Fenditura. Questo complesso, assieme a quello della stessa Fenditura, fanno in effetti parte dello stesso estesissimo sistema di nubi molecolari giganti che separano la Cintura di Gould, ossia il ramo delle stelle brillanti in cui \u00e8 immerso anche il nostro Sole, da quello dei grandi complessi stellari e nebulosi del Cigno, situati oltre questa nube.\nAl di l\u00e0 di questo sbarramento oscuro si trovano le grandi associazioni OB Cygnus OB7 e Cygnus OB4; all'estrema periferia dei grandi complessi nebulari del Cigno giace un discreto numero di ammassi aperti, alcuni dei quali sono osservabili senza eccessive difficolt\u00e0 anche con piccoli strumenti, come NGC 6910 e il ben noto M29; entrambi si trovano ad oltre 5000 anni luce da noi. Il complesso molecolare vero e proprio \u00e8 formato da Sh2-109, che ne costituisce la porzione pi\u00f9 vasta e che estende le sue propaggini fin quasi a questi ammassi, e Cygnus X, un vasto complesso non illuminato completamente ma che emette forte radiazione ai raggi X; Sh2-109 e Cygnus X occupano assieme quasi 450 parsec di diametro, pari a ben 1400 anni luce.\nSul bordo che dalla Terra appare essere quello \"meridionale\" del complesso, ad una distanza di 5100 anni luce, si trova un altro ammasso aperto facilmente osservabile, NGC 6871; Nel settore del complesso posto in direzione opposta alla nostra linea di vista giacciono invece alcune fra le pi\u00f9 intrinsecamente brillanti associazioni OB: \u00e8 il caso dell'associazione Cygnus OB1, la pi\u00f9 \"meridionale\", Cygnus OB9 e soprattutto la brillantissima Cygnus OB2, che contiene alcune fra le stelle pi\u00f9 luminose conosciute all'interno della nostra Galassia, fra le quali spicca Cygnus OB2-12.\nProseguendo ulteriormente, superando dunque il complesso e inoltrandosi nelle aree pi\u00f9 remote conosciute in questo settore galattico, si incontrano altre due brillanti associazioni OB, Cygnus OB3 e Cygnus OB8, alle quali si aggiunge un ammasso aperto osservabile con difficolt\u00e0, NGC 6819, tutti un po' staccati rispetto alla linea di vista del complesso; la distanza di tutti questi oggetti si aggira sui 7700 anni luce. Ad una distanza simile, ma in un'altra direzione, poco a nord-ovest di Deneb vista dalla Terra, si trova infine un'altra regione H II, nota come Sh2-115, ionizzata dalle brillanti stelle dell'ammasso Berkeley 90, la quale contiene 4400 masse solari di gas e polveri in circa 110 anni luce di diametro.\nStruttura.\nIl complesso molecolare, come visto, si trova a una distanza di circa 5000 anni luce da noi, in direzione di un tratto molto ricco della Via Lattea; \u00e8 possibile distinguere alcune aree differenti, tutte parte dello stesso complesso: le due principali sono la vasta estensione chiamata Cygnus X e l'insieme di regioni H II nota come Sh2-109. La prima comprende la struttura pi\u00f9 vasta, che permea le grandi associazioni OB presenti in quest'area, mentre l'ultima \u00e8 un sistema di dense nebulose in cui \u00e8 attiva la formazione stellare. L'area di Cygnus X \u00e8 fortemente oscurata dal complesso oscuro della Fenditura, che si sovrappone alla nostra linea di vista e che maschera quasi completamente sia le grandi regioni H II, sia i brillantissimi campi stellari delle varie associazioni di stelle giovani.\nIn totale nel complesso sono state identificate ben 159 nubi distinte, delle quali sono note diverse caratteristiche come la densit\u00e0, le dimensioni e la massa; a ci\u00f2 si aggiungono sette grandi regioni H II, tre resti di supernova, 45 stelle T Tauri, 18 getti molecolari e ben 215 sorgenti di radiazione infrarossa, coincidenti con oggetti stellari giovani e protostelle, probabilmente associate con le nubi molecolari.\nIC 1318.\nUna delle strutture pi\u00f9 dense e pi\u00f9 facilmente osservabili \u00e8 formata dal sistema nebuloso di IC 1318 (Sh2-108); nelle fotografie si mostra come un insieme di nebulose pi\u00f9 o meno circondanti la stella Sadr e pi\u00f9 o meno staccate fra di loro, al punto che sono state classificate come nebulose separate: sono infatti numerate da IC 1318a fino a IC 1318e, andando da ovest a est. A rendere brillante la nebulosa non \u00e8, come pu\u00f2 sembrare, la stella Sadr, dato che in realt\u00e0 non \u00e8 legata al complesso molecolare: anche se si tratta di una stella molto distante, posta attorno ai 1500 anni luce da noi, \u00e8 decisamente in primo piano rispetto al campo nebuloso. Il sistema di IC 1318 si trova completamente immerso nelle regioni pi\u00f9 centrali del complesso molecolare del Cigno, assieme ad un gran numero di piccole strutture minori. Una intensa linea oscura separa le due sezioni pi\u00f9 orientali di questa nebulosa, poco a sud-est di Sadr; si tratta di una nebulosa oscura classificata come LDN 889; secondo degli studi condotti su quest'area di cielo, sembrerebbe pi\u00f9 o meno accertato che non si tratta di una banda di polveri in sovrapposizione sulla nostra linea di vista, ma, a differenza della gran parte delle nebulose oscure di questa regione, sarebbe proprio fisicamente legata al complesso nebuloso molecolare. Inoltre, la presenza di acqua nella forma di vapore come componente del mezzo interstellare locale sarebbe una diretta evidenza della presenza di protostelle; la formazione stellare, fenomeno per altro diffuso in questa regione della Galassia, sarebbe in via di rallentamento solo in alcune piccole aree alla periferia di questa sottostruttura.\nLa parte pi\u00f9 intensa osservabile direttamente \u00e8 proprio la sezione di IC 1318 visibile nei pressi della banda oscura LDN 889; le parti pi\u00f9 occidentali si presentano invece pi\u00f9 rarefatte e filamentose, il che farebbe pensare che questa parte \u00e8 stata formata in realt\u00e0 da una o pi\u00f9 esplosioni di supernovae.\nSh2-109.\nSh2-109 \u00e8 un vasto e complesso sistema di regioni H II, nebulose oscure, colonne luminose di gas e associazioni di stelle giovani. L'area di cielo in cui si trova \u00e8 visibile alcuni gradi a sud di Sadr, poco a nord dell'ammasso aperto NGC 6871; la sua estensione apparente \u00e8 pari a ben 17\u00b0, che a una distanza di 5000 anni luce equivalgono ad un diametro reale di ben 4600 anni luce. Se la massa oscura della Fenditura del Cigno non nascondesse la sua luminosit\u00e0, si osserverebbe come una nebulosa che occuperebbe l'area di cielo compresa fra la stella Deneb e NGC 6871, con uno spessore che andrebbe da fino a , ossia la maggior parte della costellazione del Cigno. Alla parte pi\u00f9 facilmente osservabile, quella meridionale, si sovrappone uno dei campi stellari pi\u00f9 ricchi ed evidenti dell'intera Via Lattea.\nCygnus X.\nCygnus X \u00e8 da tempo considerata una delle regioni strutturalmente pi\u00f9 complesse che giacciono sul piano galattico; si tratta di una vastissima nebulosit\u00e0, comprendente al suo interno delle strutture nebulose minori e un gran numero di associazioni OB. Originariamente nota come una singola e prominente sorgente di onde radio, fu chiamata con la sigla X per distinguerla dalla sorgente extragalattica Cygnus A. Con lo sviluppo delle tecniche di osservazione nelle varie lunghezze d'onda, sono state scoperte diverse centinaia di sorgenti radio, fino ad un numero di 800 negli anni ottanta; questi studi hanno anche mostrato che le regioni centrali del complesso sono anche le pi\u00f9 fortemente oscurate.\nSebbene esista da tempo un certo consenso fra gli studiosi sulle strutture galattiche su larga scala presenti nella regione di Cygnus X, permane una certa difficolt\u00e0 nella determinazione delle distanze cinematiche delle regioni di formazione stellare, dato che la differenza fra le varie velocit\u00e0 radiali \u00e8 compatibile con la dispersione delle nubi galattiche. Il braccio di Perseo pu\u00f2 essere tracciato tramite la mappatura della distribuzione delle varie regioni H II e delle stelle intrinsecamente pi\u00f9 luminose; secondo questi studi, il complesso di Cygnus X si trova alla congiunzione fra il nostro braccio e quello di Perseo. Secondo altri studi, tuttavia, il braccio sarebbe quello del Cigno.\nNel complesso Cygnus X sono stati identificati una settantina di oggetti stellari giovani di classe spettrale A e B a distanze fino a 2000 parsec (equivalenti a circa 6500 anni luce); basandosi sullo studio del 12CO si \u00e8 scoperto che la gran parte di questi oggetti si trovano entro i limiti estremi del Braccio di Orione.\nRegioni H II e fenomeni di formazione stellare.\nIl Complesso del Cigno appare in relazione con un gran numero di strutture in cui i fenomeni di formazione stellare sono estremamente intensi e in cui le dinamiche del mezzo interstellare sono piuttosto violente. L'area di cielo in cui \u00e8 visibile il complesso \u00e8 stata studiata in varie lunghezze d'onda, dai raggi X al medio infrarosso, allo scopo di determinarne la struttura: sono stati cos\u00ec scoperti diversi resti di supernova, come pure una notevole quantit\u00e0 di regioni H II pi\u00f9 o meno adiacenti fra loro, tutti compresi entro la cosiddetta superbolla del Cigno. Le varie regioni H II individuali che compongono il complesso di Cygnus X rivestono grande importanza nella ricostruzione della struttura tridimensionale di questa regione galattica e nello studio dei fenomeni di formazione di nuove stelle in atto; inoltre, sono un ottimo esempio che mostra come le varie interazioni fra aggregati di stelle massicce con il mezzo interstellare circostante possano creare una gran variet\u00e0 di forme e strutture, mentre il fatto che molti di questi aggregati sono fisicamente connessi all'interno di un singolo e vastissimo complesso favorisce il loro stesso studio.\nBasandosi sul metodo della comparazione degli elementi delle stelle immerse nelle nebulosit\u00e0 tramite l'osservazione a pi\u00f9 lunghezze d'onda, si \u00e8 potuto mappare con una discreta precisione la posizione e la distanza di diverse regioni H II osservabili nella costellazione del Cigno; da uno di questi studi \u00e8 emerso che molte delle aree di formazione stellare che appartengono al complesso di Cygnus X appaiono connesse con ammassi aperti o associazioni stellari estremamente giovani. Ci\u00f2 convalida il risultato di altri studi condotti negli anni sessanta e settanta, in cui si ipotizzava, a causa della scarsa presenza di stelle potenzialmente eccitatrici della massa nebulare, che il complesso sia in uno stadio iniziale della sua evoluzione e che le stelle attualmente in formazione siano ancora in gran parte avvolte dai loro globuli di formazione.\nLe regioni H II del complesso con una massa inferiore alle 100 masse solari tendono a formare stelle massicce in una quantit\u00e0 fino a quattro volte superiore rispetto alle altre nubi; la causa di ci\u00f2 sarebbe da ricercare o nell'elevata pressione imposta dal gas ionizzato sul bordo delle nubi, o nell'azione fotolitica della radiazione presente nelle stesse regioni H II, che tenderebbe a disgregare le nubi molecolari. I complessi nebulari pi\u00f9 grandi e massicci tendono invece ad essere in equilibrio viriale, o in uno stato di collasso.\nDR 21.\nFra i singoli complessi nebulosi scoperti ve ne sono alcuni particolarmente brillanti; il pi\u00f9 notevole e maggiormente studiato \u00e8 il brillante DR 21. Questo complesso, noto anche come W75, contiene una delle regioni di formazione stellare pi\u00f9 massicce della Via Lattea; \u00e8 associato ad un ammasso di stelle giovani e la sua distanza \u00e8 stata dibattuta: fino agli anni ottanta si indicava per DR 21 una distanza di circa 10.000 anni luce, mentre misure pi\u00f9 recenti hanno ridotto questo valore ad appena 5000 anni luce, trovandosi dunque nel cuore del complesso del Cigno.\nDR 21 sarebbe formato da due nubi molecolari giganti in interazione fra loro. La regione pi\u00f9 densa e pi\u00f9 massiccia, localizzata in una posizione centrale, potrebbe essersi originata da un fenomeno di collasso generalizzato; in questa area ha avuto luogo la formazione di stelle calde, che hanno cos\u00ec illuminato i gas circostanti, trasformando la nube molecolare nella compatta regione H II che oggi \u00e8 possibile osservare. DR 21 \u00e8 una struttura estremamente giovane, dove le turbolenze e le pressioni originate dai corpi circostanti non hanno ancora alterato la struttura in modo da causare un rallentamento della contrazione.\nAlle linee di emissione del CO si individuano dei getti bipolari, molto probabilmente causati da vari oggetti stellari giovani presenti al suo interno; questi getti sono fra i pi\u00f9 potenti e massicci (M = &gt;3000 M\u2609) finora conosciuti nella nostra Galassia e possiedono un'energia tale da poter contrastare il collasso della stessa nube e potrebbero giocare un ruolo fondamentale nei fenomeni legati ad una sua eventuale dissipazione. All'esterno della nube si osservano delle grandi strutture a filamenti, apparentemente create dalla materia espulsa dai getti, che sembrano in interazione con una grande bolla, al cui interno si trova l'ammasso stellare.\nAltre strutture.\nFra le altre strutture minori, vi \u00e8 la regione ECX6-27, che appare proiettata in direzione del nucleo della luminosa associazione Cygnus OB2; tuttavia, il valore negativo della velocit\u00e0 radiale farebbe escludere una reale connessione fisica fra i due oggetti. Questa regione H II appare connessa con una vasta regione H I pi\u00f9 fredda, che mostra, al contrario, la stessa velocit\u00e0 radiale; con una distanza di oltre 8000 anni luce, \u00e8 uno dei pi\u00f9 remoti addensamenti nebulosi del complesso. ECX6-20 \u00e8 invece dominata da un ammasso di stelle molto compatto, a cui se ne aggiungono altri due visibili solo nell'infrarosso; le misure della sua velocit\u00e0 radiale lo pongono nel mezzo del complesso, sul bordo del nostro braccio di spirale. Le osservazioni al vicino infrarosso e alle onde radio mostrano una struttura simile a un arco che parte dall'ammasso compatto e si estende verso est, mentre per contro un secondo arco molto pi\u00f9 debole si dirige ad ovest; analizzando la posizione dell'ammasso rispetto ai due archi \u00e8 stata formulata l'ipotesi secondo cui l'episodio di formazione stellare che ha originato il gruppo di stelle compatte sia stato provocato dall'espansione di una bolla, forse il relitto di un'antica supernova.\nMisurazioni della distanza.\nLa distanza del Complesso del Cigno fu calcolata sommariamente fin dagli anni sessanta, sfruttando la comparazione fra le emissioni H\u03b1 e radio delle regioni H II pi\u00f9 luminose e assumendo che la principale responsabile dell'eccitazione del gas della regione fosse la brillante associazione Cygnus OB2. In base a queste misurazioni, si \u00e8 determinato un valore di distanza pari a circa 1500 parsec (circa 5500 anni luce). Le misurazioni successive hanno poi confermato in massima parte queste determinazioni.\nLa difficolt\u00e0 nel calcolare la distanza del complesso \u00e8 dovuta a diverse ragioni: innanzitutto l'area \u00e8 fortemente oscurata, come visto in precedenza, da una cospicua quantit\u00e0 di polveri che si frappongono alla nostra linea di vista; pertanto, la procedura che consiste nel calcolare la distanza di una nube trovando quella delle sue stelle eccitatrici non pu\u00f2 andare a buon fine, in quanto non sempre sono note queste stelle. La seconda difficolt\u00e0 \u00e8 di natura strettamente galattica: la rotazione della Via Lattea a questa longitudine galattica altera notevolmente le misure di velocit\u00e0 radiale, pi\u00f9 di quanto \u00e8 previsto nei modelli teorici, poich\u00e9 il cambiamento di velocit\u00e0 causato dalla rotazione galattica cambia molto lentamente rispetto all'aumentare della velocit\u00e0; pertanto, neppure il metodo della comparazione delle velocit\u00e0 radiali osservate nelle nebulose con la velocit\u00e0 di rotazione galattica \u00e8 applicabile.\nAssociazioni OB.\nUn'associazione OB \u00e8 una giovane associazione stellare che contiene da 10 a 100 stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Nel giro di pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono, avendo una massa inferiore, per molto pi\u00f9 tempo. Si crede che la gran parte delle stelle della nostra Galassia appartenessero in origine ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nLe associazioni OB del Complesso del Cigno sono le principali responsabili dell'eccitazione dei gas e delle polveri, che diventano luminose e possono essere osservate anche otticamente.\nCygnus OB1.\nCygnus OB1 \u00e8 un'estesa associazione di stelle giovani e calde; appare connessa con un sistema di gas formante una superbolla, osservabile nel lontano infrarosso da strumenti come l'IRAS; secondo alcuni studi condotti in questa lunghezza d'onda, questa struttura si \u00e8 rivelata essere molto giovane, appena un milione di anni, e si sarebbe formata tramite una sovrapposizione di pi\u00f9 bolle. La sua morfologia, non sferica, \u00e8 probabilmente il risultato della distribuzione spaziale delle stelle massicce della regione. Lo studio di questa bolla consente anche di rivelare che le stelle dell'associazione non si sarebbero formate in un unico processo di formazione stellare: infatti, le stelle attualmente pi\u00f9 massicce di Cygnus OB1 si sarebbero formate in un secondo momento rispetto alle altre componenti, dato che ancora si trovano nella fase di stella di Wolf-Rayet; inoltre, le dimensioni della superbolla rivelano che essa si sarebbe originata dall'esplosione di tre o massimo cinque supernovae risultanti da stelle con una massa compresa fra 45 e 80 masse solari.\nCygnus OB2.\nCygnus OB2 \u00e8 una delle associazioni OB pi\u00f9 brillanti e concentrate della nostra Galassia; \u00e8 formata da un gran numero di stelle supergiganti di colore blu, alcune delle quali sono anche fra le pi\u00f9 intrinsecamente luminose conosciute. Le sue componenti sono estremamente giovani e mostrano una velocit\u00e0 di rotazione moderatamente ridotta.\nLo spettro delle stelle di Cygnus OB2 e la loro temperatura sono stati analizzati in diversi studi, nei quali \u00e8 anche emerso che molte delle componenti sono soggette ad una forte perdita di massa causata dal loro forte vento stellare. La presenza in percentuale di idrogeno ed elio \u00e8 simile in tutte le stelle eccetto una, Cygnus OB2-7, dove l'elio sarebbe presente in quantit\u00e0 maggiore rispetto alle altre. Poco in disparte rispetto al centro dell'associazione si trova Cygnus OB2-12, una stella ipergigante fra le pi\u00f9 brillanti conosciute all'interno della Via Lattea; la sua magnitudine assoluta \u00e8 pari a circa -12, e se non fosse per l'estinzione luminosa, la stella avrebbe, vista dalla Terra, una magnitudine apparente pari a 1,5, ossia molto simile a quella apparente di Deneb, ma a causa dell'assorbimento operato dalle polveri la magnitudine visuale scende a 11,4, restando dunque invisibile ad occhio nudo.\nAlcuni studiosi, considerando la massa, la densit\u00e0 e le dimensioni dell'associazione, hanno ipotizzato che Cygnus OB2 sia in realt\u00e0 un esempio di ammasso globulare in formazione: oggetti simili sono stati osservati sia nella Grande Nube di Magellano, sia nelle regioni di formazione stellare presenti in altre galassie; si \u00e8 anche fatto notare che questo sarebbe il primo di questa classe di oggetti noto all'interno della nostra Galassia.\nCygnus OB9.\nCygnus OB9 \u00e8 un'associazione relativamente poco concentrata che si osserva, dalla nostra linea di vista, poco lontano dalla precedente; in questa e nella precedente sono state scoperte un centinaio di stelle di classe spettrale O, dunque estremamente calde. Un simile scenario comporta che in un lasso di tempo astronomicamente breve (entro qualche milione di anni) quest'associazione potrebbe diventare la sede di numerose esplosioni di supernova; assumendo che la vita media di una stella di classe O molto massiccia duri circa 1,7 milioni di anni, ci si aspetta un tasso di frequenza di una supernova ogni circa 70.000 anni o poco meno. La distanza \u00e8 stata stimata sui 1700 parsec (5500 anni luce), paragonabile con le altre due associazioni.\nOsservazioni alle onde radio e ai raggi X.\nCome sede di importanti fenomeni dinamici e perturbativi, come la formazione stellare, la regione del complesso del Cigno \u00e8 ben evidente, e maggiormente che nella luce visibile, alle onde radio e ai raggi X. Dalle osservazioni alle onde radio appare che le nebulose brillanti che giacciono nel complesso Cygnus X si trovano in una regione galattica osservata tangenzialmente. Osservando le radiosorgenti si \u00e8 scoperto che gran parte di esse sono dovute a materia ad alta temperatura e che la loro posizione coincide con quella delle regioni H II otticamente visibili. Osservando ai raggi X si evidenzia bene la struttura della superbolla, una struttura ad anello che si estende per 13\u00b0, rivelandosi di gran lunga come la formazione pi\u00f9 grande e pi\u00f9 energetica scoperta all'interno dei bracci della Via Lattea. Parti di questa struttura ad anello sono state scoperte fin dagli anni settanta e sono state classificate con le sigle Cygnus X-6 e Cygnus X-7, ma la loro natura, all'epoca della loro scoperta, non era ancora stata definita con chiarezza.\nEsistono almeno altre due regioni galattiche conosciute che mostrano delle caratteristiche simili a quelle del complesso del Cigno, come le emissioni H\u03b1 filamentari e le associazioni OB, anche se in scala molto ridotta; una di queste \u00e8 la ben nota Nebulosa di Gum, un antico resto di supernova che per\u00f2 non emette raggi X ma \u00e8 ben osservabile nell'infrarosso fra le costellazioni australi della Poppa e delle Vele. Una seconda struttura \u00e8 la Bolla di Eridano, compresa fra le costellazioni di Orione, Toro ed Eridano.\nPer quanto riguarda la regione del Cigno, esistono solo due fenomeni astronomici intragalattici noti che possono potenziare cos\u00ec tanto una struttura molecolare: l'esplosione di una supernova e l'azione di un forte vento stellare. Si pu\u00f2 escludere che la struttura possa essere stata potenziata da un'unica grande esplosione di supernova (in grado di spiegare la forma della struttura, ma non la potenza delle emissioni); alcuni scienziati hanno suggerito che l'energia occorsa per potenziare il complesso sia giunta dal forte vento stellare in interazione con il denso mezzo interstellare della zona, prodotto probabilmente da una serie di consecutive esplosioni di supernovae; si \u00e8 infatti dimostrato che l'esplosione di un numero di supernovae compreso fra 30 e 100 distribuite su un lasso temporale compreso fra 3 e 10 milioni di anni avrebbe potuto apportare l'energia sufficiente per potenziare la regione al livello osservato. Le stelle progenitrici di queste esplosioni avrebbero tuttavia dovuto essere pi\u00f9 vecchie di quelle che attualmente formano l'associazione Cygnus OB2, la pi\u00f9 massiccia della regione.\nCygnus X-1.\nCygnus X-1 \u00e8 una delle sorgenti di raggi X pi\u00f9 note e studiate della nostra Galassia; come parte periferica del complesso del Cigno, si trova lungo lo stesso braccio di spirale in cui si trova il nostro Sole, vicino al punto in cui si incrocia col Braccio del Sagittario. Si tratta con molta probabilit\u00e0 di un buco nero stellare, con una massa pari a circa 8,7 volte quella solare e si \u00e8 rivelato essere un oggetto troppo compatto per poter essere paragonato ad una normale stella o ad un altro oggetto esotico come una stella di neutroni. Se si trattasse di un buco nero, il raggio dell'orizzonte degli eventi sarebbe probabilmente pari a circa 26\u00a0km.\nCygnus X-1 appartiene ad un sistema binario a raggi X di grande massa; questo sistema, distante circa 6000 anni luce da noi, include una supergigante blu variabile catalogata come HDE\u00a0226868, la cui orbita \u00e8 di circa 0,2 UA. Un forte vento stellare proveniente da questa stella trasferisce grandi quantit\u00e0 di materia su un disco di accrescimento che circonda la sua compagna, la sorgente di raggi X. La materia nel disco interno \u00e8 surriscaldata fino a raggiungere diversi milioni di kelvin, emettendo cos\u00ec la radiazione osservabile ai raggi X; inoltre, dai poli del disco emerge una coppia di getti, che proiettano della materia nello spazio circostante.\nIl sistema si trova, visto dal Sole, poco dietro il complesso molecolare del Cigno, nell'associazione Cygnus OB3; la sua et\u00e0 si aggirerebbe sui 5 milioni di anni e si sarebbe formata da una stella progenitrice la cui massa era pari a ben 40 masse solari. Gran parte della massa originaria \u00e8 stata espulsa come vento stellare e durante la successiva fase di supernova, da cui il buco nero si sarebbe originato."}
{"id": "2236091", "revid": "196390", "url": "https://it.wikipedia.org/wiki?curid=2236091", "title": "H.C. Torino Bulls", "text": ""}
{"id": "2236092", "revid": "196390", "url": "https://it.wikipedia.org/wiki?curid=2236092", "title": "HC Torino", "text": ""}
{"id": "2236093", "revid": "339392", "url": "https://it.wikipedia.org/wiki?curid=2236093", "title": "S\u00fcdtiroler Sportverein Bolzano Hockey", "text": ""}
{"id": "2236096", "revid": "1543377", "url": "https://it.wikipedia.org/wiki?curid=2236096", "title": "Valdifiemme Hockey Club", "text": "Il Valdifiemme Hockey Club, gi\u00e0 Hockey Club Nuovo Fiemme 97, Hockey Fiemme ed Hockey Club Fiemme Cavalese, \u00e8 una squadra di hockey su ghiaccio con sede a Cavalese (TN).\nStoria.\nIl club \u00e8 stato fondato nel 1956 come \"Unione Sportiva Latemar\", poich\u00e9 emanazione della polisportiva omonima, ed \u00e8 stato rifondato nel 1997 come \"Hockey Club Nuovo Fiemme 97\" e si \u00e8 sempre basato su di un ottimo vivaio di giocatori locali, arrivando a vincere tre campionati di serie B e a militare nella massima serie per 7 anni consecutivi, dal 1987-88 al 1993-94 (dove curiosamente si \u00e8 sempre classificato al 9\u00ba posto). Dopo un periodo in cui era attivo solo il settore giovanile, nel 2015 la prima squadra \u00e8 tornata ad iscriversi in Serie B. \nNel maggio del 2018, dopo un lungo iter, la societ\u00e0 ha incorporato l'altra societ\u00e0 della Val di Fiemme, l'Hockey Club Cornacci di Tesero, nata nel 1975 e che svolgeva attivit\u00e0 prettamente a livello giovanile. Dalla fusione nacque il \"Valdifiemme Hockey Club\". Sia il primo presidente che il primo vicepresidente del nuovo sodalizio, rispettivamente Daniele Delladio e Michele Ciresa, erano fino alla stagione precedente giocatori del Fiemme."}
{"id": "2236097", "revid": "486946", "url": "https://it.wikipedia.org/wiki?curid=2236097", "title": "HC Fiemme", "text": ""}
{"id": "2236098", "revid": "486946", "url": "https://it.wikipedia.org/wiki?curid=2236098", "title": "HC Fiemme Cavalese", "text": ""}
{"id": "2236099", "revid": "486946", "url": "https://it.wikipedia.org/wiki?curid=2236099", "title": "HCN Fiemme '97", "text": ""}
{"id": "2236100", "revid": "486946", "url": "https://it.wikipedia.org/wiki?curid=2236100", "title": "Nuovo Fiemme 97", "text": ""}
{"id": "2236102", "revid": "131358", "url": "https://it.wikipedia.org/wiki?curid=2236102", "title": "Mikhail Vasilyev", "text": ""}
{"id": "2236104", "revid": "318966", "url": "https://it.wikipedia.org/wiki?curid=2236104", "title": "Nanos", "text": ""}
{"id": "2236105", "revid": "486946", "url": "https://it.wikipedia.org/wiki?curid=2236105", "title": "HCN Fiemme", "text": ""}
{"id": "2236106", "revid": "767487", "url": "https://it.wikipedia.org/wiki?curid=2236106", "title": "Le particelle elementari (film)", "text": "Le particelle elementari (\"Elementarteilchen\") \u00e8 un film diretto da Oskar Roehler del 2006, tratto dall'omonimo romanzo di Michel Houellebecq.\nTrama.\nIl film \u00e8 incentrato su Michael e Bruno, fratellastri molto diversi l'uno dall'altro, e la loro disturbata sessualit\u00e0. Entrambi hanno avuto una infanzia insolita segnata dall'abbandono della loro madre che conduceva una vita sregolata e vagamente hippy. Michael e Bruno, lasciati alla loro sorte, crescono separati con le loro rispettive nonne, soffrendo in maniera diversa la mancanza di una famiglia.\nDopo che Bruno, un insegnante di letteratura sessualmente frustrato che scrive testi di destra radicale nel suo tempo libero, fa delle proposte indecenti alla sua allieva Johanna, si reca volontariamente dal dottor Sch\u00e4fer per un trattamento psichiatrico. Lui le rivela che la sua vita finora \u00e8 stata caratterizzata da una serie di punti bassi e da varie battute d'arresto. All'et\u00e0 di due anni, sua madre lo lasci\u00f2 per emigrare a Puna, motivo per cui \u00e8 cresciuto con sua nonna. Suo nonno mor\u00ec poco dopo il suo arrivo mentre cacciava funghi nella foresta e non fu trovato fino a tre giorni dopo la sua morte. Quando Bruno aveva 13 anni, sua nonna mor\u00ec tragicamente mentre preparava il pranzo. Fu poi portato in un collegio, dove fu vittima di bullismo da parte dei suoi compagni pi\u00f9 grandi. Una volta all'anno, sua madre lo andava a prendere in collegio e lo portava in una comune hippie. Bruno ebbe la sua prima esperienza sessuale con un parente al servizio funebre di sua nonna.\nLa sua attuale relazione \u00e8 in crisi: sua moglie si \u00e8 infatti trasferita con la loro figlia dal loro appartamento condiviso, e cos\u00ec Bruno decide di cercare nuovi contatti in un campo esoterico New Age, nel quale incontra e si innamora della sessualmente attiva Christiane; i due iniziano una relazione e insieme vivono la loro lussuria nei club per scambisti, facendo sesso con diversi partner. Durante un'orgia, Christiane crolla: ella soffre infatti di una necrosi coccigea avanzata, le sue gambe sono ormai paralizzate e di conseguenza viene costretta a restare su una sedia a rotelle. Bruno, di fronte alla tragedia, esita a confessarle il suo amore e a proporle di andare a vivere con lui. Disillusa, Christiane muore suicida gettandosi dal balcone del suo appartamento. Bruno, a seguito della tragedia, va di nuovo in cura psichiatrica e da allora continua a vivere con l'illusione che Christiane viva al suo fianco.\nIl fratellastro di Bruno, a differenza di lui, non \u00e8 interessato alle donne. L'introverso Michael, molto dotato in matematica fin dalla sua giovinezza, nel frattempo si dedica professionalmente con dedizione quasi autistica alla biologia molecolare per scoprire nuovi modi di riprodurre il materiale genetico umano. Poich\u00e9 la tomba di sua nonna deve essere spostata a causa dell'inizio della costruzione della strada principale locale, si reca a Winzhofen, il luogo della sua infanzia, dove incontra la sua amica d'infanzia Annabelle, la quale da studentessa aveva sperato invano che i suoi sentimenti per lui fossero ricambiati. Lei seduce l'ancora vergine Michael e i due diventano amanti. Annabelle rimane incinta, ma le viene diagnosticato un tumore addominale e deve abortire. Michael si precipita a casa dall'Irlanda, dove si \u00e8 trasferito per le sue ricerche, per assisterla durante la sua guarigione. Alla fine Michael le chiede di trasferirsi in Irlanda con lui e lei accetta. Poco prima di partire, dicono addio a Bruno, andandolo a prendere alla clinica psichiatrica e trascorrendo insieme una giornata al lago."}
{"id": "2236107", "revid": "767487", "url": "https://it.wikipedia.org/wiki?curid=2236107", "title": "Una cosa chiamata felicit\u00e0", "text": "Una cosa chiamata felicit\u00e0 (\"\u0160t\u011bst\u00ed\") \u00e8 un film del 2005 diretto da Bohdan Sl\u00e1ma.\n\u00c8 conosciuto anche con il titolo inglese \"Something Like Happiness\"."}
{"id": "2236110", "revid": "28592", "url": "https://it.wikipedia.org/wiki?curid=2236110", "title": "Royal Philharmonic", "text": ""}
{"id": "2236114", "revid": "729019", "url": "https://it.wikipedia.org/wiki?curid=2236114", "title": "Rete celere di Berna", "text": "La rete celere di Berna () \u00e8 un sistema di trasporto pubblico locale per la citt\u00e0 di Berna e la regione circostante, in Svizzera. Con circa 100.000 passeggeri al giorno effettua una grossa fetta del trasporto pubblico dell'agglomerazione di Berna.\nLinee.\nLa rete celere di Berna consiste delle seguenti linee:\nGestite da BLS:\nGestite da RBS:"}
{"id": "2236115", "revid": "15431", "url": "https://it.wikipedia.org/wiki?curid=2236115", "title": "Worblaufen", "text": ""}
{"id": "2236116", "revid": "104458", "url": "https://it.wikipedia.org/wiki?curid=2236116", "title": "S-Bahn Berna", "text": ""}
{"id": "2236117", "revid": "200154", "url": "https://it.wikipedia.org/wiki?curid=2236117", "title": "Gerridi", "text": ""}
{"id": "2236125", "revid": "35707", "url": "https://it.wikipedia.org/wiki?curid=2236125", "title": "Elena Sangro", "text": "Biografia.\nApparsa per la prima volta in un film nel 1917, fu notata dal regista Enrico Guazzoni e la volle come protagonista del suo film \"Fabiola\".\nD'Annunzio fu un suo ammiratore e le dedic\u00f2 un \u00abCarmen votivum\u00bb dal titolo \"Alla piacente\".\nIl successo venne confermato nel 1924, quando recit\u00f2 Poppea in \"Quo vadis?\" per la regia di Georg Jacoby e Gabriellino D'Annunzio. Il suo ultimo film muto interpretato in Italia fu \"Boccaccesca\" prodotto dalla I.C.S.A. e girato negli stabilimenti cinematografici di Firenze Rifredi.\nCambi\u00f2 il nome in Lilia Flores ritirandosi dal cinema mentre si dedic\u00f2 ad esibizioni in concerti. In seguito fu secondo regista alla lavorazione dei film: \"La sonnambula\" e \"Aida\" di Cesare Barlacchi, nel 1945 fond\u00f2 la casa di produzione Stella d'Oro Film, e sotto il nome di \"Anton Bi\u00e0\" produsse molti documentari fra cui \"Villa d'Este\" (il primo film interpretato da Gina Lollobrigida) e \"Dintorni di Roma\". Fece un cameo nel film di Fellini \"8\u00bd\"."}
{"id": "2236128", "revid": "729019", "url": "https://it.wikipedia.org/wiki?curid=2236128", "title": "Pietro Frugoni", "text": "Biografia.\nNacque a Brescia il 21 gennaio 1851, figlio di Arsenio, negoziante benestante, e di Amalia Cassa. All'et\u00e0 di sedici anni entr\u00f2 nella Regia Accademia Militare Artiglieria e Genio di Torino, uscendone nel 1870 con il grado di sottotenente, assegnato all'arma di artiglieria. Ebbe una rapida carriera militare: sottotenente all'et\u00e0 di 19 anni, nel 1877 era gi\u00e0 capitano. Nell'aprile del 1879 convol\u00f2 a giuste nozze con la signorina Rosina Noy.\nNel 1882 l'allora Ministro della guerra Emilio Ferrero, con una apposita legge d'ordinamento, ampli\u00f2 gli organici del Regio Esercito, aumentando la frequenza dei corsi della Scuola superiore di guerra di Torino. Fu promosso al grado di maggiore nel 1884, diventando tenente colonnello nel 1888, e colonnello nel 1893. Assunse il comando dapprima del 5\u00ba e poi del 19\u00ba Reggimento fanteria e successivamente del 5\u00ba Reggimento bersaglieri. Tra il 1896 e 1898 fu Capo di stato maggiore di due diversi Corpi d'armata del Regio Esercito.\nIl 14 gennaio 1900 venne promosso al grado di maggiore generale, assumendo il comando della Brigata Brescia. Elevato al rango di tenente generale il 22 aprile 1906, dopo aver ricoperto l'incarico di Ispettore delle Truppe alpine, divenne comandante della Divisione militare di Palermo e poi di quella di Torino. Nel 1910 ricevette il comando del IX Corpo d'armata, considerato un incarico prestigioso che lo elevava tra migliori generali dell'esercito.\nLa guerra italo-turca.\nIl 28 settembre 1911 l'ambasciatore italiano a Costantinopoli consegn\u00f2 alla Sublime Porta un ultimatum che dava 24 ore di tempo al governo ottomano per accettare le condizioni italiane riguardo all'occupazione della Libia. Il 29 settembre iniziarono le ostilit\u00e0. Il 5 ottobre le truppe da sbarco della Regia Marina occuparono il porto di Tripoli, e l'11 ottobre iniziarono ad arrivare in Libia le prime truppe del Corpo di spedizione del Regio Esercito al comando del generale Carlo Caneva, ed egli assunse il comando del I Corpo d'armata speciale di stanza a Tripoli. Tale incarico lo rendeva di fatto corresponsabile dell'andamento delle operazioni militari. Dopo l'occupazione di Tripoli, Derna e Homs, con la creazione di altrettanti campi fortificati, la spinta offensiva della truppe italiane si arrest\u00f2. La resistenza delle truppe turche, favorita anche dalla collaborazione della popolazione araba, si rivel\u00f2 molto pi\u00f9 forte del previsto. Verso la fine del mese di ottobre inizio una lunga serie di contrasti sulla condotta delle operazioni militari, che videro contrapposti da una parte il presidente del consiglio Giovanni Giolitti e il Capo di Stato Maggiore dell'esercito generale Alberto Pollio, e dall'altra i vertici militari del corpo di spedizione.\nSottoposto a forti pressioni politiche il generale Caneva chiese ripetutamente il suo parere sull'opportunit\u00e0 di intraprendere azioni offensive, ricevendo risposte prudenti e attendistiche. Nel mese di dicembre egli sostenne l'opportunit\u00e0 di non intraprendere azioni militari verso l'interno della Tripolitania \"fino a quando la sistemazione delle basi delle operazioni\u2026 non sia assicurata\". Pochi giorni dopo, in seguito a nuove pressioni politiche, cui segu\u00ec una nuova richiesta del generale Caneva, egli rispose nuovamente che: \"le attuali condizione della Tripolitania non sembrano molto favorevoli per una tale spedizione\".\nA partire dalla primavera del 1912 le pressioni del governo ripresero con maggiore intensit\u00e0, e il generale Alberto Pollio arriv\u00f2 a dichiarare in pericolo il prestigio militare del paese se si fosse aspettato ancora a lanciare l'offensiva decisiva. Verso la fine del mese di aprile si incominci\u00f2 a studiare una nuova azione offensiva da attuarsi in breve tempo, che fu accettata sia dal generale Caneva che dal Pollio.\nPianificata da lui, in collaborazione con il suo Capo di stato maggiore Pietro Badoglio, l'offensiva doveva colpire l'oasi di Zanzur posta a circa 18 chilometri da Tripoli che, occupata da gruppi di combattenti arabo-turchi, costituiva una spina nel fianco dello schieramento italiano. All'alba dell'8 giugno le truppe italiane lanciarono un attacco frontale contro i trinceramenti arabo-turchi, cui segu\u00ec una serie di scontri durati sino alle prime ore del pomeriggio. L'attacco, che vide l'impiego di 14.000 uomini, appoggiati da 50 cannoni, tre navi e alcuni aerei, fu dal lui personalmente condotto, ma riusc\u00ec solo parzialmente. Secondo il rapporto stilato dal generale Tommaso Salsa, facente parte dello Stato maggiore di Caneva, l'offensiva fu di scarsa utilit\u00e0. Nonostante il successo ottenuto, non si approfitt\u00f2 della favorevole situazione venutasi a creare, procedendo senza indugio all'occupazione dell'oasi di Zanzur. \nIl rapporto sull'attacco fu da lui redatto in termini entusiastici, ma gli ambienti politici e militari della capitale condivisero pienamente il parere espresso del generale Salsa.\nNel mese di luglio fu richiamato a Roma per consultazioni, ma una volta in Italia venne destituito dall'incarico e rimpiazzato con il generale Ottavio Ragni. Le vittorie riportate nelle battaglie di Ain Zara (4 dicembre 1911) e di Zanzur (8 giugno 1912), gli valsero il conferimento dell'Croce di Commendatore dell'Ordine militare di Savoia.\nA causa dell'esonero il suo prestigio risult\u00f2 parzialmente compromesso, in quanto negli ambienti del Regio Esercito circol\u00f2 l'idea che, pur essendo uomo attivo e vigoroso, le sue capacit\u00e0 militari non raggiungessero l'eccellenza. Non essendosi opposto l'esonero, accettato serenamente, non ci furono conseguenze sulla sua carriera militare. Ritornato al comando del IX Corpo d'armata, nel corso del 1914 venne indicato per il comando di un'armata in caso di guerra.\nLa prima guerra mondiale.\nQuando il 24 maggio 1915 il Regno d'Italia Italia entr\u00f2 in guerra, egli assunse il comando della 2\u00aa Armata, avente Quartier generale a Udine, e destinata a oltrepassare la frontiera con l'Austria-Ungheria subito dopo l'inizio delle ostilit\u00e0. La 2\u00aa Armata era schierata tra Montemaggiore e l'abitato di Manzano su un fronte di circa 35\u00a0km in un territorio particolarmente impervio.. Con la prima offensiva egli doveva occupare rapidamente la linea dell'Isonzo, assicurandosi degli sbocchi sul lato sinistro del fiume in collaborazione con la 3\u00aa Armata del generale Vincenzo Garioni. Il piano iniziale prevedeva che la 2\u00aa Armata occupasse la conca di Caporetto e l'arco montuoso che la delimitava (Monte Nero-Mrzili), prendendo contemporaneamente possesso della dorsale Monte Ieza-Korada-San Martino-Medana. Dopo l'arresto delle iniziali operazioni offensive sul fronte dell'Isonzo, da lui decretato dopo l'attacco a Monte Plava, la 2\u00aa Armata prese attivamente parte alle prime quattro offensive lanciate da Cadorna contro le posizioni austriache tra il maggio e il dicembre del 1915. Tali offensive non conseguirono risultati di particolare rilievo, ma costarono al Regio Esercito gravissime perdite, con decine di migliaia di morti e feriti.\nGi\u00e0 dai primi mesi di guerra i rapporti tra il comandante della 2\u00aa Armata e il Capo di stato maggiore dell'esercito, generale Luigi Cadorna furono estremamente difficili.\nNel novembre del 1915, nel corso della quarta battaglia dell'Isonzo, Cadorna gli invi\u00f2 un telegramma nel quale denunciava il precario stato delle truppe sotto il suo comando. Dopo aver imputato alla sua trascuratezza \"il logorio morale e fisico delle truppe\", Cadorna gli impose di compiere delle ispezioni per stabilire l'esatta situazione, di rimediare immediatamente alle mancanze pi\u00f9 gravi e di indicargli le responsabilit\u00e0 della situazione in atto. La sua risposta fu immediata e improntata a una realistica visione dei fatti: \"Le condizioni delle truppe a contatto col nemico\" - scrisse il 25 novembre - \"mi sono ben note, e dipendono essenzialmente dal fatto che esse tengono quella qualsiasi linea alla quale hanno potuto pervenire in mesi di quasi ininterrotta offensiva che tuttora continua e che domani sar\u00e0 riaccesa su quasi tutto il fronte dell'armata. In linea generale il rimedio veramente efficace pu\u00f2 soltanto consistere o nel conquistare le dominanti posizioni nemiche e nello stabilirvi le nostre posizioni avanzate, oppure nel ripiegare su linee idonee a stabilirvi la nostra resistenza in condizioni sufficienti allo stanziamento delle truppe\".\nLa diretta critica alla condotta delle operazioni militari da parte del Comando Supremo, scaten\u00f2 l'ira di Cadorna che, il 26 novembre, replic\u00f2 di non ammettere il dilemma posto tra la conquista delle posizioni austriache o il ripiegamento poich\u00e9 l'esperienza dimostrava come fosse possibile fortificarsi in qualsiasi posto a condizione che \"non vacilli la fede del difensore\". Inoltre dichiar\u00f2 di non potere tollerare critiche alla propria strategia militare.\nCalata momentaneamente la tensione tra il Capo di stato maggiore e il comandante della 2\u00aa Armata, essa si riacutizz\u00f2 quando Cadorna si rifiut\u00f2 di avallare la richiesta di promozione straordinaria per il Vicecapo di Stato maggiore della 2\u00aa Armata, Badoglio. Non soddisfatto dell'intero Stato maggiore della 2\u00aa Armata, Cadorna motiv\u00f2 il suo rifiuto con la motivazione che tutte le promozioni straordinarie assegnate a Badoglio erano state proposte da Frugoni, e occorreva che altri generali valutassero l'operato e le capacit\u00e0 del giovane ufficiale. Il generale Cadorna, coerentemente con la tesi espressa, trasfer\u00ec Badoglio ad un altro reparto.\nLa pausa nelle operazioni sul fronte dell'Isonzo a causa dell'arrivo dell'inverno consent\u00ec che i rapporti tra i due comandi ritornassero nella normalit\u00e0. Approfittando della sosta invernale il generale Frugoni riorganizz\u00f2 le proprie truppe in previsione delle future offensive. Nel maggio del 1916 la Strafexpedition lanciata dal feldmaresciallo Franz Conrad von H\u00f6tzendorf contro il fronte trentino tenuto dalla 1\u00aa Armata del generale Roberto Brusati, costrinse Cadorna a rivedere i propri piani, e nell'eventualit\u00e0 di una profonda infiltrazione nemica il 21 maggio costitu\u00ec una nuova armata con reparti tratti dalla 3\u00aa Armata e divisioni fatte arrivare dalla Libia e dall'Albania. Dislocata tra Vicenza, Padova e Cittadella, la 5\u00aa Armata, forte di 179.000 uomini, fu affidata al suo comando con il compito di proteggere la pianura padana. La sua assegnazione al nuovo comando sembr\u00f2 significare una rinnovata fiducia di Cadorna nei suoi confronti, ma alla met\u00e0 del mese di giugno, passato il pericolo di uno sfondamento del fronte, fu esonerato con la motivazione di una grave perdita di prestigio \"nell'ambiente militare e di quella fiducia che \u00e8 indispensabile per chi deve reggere un cos\u00ec alto comando in guerra\".\nCollocato a riposo d'autorit\u00e0 non venne riabilitato neanche dopo la disfatta di Caporetto, quando un'apposita Commissione d'inchiesta revision\u00f2 tutti i casi dei generali \"rimossi dal comando\" da Cadorna. Proprio sulla base del giudizio della emesso dalla Commissione il 30 aprile 1918, il nuovo comandante in capo dell'esercito Armando Diaz, si rifiut\u00f2 di riammetterlo in servizio attivo.\nIn sede di riesame del suo operato pesarono le accuse di leggerezza e irresponsabilit\u00e0 mossegli da molti ufficiali che avevano prestato servizio al suo comando, confermate poi dalla memorialistica. Pes\u00f2 anche il circostanziato memoriale redatto dal generale Ezio Reisoli, un suo ex sottoposto, che dimostr\u00f2 come egli non avesse mai seguito da vicino gli avvenimenti e avesse rimosso numerosi ufficiali da lui dipendenti senza una precisa causa. Passato a disposizione del Ministero della Guerra in zona territoriale, nel 1917 venne collocato in posizione ausiliaria ricevendo una pensione annua di 8.000 lire. Fu promosso generale d'armata nel 1923, quando era gi\u00e0 transitato nella riserva. Escluso definitivamente dal servizio attivo, si ritir\u00f2 a vita privata nella citt\u00e0 di Brescia, dove si spense il 10 luglio 1940."}
{"id": "2236131", "revid": "125610225", "url": "https://it.wikipedia.org/wiki?curid=2236131", "title": "Laura Bon", "text": "Biografia.\nFiglia di due attori, Francesco Augusto Bon (1788-1858) e Luigia Ristori (1795-1845, vedova di Luigi Bellotti), sorellastra di Luigi Bellotti Bon (1820-1883), inizi\u00f2 l'attivit\u00e0 di famiglia per poi essere notata a Torino, nel 1844, dal principe Vittorio Emanuele, futuro re d'Italia, di cui divenne l'amante. Lasciate le scene nel 1849, Laura Bon visse nel Castello di Moncalieri e dalla loro relazione, dopo un parto prematuro, nacque una bambina, Emanuela di Roverbella (1852-1890). \nVittorio Emanuele era sposato con Maria Adelaide dalla quale aveva gi\u00e0 avuto quattro figli. Altri due li aveva avuti da un'altra amante, Rosa Vercellana, che ospitava nella Palazzina di caccia di Stupinigi. A causa della gelosia manifestata verso la \"bela Rosin\", la Bon fu liquidata e costretta a lasciare il Piemonte.\nTorn\u00f2 allora sulle scene e nel 1858, a Firenze, recit\u00f2 la \"Medea\" di Niccolini: durante lo spettacolo i liberali tennero una manifestazione politica. Pass\u00f2 poi a Vienna portandovi la \"Maria Stuarda\" di Schiller e la \"Medea\" di Cesare della Valle, che rappresent\u00f2 ancora nel 1865 a Napoli con grande successo. Rivide per l'ultima volta Vittorio Emanuele a Palazzo Pitti a Firenze, nel 1870, dove partecip\u00f2 alla rappresentazione dell'\"Oreste\" di Vittorio Alfieri interpretata dai migliori attori del tempo.\nNegli ultimi anni, ridotta quasi in miseria, si trasfer\u00ec a Venezia dove per vivere dovette recitare con modeste compagnie in poveri teatri, e nella citt\u00e0 lagunare mor\u00ec il 24 luglio 1904 in conseguenza di una malattia cardiaca."}
{"id": "2236134", "revid": "1543377", "url": "https://it.wikipedia.org/wiki?curid=2236134", "title": "Koppi", "text": "Il Koppi \u00e8 un fiume della Russia siberiana estremo orientale (kraj di Chabarovsk), tributario del mare del Giappone.\nNasce dal versante orientale della catena dei Sichot\u0117-Alin', scorrendo successivamente con direzione mediamente orientale, dapprima (alto e medio corso) in una valle piuttosto stretta e impervia, successivamente (basso corso) pi\u00f9 larga e pianeggiante; sfocia nel mare del Giappone, alcune decine di chilometri a sud della cittadina portuale di \"Sovetskaja Gavan\"'.\nI maggiori tributari sono i fiumi \"D\u017eausa\", \"Topty\", \"Djakoma\", \"Bjapoli\", \"Ioli\", \"Igtu\".\nLa valle del fiume Koppi, come pi\u00f9 in generale tutta la zona dei monti Sichote-Alin', \u00e8 un'importante zona turistica."}
{"id": "2236135", "revid": "287204", "url": "https://it.wikipedia.org/wiki?curid=2236135", "title": "Sichote-Alin'", "text": ""}
{"id": "2236136", "revid": "80339", "url": "https://it.wikipedia.org/wiki?curid=2236136", "title": "Sihote-Alin'", "text": ""}
{"id": "2236138", "revid": "80339", "url": "https://it.wikipedia.org/wiki?curid=2236138", "title": "Sikhote-Alin'", "text": ""}
{"id": "2236139", "revid": "309289", "url": "https://it.wikipedia.org/wiki?curid=2236139", "title": "Ulu (fiume)", "text": "LUlu \u00e8 un fiume della Russia siberiana orientale (Sacha-Jacuzia), affluente di sinistra dell'Amga (bacino idrografico della Lena).\nHa origine e scorre lungo la periferia orientale delle Alture della Lena in direzione sud-est; sfocia nell'Amga a 832\u00a0km dalla foce. Il fiume ha una lunghezza di 115\u00a0km; l'area del suo bacino \u00e8 di 2\u00a0220\u00a0km\u00b2. Il basso corso corre parallelo a quello del Sylgylyr. Il fiume gela da met\u00e0 ottobre sino alla seconda met\u00e0 di maggio. Il maggior affluente (di sinistra) \u00e8 il Kjurgeljach (lungo 40\u00a0km)."}
{"id": "2236143", "revid": "1228323", "url": "https://it.wikipedia.org/wiki?curid=2236143", "title": "Ushiku Daibutsu", "text": "L' \u00e8 una grande statua dell'Amitabha Buddha che si trova in Giappone nella citt\u00e0 di Ushiku, prefettura di Ibaraki.\nCompletata nel 1995, ha un'altezza di 110 metri ed \u00e8 la quarta statua pi\u00f9 alta del mondo. Comprendendo il basamento alto 10 metri, l'altezza totale del monumento \u00e8 di 120 metri. Un ascensore posto al suo interno porta i visitatori ad una piattaforma di osservazione posta a 85 metri d'altezza.\nAlcune caratteristiche:\nDaibutsu significa \"grande Buddha\" in giapponese, per cui il nome significa \"Grande Buddha di Ushiku\"."}
{"id": "2236160", "revid": "287204", "url": "https://it.wikipedia.org/wiki?curid=2236160", "title": "Sendai Kannon", "text": "Il Sendai Kannon \u00e8 una statua colossale che rappresenta il bodhisattva buddhista della compassione Avalokite\u015bvara (noto in Giappone come Kannon, da cui il nome della statua), posta in Giappone nella citt\u00e0 di Sendai, capoluogo della prefettura di Miyagi, circa a nord di Tokyo. \n\u00c8 stata completata nel 1991 e, con un'altezza di 100 metri, all'inaugurazione era la statua pi\u00f9 alta del mondo, superata nel 1995 dall'Ushiku Daibutsu nella citt\u00e0 di Ushiku, nella prefettura di Ibaraki."}
{"id": "2236175", "revid": "22175782", "url": "https://it.wikipedia.org/wiki?curid=2236175", "title": "Moretto da Brescia", "text": ""}
{"id": "2236176", "revid": "1414688", "url": "https://it.wikipedia.org/wiki?curid=2236176", "title": "Roberta Fiandino", "text": "Biografia.\nOriginaria di Festiona di Demonte, nel 2001 \u00e8 entrata a far parte della nazionale italiana; . In Coppa Europa ha esordito nel 2007 nella staffetta di Forni Avoltri, conquistando subito il primo podio (3\u00aa); in Coppa del Mondo ha esordito nel 2006 nella staffetta di Ruhpolding, chiusa all'11\u00ba posto.\nIn ambito internazionale vanta la medaglia d'argento conquistata nella staffetta agli Europei del 2011, disputati in Val Ridanna. Ha partecipato ai Mondiali juniores del 2002, del 2003 (a Ko\u015bcielisko: quinta nella staffetta), del 2004 (in Alta Moriana, fu il suo anno migliore: ottava nell'individuale, settima nello sprint, undicesima nell'inseguimento, settima nella staffetta), del 2005 e del 2006 (a Presque Isle: quattordicesima nell'individuale, quinta nella staffetta).\nVanta tre partecipazioni iridate (Anterselva 2007, \u00d6stersund 2008 e Pyeongchang 2009; miglior piazzamento il 5\u00ba posto nella staffetta mista nel 2008) e una olimpica (; miglior piazzamento l'11\u00ba posto nella staffetta)."}
{"id": "2236178", "revid": "101260", "url": "https://it.wikipedia.org/wiki?curid=2236178", "title": "Canton Jura", "text": ""}
{"id": "2236179", "revid": "1718925", "url": "https://it.wikipedia.org/wiki?curid=2236179", "title": "Pontile", "text": "Il pontile \u00e8 un particolare tipo di molo realizzato tramite palafitte oppure galleggiante, risultante in una piattaforma proiettata dalla terraferma all'interno di una massa d'acqua (bacino, lago, mare, fiume, etc), la cui principale funzione \u00e8 quella di fungere da ormeggio alle imbarcazioni, per consentire la discesa sulla terraferma dei passeggeri e lo scarico delle merci.\nSpesso nel punto pi\u00f9 estremo di un pontile sorge un fanale di segnalazione ai naviganti. La parte opposta \u00e8 ancorata alla terraferma in vari modi.\nUn esempio di pontile \u00e8 quello di Redondo Beach, cittadina californiana nella contea di Los Angeles.\nUso balneare.\nNell'Ottocento e nei primi decenni del Novecento si diffusero nelle localit\u00e0 balneari le rotonde sul mare su palafitte, congiunte alla terraferma da un pontile."}
{"id": "2236184", "revid": "1991", "url": "https://it.wikipedia.org/wiki?curid=2236184", "title": "Tre sigilli del Dharma", "text": ""}
{"id": "2236185", "revid": "80339", "url": "https://it.wikipedia.org/wiki?curid=2236185", "title": "Ricerca perdite", "text": "In idraulica la ricerca perdite \u00e8 l'insieme delle tecniche utilizzate per l'individuazione delle perdite idriche non visibili in una condotta in pressione.\nDefinizione del problema.\nIl problema del risparmio della risorsa idrica, nel tempo, \u00e8 diventato sempre pi\u00f9 pressante a causa della scarsit\u00e0 della risorsa e della necessit\u00e0 di preservare l'ambiente da un uso non sostenibile dell'acqua. Le reti di distribuzione idrica, che anche in cittadine di modeste dimensioni si estendono per lunghezze di decine di chilometri, sono, nella maggioranza dei casi, poste nel sottosuolo e pertanto non \u00e8 possibile individuare con una semplice ispezione dall'esterno la presenza di perdite se tali perdite non producono la fuoriuscita visibile di acqua.\nD'altro canto, le condizioni locali del sistema idrico, la conformazione geometrica e le relazioni spaziali tra i sistemi intersecantisi, nonch\u00e9 l'infiltrazione attraverso il sottosuolo, possono in molto casi produrre la fuoriuscita percepibile dell'acqua in punti distanti da quello nel quale si \u00e8 prodotta realmente la perdita.\nDi qui la necessit\u00e0 di adottare tecniche che permettano di localizzare il punto esatto in cui si \u00e8 prodotta la perdita idrica originale al fine di consentire una riparazione puntuale della condotta.\nTecniche adottate.\nLe tecniche adottate sono nella maggioranza dei casi di natura elettroacustica, ossia, con particolari strumenti elettronici captano il rumore prodotto dalla perdita per consentirne l'esatta localizzazione. Tra tale tipologia di strumenti si ricordano i geofoni, i correlatori e i noise logger. Un'altra tecnica talvolta adottata \u00e8 quella del gas tracciante.\nIn molti casi l'utilizzo di tale strumentazione \u00e8 associata a tecniche di distrettualizzazione della rete idrica e di misure idrauliche per individuare le zone pi\u00f9 dispersive della rete."}
{"id": "2236188", "revid": "1305772", "url": "https://it.wikipedia.org/wiki?curid=2236188", "title": "Barbaro (vescovo)", "text": "Biografia.\nIl critico tedesco Ferdinand Hirsch parla di lui avendo rintracciato una lettera che papa Gregorio I indirizz\u00f2 nel 602 a \"Barbaro Episcopio Beneventum\". Secondo il critico essendo Barbaro fuggito dalla citt\u00e0 dove era stato posto veniva inviato in alcune missioni a Palermo ed a Ortona Della sua vita parla anche il Di Meo.\nLa critica storica tuttavia non \u00e8 unanime nell'attribuzione della sede episcopale di Barbaro. Infatti, come documentano Lanzoni e Pietri, l'epistolario di Gregorio Magno comprende due lettere del mese di novembre 602, una indirizzata a Barbaro e l'altra al clero e ai fedeli di Palermo; Barbaro tuttavia non \u00e8 indicato come vescovo di Benevento, ma di Carini. La medesima indicazione di Carini \u00e8 riportata nell'edizione delle lettere gregoriane edita dalle Monumenta Germaniae Historica."}
{"id": "2236190", "revid": "15756", "url": "https://it.wikipedia.org/wiki?curid=2236190", "title": "Acqua Fragile (album)", "text": "Acqua Fragile \u00e8 il primo album dell'omonimo gruppo musicale italiano, pubblicato dall'etichetta discografica Numero Uno nel giugno del 1973.\nTracce.\nTesti di Bernardo Lanzetti, musica di Piero Canavera"}
{"id": "2236192", "revid": "30909", "url": "https://it.wikipedia.org/wiki?curid=2236192", "title": "Donald Denam", "text": ""}
{"id": "2236194", "revid": "339392", "url": "https://it.wikipedia.org/wiki?curid=2236194", "title": "Opere russe", "text": ""}
{"id": "2236196", "revid": "547992", "url": "https://it.wikipedia.org/wiki?curid=2236196", "title": "Alcamene", "text": "Biografia.\nDetto ateniese, forse per cittadinanza acquisita ma probabilmente originario di Lemnos, lo si ritiene, seguendo un passo di Plinio allievo di Fidia. Pausania attribuisce ad Alcamene il frontone occidentale del tempio di Zeus a Olimpia di cui grazie a Plinio conosciamo la datazione (intorno al 465 a.C.); alcuni studiosi, a partire da H. Schrader e non senza opinioni discordi, hanno risolto l'incongruenza cronologica ritenendo probabile la collaborazione di Alcamene al rifacimento delle tre figure femminili sdraiate agli angoli del frontone occidentale di Olimpia, le quali mostrerebbero, soprattutto nella struttura delle teste, difformit\u00e0 rispetto al resto del frontone e similitudini stilistiche rispetto alle opere attribuite ad Alcamene (tramite copie di epoca romana), le principali datate tra il 440 e il 410 a.C. L'ultimo lavoro di Alcamene sembra essere stato il donario colossale in marmo pentelico rappresentante Atena ed Eracle, dedicato da Trasibulo a Tebe poco dopo il 403 a.C.\nOpere.\nTra le opere accertate di Alcamene \u00e8 l'erma chiamata \"Hermes propylaios\", che Pausania vide sull'acropoli di Atene, non nominandone l'autore; ne restano diverse copie: due copie provenienti da Pergamo e da Efeso recano iscrizioni che ricollegano l'originale ad Alcamene. L'erma di Efeso, ora a Monaco, \u00e8 ritenuta la pi\u00f9 fedele ed ha permesso di datare l'originale attorno al 448 a.C., consentendo di fare discendere l'arcaismo della scultura pi\u00f9 direttamente dall'ultimo stile severo.\nAltra fondamentale opera attribuita da fonti epigrafiche e letterarie \u00e8 il gruppo marmoreo con \"Procne e Itys\" che Pausania ricorda come opera dedicata dall'artista sull'acropoli. L'originale in marmo \u00e8 conservato al Museo dell'acropoli di Atene (Acr. 1358).\nLa \"Afrodite dei giardini\" fu eseguita, sembra, in collaborazione con Fidia, sarebbe quindi anteriore al 432-431 a.C. Si trattava, seguendo Pausania, dell'immagine cultuale per un tempio di Afrodite eretto ad Atene. L'identificazione dell'opera non \u00e8 ancora definitiva; \u00e8 stata riconosciuta a partire dal Langlotz nella tipologia della Afrodite seduta e, pi\u00f9 recentemente da E. Reisch, nel tipo iconografico della Afrodite appoggiata.\nGli viene attribuita l'Ecate tricorpore vista da Pausania sull'acropoli di Atene, nei pressi del tempio di Atena Nike e lo si ritiene inventore della nuova iconografia con i tre corpi distinti e le schiene appoggiate alla colonna, rispetto all'unico corpo con tre teste di epoca arcaica.\nTra le altre opere attribuite dalle fonti antiche: un Dioniso crisoelefantino per il santuario di Dioniso ad Atene, un Efesto bronzeo, del quale riferiscono Cicerone e Valerio Massimo, per l'Hephaestion nell'agor\u00e0 di Atene, un Ares per il rispettivo tempio nell'agor\u00e0 di Atene alla base del quale si ritengono pertinenti alcuni frammenti di un fregio ad altorilievo trovati nei pressi del tempio e stilisticamente affini alla Procne.\nStile.\nIl suo stile artistico \u00e8 contraddistinto da una certa sobriet\u00e0 pur nella maestosit\u00e0 della corrente classica attica; tra le tematiche ricorrenti preferite appaiono le divinit\u00e0 olimpiche."}
{"id": "2236200", "revid": "1494169", "url": "https://it.wikipedia.org/wiki?curid=2236200", "title": "Alcoy", "text": ""}
{"id": "2236201", "revid": "1543377", "url": "https://it.wikipedia.org/wiki?curid=2236201", "title": "Rifugio Pagar\u00ec", "text": "Il rifugio Federici-Marchesini al Pagar\u00ec, spesso indicato semplicemente come rifugio Pagar\u00ec, \u00e8 un rifugio alpino sito in comune di Entracque (CN), a 2650\u00a0m di quota, nel Parco naturale delle Alpi Marittime.\nStoria.\nIl rifugio fu costruito nel 1912 ed inaugurato il 20 giugno 1913, con il nome di rifugio Pagar\u00ec. La struttura originale, in legno, fu affiancata nel 1937 da due stanze da letto in muratura, ancora presenti oggi; il nucleo originale fu ridestinato ad uso cucina. Danneggiato durante la seconda guerra mondiale, fu restaurato a partire dal 1949, grazie ad un lascito della famiglia di Federico Federici; nel 1951, il rifugio prese la nuova denominazione di rifugio Federici al Pagar\u00ec. In maniera analoga, ulteriori lavori di restauro furono compiuti nel 1982 grazie ad un lascito della famiglia di Ettore Marchesini, ed il rifugio prese il nome di rifugio Federici-Marchesini al Pagar\u00ec. Tra il 1996 ed il 1998 vi fu un ulteriore restauro, durante il quale l'originale struttura centrale in legno fu sostituita da una struttura in muratura, e vennero create le strutture dei servizi igienici.\nCaratteristiche e informazioni.\nSi trova nell'alta valle Gesso, dominato della cima Maledia. \u00c8 situato su un piccolo promontorio roccioso, la cui superficie utile \u00e8 stata aumentata con appositi muretti a secco; poco sotto scorre il torrente Pagar\u00ec.\n\u00c8 costituito da un edificio in legno e muratura, in tre corpi. Il corpo centrale, ad un piano con sottotetto, \u00e8 adibito a bar, cucina e sala da pranzo; i due corpi laterali sono adibiti a dormitorio, per un totale di 24 posti. I locali son dotati di riscaldamento a legna ed acqua corrente, e vi sono due servizi igienici. \u00c8 anche disponibile la doccia calda. L'impianto elettrico \u00e8 alimentato da pannelli fotovoltaici.\nIl locale invernale, aperto durante il periodo di chiusura del rifugio estivo, dispone di 8 posti letto con coperte, ed \u00e8 dotato di telefono di soccorso.\nIl rifugio offre servizio di bar e ristoro; inoltre, offre anche servizio di posto telefonico pubblico.\nDal 2007 il rifugio \u00e8 stato dotato di un impianto per la produzione di birra artigianale, facendo del Pagar\u00ec \"il birrificio pi\u00f9 alto d'Europa\"\nAccessi.\nL'accesso principale \u00e8 dalla frazione San Giacomo di Entracque, dove si lascia l'automobile. Da qui si diparte una strada sterrata, chiusa al traffico, che porta dapprima alla ex Casa di Caccia della famiglia reale, quindi, risalendo il vallone di monte Colomb, porta al Gias sottano del Vei del Bouc, dove termina (1 h da San Giacomo). Da questa localit\u00e0 ha inizio il sentiero M13, che conduce in circa 3h 45' al rifugio."}
{"id": "2236202", "revid": "122827563", "url": "https://it.wikipedia.org/wiki?curid=2236202", "title": "Oleg Antonov (pallavolista 1988)", "text": "Biografia.\nNato a Mosca, \u00e8 figlio del pallavolista ed allenatore russo Jaroslav Antonov, che con l' vinse la medaglia d'argento ai Giochi olimpici di . \u00c8 sposato con Laura Michelon, con la quale ha avuto tre figli. Ha acquisito la cittadinanza italiana il 31 marzo del 2015.\nCarriera.\nClub.\nLa carriera di Oleg Antonov inizia nelle giovanili del , con cui vince il campionato italiano Under-20 nell'annata 2004-05. A partire dalla stagione 2006-07 viene aggregato saltuariamente alla prima squadra, disputando allo stesso tempo il campionato di Serie B1. L'esordio nel massimo campionato italiano avviene alla prima giornata dell'annata 2008-09, nella sconfitta interna contro la . Successivamente si trasferisce in prestito alla , con cui disputa il campionato di Serie A2 2009-10, raggiungendo la salvezza solo dopo i play-out. Passa poi alla Pallavolo Genova l'anno successivo, sempre con la formula del prestito, arrivando fino alle semifinali dei play-off promozione.\nIl ritorno in Serie A1 avviene nel 2011-12, ancora al club trevigiano. In seguito alla rinuncia della societ\u00e0 veneta passa al , dove viene utilizzato sia come schiacciatore che come opposto, diventando titolare nel corso della prima stagione e arrivando a disputare la finale della Champions League 2012-13, poi persa contro i russi della .\nA seguito della chiusura della societ\u00e0 cuneese si trasferisce al , squadra militante nel massimo campionato francese, con cui vince lo scudetto, la Coppa di Francia e la Supercoppa francese.\nRientra in Italia gi\u00e0 nel campionato 2015-16, vestendo questa volta la maglia della , dove resta per due annate, prima di accasarsi alla , sempre in Serie A1, nella stagione 2017-18; a met\u00e0 annata, tuttavia, rescinde il contratto con la squadra di Vibo Valentia, per concludere il campionato con lo , nella Efeler Ligi turca. Per il campionato 2018-19 viene ingaggiato dal club russo dell', in Superliga, ma nel gennaio 2019 torna in Turchia per la seconda parte della Efeler Ligi, che disputa con la maglia del .\nDopo una seconda annata nella squadra di Istanbul conclusasi prematuramente a causa della pandemia di COVID-19, nella stagione 2020-21 fa nuovamente rientro nella Superlega italiana, ingaggiato stavolta dalla .\nNazionale.\nNel 2010 fa parte della selezione nazionale Under-23 di lega.\nNel novembre del 2012 viene convocato dal selezionatore della nazionale italiana Mauro Berruto per un collegiale di due giorni nell'ambito di un progetto di preparazione in vista delle Olimpiadi del 2016, esperienza che si ripete all'inizio del 2014.\nIl 29 maggio 2015 esordisce nella nazionale italiana contro l'Australia in un incontro valido per la World League, aggiudicandosi, nello stesso anno, la medaglia d'argento alla Coppa del Mondo e quella di bronzo al campionato europeo.\nNel 2016 conquista la medaglia d'argento ai Giochi della XXXI Olimpiade e l'anno successivo ottiene un secondo posto alla Grand Champions Cup."}
{"id": "2236203", "revid": "15756", "url": "https://it.wikipedia.org/wiki?curid=2236203", "title": "Palazzo Vescovile (Colle di Val d'Elsa)", "text": "Il Palazzo Vescovile \u00e8 un edificio di Colle Val d'Elsa.\nStoria e descrizione.\nNel 1592, a seguito dell'elevazione a citt\u00e0 e sede di diocesi, per volere del Granduca di Toscana Francesco I de' Medici e con Bolla di Papa Clemente VIII, Colle Val d'Elsa vive un rinnovamento architettonico importante.\nFra la fine del XVI e la met\u00e0 del XVII secolo, la citt\u00e0 vide infatti la costruzione del Duomo e di nuovi palazzi signorili.\nProprio di fronte al Duomo venne realizzato il nuovo Palazzo vescovile. La piazza su cui sorge cambi\u00f2 radicalmente struttura anche con la costruzione del seminario. Tutto il progetto fu voluto dal Vescovo Usimbardo Usimbardi che vi impegn\u00f2 un notevole patrimonio.\nLa costruzione dell'Episcopio inizi\u00f2 nei primi mesi del 1593 e si protrassero per alcuni anni. Solo nel 1597 i lavori potevano dirsi conclusi. Il pittore Francesco Rosselli fu chiamato ad affrescare i nuovi locali.\nAddossato ad altri palazzi, fu realizzato su due piani, ma solo in epoca successiva, nel 1626, per volere di Cosimo della Gherardesca, vescovo dal 1612 al 1633, inglob\u00f2 le preesistenti costruzioni, come il Palazzo Galganetti e quelli appartenuti al Buonaparte e ai Pelliccioni, attraverso la chiusura di un vicolo che separava le due costruzioni.\nAncora successivamente, nel 1655, il Buonaccorsi, vescovo dal 1645 al 1680, dot\u00f2 il palazzo di cantine, di una rimessa, di granai, di una stalla e di una loggia.\nAll'interno, nella Sala di Samt'Alberto, affreschi di Bartolo di Fredi."}
{"id": "2236208", "revid": "785863", "url": "https://it.wikipedia.org/wiki?curid=2236208", "title": "Mumbly", "text": "Mumbly (\"The Mumbly Cartoon Show\") \u00e8 una serie televisiva d'animazione statunitense del 1976 diretta da Charles A. Nichols e prodotta dalla Hanna-Barbera Productions. Fu trasmessa sulla ABC dall'11 settembre al 18 dicembre 1976 in 16 episodi di 7 minuti, come parte del contenitore \"The Tom and Jerry/Grape Ape/Mumbly Show\" in cui veniva abbinata a repliche di \"The Tom &amp; Jerry Show\" e \"Il Gorilla Lilla\". L'edizione italiana fu trasmessa dal 19 marzo 1981 sulle televisioni locali del circuito GPE - Telemond, all'interno del programma \"Ciao Ciao\".\nIl protagonista della serie \u00e8 il tenente Mumbly, un cane investigatore in impermeabile, che lavora con un umano, il capitano Schnooker, per catturare criminali che spesso sfoggiano nomi allitterativi. Mumbly, che \u00e8 caratterizzato dalla stessa risatina ansimante di Muttley, riesce sempre a catturare i criminali (spesso per sfinimento) inseguendoli e perseguitandoli in modo incessante, ma viene trattato male da Schnooker che si prende ogni volta tutti i meriti. La serie ebbe bassi ascolti e non fu rinnovata per una seconda stagione, ma Mumbly fu riutilizzato come cattivo, in coppia con il Bieco Barone (fratello di Dick Dastardly), nella serie \"L'olimpiade della risata\" e nel film TV \"Yoghi e il magico volo dell'Oca Sgargiante\" (1987)."}
{"id": "2236210", "revid": "110157", "url": "https://it.wikipedia.org/wiki?curid=2236210", "title": "Alcoy (Filippine)", "text": "Alcoy \u00e8 una municipalit\u00e0 di Quinta classe delle Filippine, situata nella Provincia di Cebu, nella Regione del Visayas Centrale.\nAlcoy \u00e8 formata da 8 baranggay:\nDemografia.\nAbitanti censiti:&lt;graph&gt;{\n \"version\": 2,\n \"width\": 500,\n \"height\": 200,\n \"data\": [\n \"name\": \"table\",\n \"values\": [\n \"x\": 1903,\n \"y\": 6474\n {\n \"x\": 1918,\n \"y\": 6575\n {\n \"x\": 1939,\n \"y\": 6443\n {\n \"x\": 1948,\n \"y\": 6708\n {\n \"x\": 1960,\n \"y\": 7364\n {\n \"x\": 1970,\n \"y\": 6965\n {\n \"x\": 1975,\n \"y\": 8692\n {\n \"x\": 1980,\n \"y\": 8129\n {\n \"x\": 1990,\n \"y\": 10485\n {\n \"x\": 1995,\n \"y\": 11539\n {\n \"x\": 2000,\n \"y\": 13497\n {\n \"x\": 2007,\n \"y\": 14571\n {\n \"x\": 2010,\n \"y\": 14757\n {\n \"x\": 2015,\n \"y\": 16979\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "2236214", "revid": "247222", "url": "https://it.wikipedia.org/wiki?curid=2236214", "title": "Mass Media Stars", "text": "Mass-Media Stars \u00e8 un album degli Acqua Fragile, pubblicato dalla Dischi Ricordi nel dicembre del 1974.\nTracce.\nTesti di Bernardo Lanzetti, musiche di Piero Canavera"}
{"id": "2236215", "revid": "28592", "url": "https://it.wikipedia.org/wiki?curid=2236215", "title": "Baia dell'Ussuri", "text": ""}
{"id": "2236217", "revid": "110157", "url": "https://it.wikipedia.org/wiki?curid=2236217", "title": "Lagonda", "text": "La Lagonda \u00e8 una casa automobilistica britannica costruttrice di automobili di lusso. Fondata nel 1906, \u00e8 rimasta indipendente fino al 1947, quando \u00e8 stata acquisita dalla Aston Martin.\nStoria.\nI primi anni.\n\u00c8 stata fondata nel 1906 a Staines, nel Surrey, dallo statunitense di origini scozzesi Wilbur Gunn (1859-1920), di professione cantante d'opera. Wilbur Gunn divenne cittadino britannico nel 1891, negli anni in cui lavorava come tecnico di motociclette e barche da competizione. Chiam\u00f2 la casa automobilistica dal nome del luogo di fondazione della sua citt\u00e0 natale, Springfield (Ohio), in lingua shawnee (in inglese questo luogo \u00e8 invece noto come \"Buck Creek\") che prendeva a sua volta il nome da un fiume nato dall'erosione dell'era glaciale. Il luogo ha importanza storica anche come parte del trattato di Easton tra le trib\u00f9 Shawnee e i britannici, che fu firmato durante la Guerra franco-indiana.\nWilbur Gunn costru\u00ec inizialmente motociclette nel giardino della propria casa, che si trovava a Staines, veicoli che ottennero vittorie in Gran Premi come il Londra-Edimburgo del 1905. Nel 1904 pass\u00f2 ai tricicli a motore per poi fondare, nel 1906, la casa automobilistica Lagonda. Nel 1907 costru\u00ec la prima automobile, la Lagonda 20\u00a0HP, 6 cilindri, torpedo, che vinse la Mosca\u2013San Pietroburgo del 1910. Nel 1913 venne introdotta una piccola autovettura, la Lagonda 11.1, con motore 4 cilindri da 1099\u00a0cm\u00b3, che inizi\u00f2 a montare, dal 1914, una barra Panhard e una monoscocca rivettata oltre che un freno a mano \"fly-off\", come sulle auto da competizione dell'epoca, con l'obiettivo di fornire partenze veloci da semaforo.\nDurante la prima guerra mondiale, con la conversione dell'industria britannica a forniture belliche, la Lagonda produsse bombe per artiglieria. Dopo la fine della guerra fu ripristinata la produzione della 11.1, che ora aveva installato un impianto elettrico standard. Quest'ultimo fu confermato sulla successiva Lagonda 11.9, che aveva un motore da 1421\u00a0cm\u00b3 pi\u00f9 grande e che usc\u00ec di produzione nel 1923, e sulla Lagonda 12/24, che venne prodotta dal 1924 al 1925.\nIl periodo interbellico.\nDopo la morte di Gunn nel 1920 il progettista Arthur Davidson, proveniente dalla Lea-Francis, progett\u00f2 la Lagonda 14/60, che fiss\u00f2 lo standard tecnico successivo delle automobili Lagonda. La 14/60 era una turismo da 2 litri presentata al Salone di Londra del 1925. Montava un motore bialbero 4 cilindri da 1954\u00a0cm\u00b3 e camere di combustione emisferiche. Dotata di frizione monodisco, cambio a 4 marce e freni su tutte le ruote, caratteristiche non comuni all'epoca, era penalizzata da un motore fiacco rispetto ai propulsori montati sulle concorrenti, come le Ballot e le OM. Con la versione sportiva della Lagonda 14/60, che venne chiamata \"2 Litre Speed Model\", il problema del motore fu risolto grazie a un rapporto di compressione aumentato.\nQuesta vettura, disponibile con carrozzeria 4 posti ad ala, berlina e coup\u00e9, aveva una tenuta di strada sicura e una frenata potente. Grazie a queste caratteristiche poteva rivaleggiare con la pi\u00f9 potente Bentley 3 Litre. Nel 1927 la casa introdusse, su un telaio allungato della 14/60, il modello Lagonda 16/65, con motore a 6 cilindri di 2.389\u00a0cm\u00b3. Nel 1929 il motore della 16/65 fu portato a 2.692\u00a0cm\u00b3 rivelando la validit\u00e0 del progetto del telaio. Perci\u00f2 nel 1933 un gruppo di piloti dilettanti chiese al proprietario della casa, il generale Metcalfe, di realizzare una vettura 4,5 litri sul telaio della Lagonda 3-Litre del 1928. L'accordo fall\u00ec ma la chiusura della fabbrica delle Invicta liber\u00f2 dei motori Meadows di 4,5 litri, che vennero destinati alle nuove Lagonda. La casa battezz\u00f2 il modello Lagonda 4.5-Litre.\nLa prima versione della 4.5-Litre, a cui fu dato il nome di M45, si dimostr\u00f2 una vettura valida, superava i 150 km/h, era molto maneggevole e aveva una frenata potente. Molte qualit\u00e0 devono esse attribuite al motore Meadows 6 cilindri, 4493\u00a0cm\u00b3, con 130 CV di potenza, 4 cuscinetti di banco, valvole in testa, 2 carburatori SU e accensione a magnete; disponeva di un'ottima elasticit\u00e0 dovuta alla coppia motrice di 27,6 kgm a 2300 giri/min. Al Tourist Trophy del 1934 delle 4.5-Litre versione M45, preparate da Arthur Fox, affrontarono delle Bentley 3\u00bd Litre. Al traguardo la Bentley fu seconda (1\u00b0 una MG N-Type) ma il valore della Lagonda condotta da Brian Lewis emerse chiaramente.\nDopo il Tourist Trophy venne lanciata la M45 \"Rapide\", con le migliorie apportate da Fox, passo accorciato di 135 mm, freni Girling, uno sterzo pi\u00f9 diretto, un dispositivo a ruota libera (accessorio di moda nel periodo) e potenza portata a 150 CV. Tutto ci\u00f2 a un sovrapprezzo di 1.000\u00a0sterline. In questi anni la casa lanci\u00f2 la Lagonda Rapier, piccolo modello che usc\u00ec nel 1934 con un motore 1104\u00a0cm\u00b3 e un cambio semiautomatico. Rimase in produzione fino al 1935 ma altri esemplari furono prodotti su licenza fino al 1938 dall'azienda \"David Napier and Son of Hammersmith, London\".\nNel 1935 la morte del generale Metcalfe e l'imposizione del governo del limite di velocit\u00e0 di 30\u00a0MPH (48\u00a0km/h) provocarono una grave crisi che port\u00f2 al fallimento della Lagonda. Mentre il curatore fallimentare Alan P. Good cercava compratori, Arthur Fox acquist\u00f2 la migliore \"Rapide\" dalla Lagonda, la iscrisse alla 24 Ore di Le Mans, e la affid\u00f2 ai piloti John Hindmarsh e Louis Fontes. Dopo un incidente e una lotta serrata con l'Alfa Romeo 8C di Henri Stoffel e Pierre Louis-Dreyfus, la rossa Lagonda tagli\u00f2 per prima il traguardo dopo alla media di .\nAltro modello prodotto in questi anni fu la Lagonda 16/80, autovettura di lusso prodotta dal 1932 al 1934 in 261 esemplari. Fu l'unico modello Lagonda con montato un motore della Crossley Motors, con cui il marchio britannico aveva stipulato un accordo commerciale. Il motore fu per\u00f2 modificato dalla Lagonda adattandolo alle specifiche tecniche della casa. Il modello fu ritirato dal mercato dopo soli due anni per le difficolt\u00e0 finanziarie che colpirono la Lagonda in quegli anni.\nDi questo periodo fu anche la Lagonda 3.5-Litre, prodotta dal 1934 al 1935 in 81 esemplari. Dai primi esemplari della Lagonda 3-Litre del 1928, sua antenata, eredit\u00f2 il telaio, che era lo stesso utilizzato sulla Lagonda 14/60 versione \"2 Litre Speed Model\". Poi, quando la 3-Litre cambi\u00f2 il telaio, quest'ultimo fu adottato anche dalla 3.5-Litre. \nAlan Good trov\u00f2 dei compratori, tra cui Dick Watney (ex Rootes) e Walter Owen Bentley, da poco svincolatosi dalla Rolls-Royce. Bentley si concentr\u00f2 sull'aggiornamento della Lagonda M45 affidando la produzione della carrozzeria della nuova versione a Frank Feeley. Nel settembre 1935 venne presentata la 4-Litre versione LG45. Questa differiva dalla M45 Rapide per la 3\u00aa e 4\u00aa marcia sincronizzata, ammortizzatori idraulici, ruote pi\u00f9 piccole, pneumatici pi\u00f9 morbidi e sterzo pi\u00f9 pesante e demoltiplicato rispetto al precedente.\nFeeley realizz\u00f2 anche la carrozzeria della LG45 \"Rapide\", che entr\u00f2 in produzione nel 1937. La vettura era una cabriolet 4 posti con parafanghi di tipo motociclistico, tubi di scappamento esterni, coda arrotondata e rastremata e una capote di tessuto elegante e funzionale. L'auto era molto veloce per l'epoca, sfiorava i 175\u00a0km/h e raggiungeva gli 80\u00a0km/h da ferma in 9,4\u00a0secondi.\nSulle LG45 venne montato un motore migliorato da Bentley affinch\u00e9 raggiungessero le 100\u00a0MPH (169\u00a0km/h). Queste modifiche, che includevano un nuovo condotto di aspirazione e un volano alleggerito, furono approvate da Meadows. Per tale motivo questi motori diventarono noti come \"Sanction\" (\"to sanction\" in italiano significa \"approvare\"). Bentley progett\u00f2 anche un nuovo cambio a leva centrale per la LG45 con la 2\u00aa-3\u00aa-4\u00aa marcia sincronizzate.\nNel 1938 al salone di Londra venne presentata la Lagonda V12. Il motore progettato da Walter Owen Bentley, in grado di produrre 160\u00a0CV a 5500\u00a0giri/min., aveva tuttavia una coppia motrice inferiore a quella del Meadows 6 cilindri. Ci\u00f2 era dovuto alla concezione antiquata dello stesso. La velocit\u00e0 massima sfiorava i 175\u00a0km/h. La vettura si dimostr\u00f2 raffinata nella linea e veloce ma il cambio e lo sterzo furono criticati per la loro scarsa manovrabilit\u00e0.\nQuesta dote velocistica venne confermata nel 1939 a Brooklands dove un prototipo aerodinamico riusc\u00ec a percorrere in un'ora 163\u00a0km, nonostante una sosta per una foratura, con giro finale a 174\u00a0km/h e 193\u00a0km/h di velocit\u00e0 massima. Alla 24 ore di Le Mans del 1939 vennero iscritte 2 vetture alleggerite e ben carburate che non andarono oltre il 3\u00ba e 4\u00ba posto finali per una serie di imprevisti.\nNell'orbita Aston Martin.\nLa societ\u00e0 fu acquistata nel 1948 da David Brown dell'omonima azienda di famiglia David Brown Ltd., integrata successivamente nella Aston Martin, gi\u00e0 acquistata da Brown 1947. Nel 1947, Brown vide un annuncio sul \"The Times\", dove offrivano la vendita di un business in ambito motoristico di lusso. Brown acquist\u00f2 la Aston Martin per 20.500\u00a0sterline e l'anno successivo la Lagonda per 52.500, seguite dalla Tickford nel 1955.Tickford era infatti la carrozzeria maggiormente usata dalla Aston Martin e dalla Lagonda. La Aston Martin venne trasferita presso la carrozzeria Tickford di Newport Pagnell. Il sito produttivo era in Tickford Street (sede che rimase tale fino all'arrivo, decenni dopo, della propriet\u00e0 Ford, che spost\u00f2 la produzione della Aston Martin DB7 a Bloxham e poi a Gaydon per la Aston Martin DB9 e la Aston Martin DBS).\nLa serie di vetture Aston Martin con sigla \"DB\" incluse la DB2, la DB3, la DB4, la DB5 (famosa per essere stata l'auto di James Bond), la DB6, la DB7, la DB9 e la DBS (quest'ultima presente nel film \"Agente 007 - Al servizio segreto di Sua Maest\u00e0\" e nella serie televisiva \"Attenti a quei due\"), richiamava le iniziali di David Brown. Ironicamente, mentre fu alla testa della Aston Martin, come auto personale, David Brown usava un prodotto rivale, una Jaguar XJ Series I.\nI primi due modelli Lagonda prodotta dall'ingresso nell'orbita Aston Martin furono la Lagonda 2.6-Litre e la Lagonda 3-Litre del 1953, con quest'ultima che richiamava un nome storico per la Lagonda, che furono prodotti, rispettivamente, dal 1948 al 1953 e dal 1953 al 1958. Il terzo e ultimo modello con marchio Lagonda prodotto dalla Aston Martin in questi decenni fu la Lagonda Rapide, realizzata dal 1961 al 1964. Il modello era una GT 4 porte basata sulla Aston Martin DB4. Era dotata di motore 4 litri 6 cilindri in linea, di sospensioni posteriori De Dion, 4 dischi e un cambio automatico Borg&amp;Warner a 3 marce come \"optional\". La carrozzeria, che era realizzata con il metodo Touring Superleggera, univa alla parte posteriore di una DB4 una calandra simile a quella delle Edsel. La Aston Martin e la Lagonda vennero successivamente acquistate nel 1972 dalla Company Developments Limited per sole 100\u00a0sterline, a causa dell'insolvenza della Aston Martin. Il nome della carrozzeria Tickford scomparve poi nel 1981 dopo una crisi iniziata alla fine degli anni cinquanta.\nTra il 1976 e il 1989 la Aston Martin rispolver\u00f2 il nome \"Lagonda\" realizzando, sotto il marchio \"Aston Martin\", il modello chiamato Aston Martin Lagonda, una berlina di lusso con carrozzeria in alluminio lunga pi\u00f9 di 5 metri con motore V8 di da 320 CV. La nuova berlina suscit\u00f2 scalpore per la linea, per la modernit\u00e0 degli interni (comunque rifiniti con materiali di lusso, come pelle Connolly e legno pregiato) e per la sofisticatezza tecnica: sfiorando dei pulsanti montati accanto al volante con sensori, tecnica adottata per l'impianto Hi-Fi, il televisore, i comandi del climatizzatore e tutti i pulsanti funzionali. La strumentazione disponeva di indicazioni a LED e monitor. Le soluzioni avveniristiche non incontrarono il grande favore del pubblico in Europa n\u00e9 negli Stati Uniti (dove la commercializzazione inizi\u00f2 nel 1982), che preferiva vetture pi\u00f9 classiche, ma ebbero un buon riscontro in Medio Oriente, che divenne il principale mercato d'esportazione.\nNel settembre 2008 fu comunicata l'intenzione di riattivare il marchio \"Lagonda\", che avrebbe dovuto essere indipendente rispetto a quello \"Aston Martin\" dato che si sarebbe occupato di settori di mercato differenti. Nel 2009 la Aston Martin ha presentato presso il salone di Ginevra una nuova concept car della Lagonda in versione SUV, chiamata Aston Martin Lagonda SUV, per commemorare il 100\u00ba anniversario della 1\u00aa auto Lagonda mai costruita, la 20\u00a0HP. La Lagonda SUV era costruita su di una piattaforma derivata dal Mercedes-Benz Classe G mentre il propulsore, sempre di origine tedesca, era un V12 da 6.0\u00a0litri. Il modello montava anche ruote da 22 pollici.\nIn seguito, per riattivare il marchio, fu realizzato in serie un altro tipo di vettura, la Lagonda Taraf, un'auto di lusso svelata a Dubai nel 2014. Il modello, limitato a 200 unit\u00e0, era stato pensato per il solo mercato mediorientale, ma fu poi disponibile anche nel Regno Unito per 696.000\u00a0sterline. Disegnata da Marek Reichman e basata sulla stessa piattaforma VH della Aston Martin Rapide, era equipaggiata con un propulsore V12 6.0 dalla potenza di 600\u00a0CV gestito da un cambio automatico ad otto rapporti. Ci\u00f2 permetteva un'accelerazione da 0 a 100\u00a0km/h in 4,2\u00a0secondi.. Il nome \"Taraf\" si pu\u00f2 tradurre in arabo come \"il massimo del lusso\"."}
{"id": "2236218", "revid": "697352", "url": "https://it.wikipedia.org/wiki?curid=2236218", "title": "Alegria", "text": ""}
{"id": "2236219", "revid": "729019", "url": "https://it.wikipedia.org/wiki?curid=2236219", "title": "Battaglia di Les Clouzeaux", "text": "La battaglia di Les Clouzeaux \u00e8 stata una battaglia della Prima guerra di Vandea combattuta il 20 marzo 1794 a Les Clouzeaux.\nLa battaglia.\nIl 20 marzo, la colonna del generale Nicolas Haxo si scontr\u00f2 con le truppe vandeane di Fran\u00e7ois Charette. Ossessionato dalla distruzione dell'esercito di Charette, Haxo, sottovalutando la forza del suo avversario, si era presentato con una debole avanguardia a Les Clouzeaux, citt\u00e0 ancora salva dalle colonne infernali.\nHaxo aveva messo in fuga tutti i piccoli gruppi di vandeani che andava incontrando sul suo cammino e credeva che Charette fosse nei boschi attorno alla citt\u00e0. Charette invece voleva tenere la citt\u00e0, e schier\u00f2 le sue truppe fuori di essa, davanti all'esercito repubblicano, barricata in una chiesa fuori citt\u00e0. I dragoni repubblicani caricarono per primi l'avanguardia vandeana comandata da Joly. Erano sul punto di farla ripiegare quando la cavalleria vandeana li attacc\u00f2 su un lato, i dragoni allora si diedero alla fuga, gettando nel panico la fanteria repubblicana, alla fine tutto il piccolo esercito repubblicano and\u00f2 in rotta.\nDurante la fuga Haxo ferito nel combattimento ad un braccio venne abbandonato anche dal suo cavallo che lo disarcion\u00f2, dovendo quindi scappare a piedi venne facilmente raggiunto dalla cavalleria vandeana e mor\u00ec durante lo scontro. Non si sanno le circostanze esatte della sua morte, la tesi pi\u00f9 accreditata \u00e8 che sia morto dopo aver tentato di resistere ai cavalieri vandeani, tanto che Charette comment\u00f2 cos\u00ec la sua morte: \u00abquale danno avere ucciso un uomo cos\u00ec coraggioso\u00bb. Ma il generale Turreau per giustificare il mancato supporto ad Haxo sostenne che si suicid\u00f2 per non aver cadere in mano nemica."}
{"id": "2236222", "revid": "287204", "url": "https://it.wikipedia.org/wiki?curid=2236222", "title": "Fortini", "text": ""}
{"id": "2236224", "revid": "785863", "url": "https://it.wikipedia.org/wiki?curid=2236224", "title": "Negaduck", "text": ""}
{"id": "2236225", "revid": "729019", "url": "https://it.wikipedia.org/wiki?curid=2236225", "title": "Alegria (Cebu)", "text": "Alegr\u00eca \u00e8 una municipalit\u00e0 di Quarta classe delle Filippine, situata nella Provincia di Cebu, nella Regione del Visayas Centrale.\nAlegr\u00eca \u00e8 formata da 9 baranggay:"}
{"id": "2236230", "revid": "1442080", "url": "https://it.wikipedia.org/wiki?curid=2236230", "title": "Elemicina", "text": "L'elemicina \u00e8 un composto aromatico presente principalmente nella noce moscata, \u00e8 tossico e pu\u00f2 dare allucinazioni pertanto si tratta di una sostanza antinutrizionale.\nLe fonti principali della sostanza sono gli olii essenziali di noce moscata e di \"Canarium luzonicum\"."}
{"id": "2236231", "revid": "599013", "url": "https://it.wikipedia.org/wiki?curid=2236231", "title": "Premi C\u00e9sar 1984", "text": "La cerimonia di premiazione della 9\u00aa edizione dei Premi C\u00e9sar si \u00e8 svolta il 3 marzo 1984 al Th\u00e9\u00e2tre de l'Empire di Parigi. \u00c8 stata presieduta da Gene Kelly e presentata da Monica Vitti, Pierre Richard, Brigitte Fossey, Macha M\u00e9ryl e L\u00e9on Zitrone. \u00c8 stata trasmessa da Antenne 2.\nIl film che ha ottenuto il maggior numero di candidature (dodici) e di premi (cinque) \u00e8 stato \"Ciao amico\" (\"Tchao Pantin\") di Claude Berri.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2236234", "revid": "2132022", "url": "https://it.wikipedia.org/wiki?curid=2236234", "title": "Arola (Vico Equense)", "text": "Arola \u00e8 una delle tredici frazioni di Vico Equense, nella citt\u00e0 metropolitana di Napoli.\nPosizionata in una zona strategica, vanta una grande estensione demografica pur essendo soltanto una frazione.\nGeografia.\nPosizionata su una collina, \u00e8 collegata tramite strade secondarie alla costiera sorrentino-amalfitana attraverso Piano di Sorrento tramite la strada forestale di Casa Nocillo e a Castellammare di Stabia seguendo la strada principale e tramite la galleria di Seiano. Gli antichi sentieri di via Grottelle e dei Camaldoli (sentiero di Alberi che parte dalla torre del Calvaruso) collegano Arola a Meta di Sorrento; in particolare, il secondo connette questo casale con via Mirto, tratto dell'antichissima strada di epoca pre-romana (VI se. a. C.) denominata via Minervia (dal tempio alla dea Minerva sito alla punta Campanella) che collegava Nocera con Punta Campanella.\nLuoghi di interesse.\nArola vanta numerose zone di grande interesse paesaggistico:\nManifestazioni culturali e gastronomiche.\nI percorsi sentieristici del casale di Arola permettono di apprezzare esempi di selciato originale in pietra calcarea in buono stato di conservazione (i.e. sentiero di via Grottelle che conduce a Meta di Sorrento; via Tuoro; laterale privata di via Buonocore, parte terminale di via Aiello) di architettura rurale ed, in particolare, manufatti rurali con le tipiche volte estradossate (anche dette \"a botte\") costruite in lapillo battuto; antichissime vere di cisterne e pozzi; portali sette- ed ottocenteschi in pietra vesuviana e/o piperno con le datazioni scolpite sulle chiavi di volta; antichi frantoi e vecchie calcare. \nCon scadenza biennale si tiene un Certamen leopardiano nell'ambito di convegno ed associato Reading dedicati al poeta recanatese e promossi dell'associazione culturale Parola all'Eremo. \nte \nLa \"sagra del riavulillo\" si tiene ad Arola ogni anno a inizio agosto. Durante questa festa i visitatori possono degustare il riavulillo (formaggio tipico arolese, con all'interno un'oliva e un peperoncino piccante, donde il nome, che nel dialetto locale significa \"diavoletto\" [con il fenomeno fonetico d&gt;r]) e tanti altri prodotti tipici di Arola come il provolone del monaco (formaggio leggermente piccante, il cui nome \u00e8 dovuto alla secolare presenza del monastero camaldolese di Astapiana) e la porchetta.\nDurante la sagra (che dura in tutto tre giorni) si possono anche ammirare oggetti dell'artigianato arolese. La sagra coinvolge adulti, anziani e bambini che vengono intrattenuti ogni sera da gruppi di cantanti che si esibiscono sul sagrato della chiesa di S. Antonino (dove si svolge la sagra)."}
{"id": "2236237", "revid": "767487", "url": "https://it.wikipedia.org/wiki?curid=2236237", "title": "Aloguinsan", "text": "Aloguinsan \u00e8 una municipalit\u00e0 di Quarta classe delle Filippine, situata nella Provincia di Cebu, nella Regione del Visayas Centrale.\nAloguinsan \u00e8 formata da 15 baranggay:"}
{"id": "2236239", "revid": "22356", "url": "https://it.wikipedia.org/wiki?curid=2236239", "title": "Eldeceeon rolfei", "text": "L'eldeceeon (Eldeceeon rolfei) \u00e8 un vertebrato estinto appartenente ai rettiliomorfi. Visse nel Carbonifero inferiore (circa 335 milioni di anni fa), e i suoi resti sono stati rinvenuti nel giacimento di East Kirkton, in Scozia.\nDescrizione.\nL'aspetto di questo animale doveva essere quello di una lucertola particolarmente robusta, con un grosso cranio e forti zampe poste ai lati del corpo. Il corpo era compatto e piuttosto corto, mentre il cranio, lungo oltre tre centimetri, era dotato di incisura otica e nella forma generale assomigliava abbastanza a quello dell'antracosauro primitivo \"Eoherpeton\". Le costole erano presenti solo nella met\u00e0 anteriore del corpo (caso unico nei vertebrati tranne i mammiferi), mentre la coda era lunga e robusta. In totale, la lunghezza del corpo doveva aggirarsi su 35 centimetri.\nClassificazione.\nDescritto per la prima volta nel 1994 sulla base di due esemplari fossili, questo animale \u00e8 stato classificato nel gruppo degli antracosauri, vertebrati terrestri primitivi dall'aspetto simile a quello degli anfibi ma con caratteristiche che preannunciano i rettili. Tuttavia non \u00e8 chiaro a quale sottordine appartenesse \"Eldeceeon\", a causa di una combinazione di caratteristiche che rende difficile l'attribuzione di questa specie. Sono state riscontrate somiglianze superficiali con l'antracosauro primitivo \"Eoherpeton\". Un altro antracosauro rinvenuto nel giacimento di East Kirkton \u00e8 \"Silvanerpeton\".\nStile di vita.\n\u00c8 probabile che l'eldeceeon si comportasse in modo molto simile a quello delle lucertole; probabilmente era un animale ben adatto a vivere in un habitat terrestre; ci\u00f2 sarebbe confermato da alcune caratteristiche dello scheletro assiale e degli arti. La presenza di un'incisura otica, inoltre, fa supporre l'esistenza di un timpano adatto a percepire suoni aerei ad alta frequenza."}
{"id": "2236244", "revid": "318966", "url": "https://it.wikipedia.org/wiki?curid=2236244", "title": "Lueghi", "text": ""}
{"id": "2236245", "revid": "98720", "url": "https://it.wikipedia.org/wiki?curid=2236245", "title": "Teoria delle Stringhe", "text": ""}
{"id": "2236250", "revid": "767487", "url": "https://it.wikipedia.org/wiki?curid=2236250", "title": "Cloudina", "text": "Cloudina \u00e8 un genere di organismi estinti dalle incerte affinit\u00e0, i cui fossili si rinvengono in terreni che risalgono all'Ediacarano e al Cambriano basale (560\u00a0\u2013 530 milioni di anni fa) in gran parte del mondo.\nDescrizione.\nI fossili rappresentano piccole strutture coniche costituite da \u201cimbuti\u201d infilati l'uno nell'altro. Questi fossili sono di dimensioni variabili, con un diametro compreso tra 0,3 e 6,5 millimetri, e una lunghezza compresa tra 8 e 15 millimetri. Gli imbuti sono costituiti da calcite, ma la composizione minerale originaria rimane sconosciuta. Le pareti del tubo hanno uno spessore compreso tra gli 8 e i 50 micrometri (generalmente tra i 10 e i 25). Ricostruzioni dettagliate in tre dimensioni hanno dimostrato che questi tubi avevano una base aperta, ed \u00e8 possibile che fossero flessibili. L'aspetto dell'organismo che ha costruito questi tubi, in ogni caso, rimane ignoto.\nDistribuzione e habitat.\nI cloudinidi hanno una distribuzione geografica molto ampia e sono particolarmente abbondanti in alcuni depositi fossiliferi. \u00c8 curioso notare come questi fossili non appaiano mai negli stessi livelli che contengono la fauna di Ediacara, costituita da organismi a corpo molle; il fatto che alcune sequenze di strati contengano cloudinidi e fauna di Ediacara in livelli alternati, per\u00f2, suggerisce che questi gruppi avessero differenti habitat. \u00c8 stato suggerito che \"Cloudina\" vivesse in strati costituiti da microrganismi, e che costruisse nuovi coni per evitare di rimanere seppellito dai nuovi microbi. In ogni caso, non \u00e8 stato rinvenuto alcun esemplare sepolto in questo tipo di sedimenti, e non \u00e8 quindi possibile determinare con certezza il modo di vita.\nClassificazione.\nLa classificazione dei cloudinidi non \u00e8 chiara. Inizialmente considerati esseri vermiformi, affini agli anellidi policheti, questi organismi sono stati in seguito avvicinati agli cnidari (a causa delle strutture simili a coralli). Attualmente vi sono alcuni studiosi che li considerano vermi policheti, mentre altri non propongono un raggruppamento in nessuno dei grandi gruppi noti. Altri studiosi, in passato, li hanno avvicinati al misterioso gruppo degli archeociatidi.\nImportanza paleontologica.\nI cloudinidi sono importanti nella storia dell'evoluzione degli animali: sono tra i primi e i pi\u00f9 abbondanti fossili di quel complesso noto come \u201cpiccola fauna dura\u201d, con scheletri mineralizzati, e quindi vengono spesso inseriti nel dibattito riguardante il perch\u00e9 si siano originate strutture rigide nel tardo Ediacarano. Una risposta plausibile a questo problema vede i gusci come una difesa contro i predatori: alcuni esemplari di \"Cloudina\", infatti, portano i segni di molteplici attacchi; ci\u00f2 suggerirebbe che l'organismo sia sopravvissuto almeno ad alcuni di questi attacchi. \u00c8 interessante notare come i fossili di \"Sinotubulites\", un organismo che viene spesso rinvenuto negli stessi giacimenti di \"Cloudina\", non presentino segni di predazione; forse i predatori dell'Ediacarano attaccavano gi\u00e0 in maniera selettiva; inoltre, questa \u201ccorsa alle armi\u201d evolutiva \u00e8 comunemente citata come una delle cause dell'esplosione del Cambriano, in cui la vita animale si diversific\u00f2 moltissimo."}
{"id": "2236251", "revid": "287204", "url": "https://it.wikipedia.org/wiki?curid=2236251", "title": "Argao", "text": "Argao \u00e8 una municipalit\u00e0 di Prima classe delle Filippine, situata nella Provincia di Cebu, nella Regione del Visayas Centrale.\nArgao \u00e8 formata da 45 baranggay:"}
{"id": "2236252", "revid": "110157", "url": "https://it.wikipedia.org/wiki?curid=2236252", "title": "All-Time Greatest Hits (Barry White)", "text": "All-Time Greatest Hits \u00e8 un greatest hits del cantante statunitense Barry White, pubblicato nel 1994 dalla Mercury Records/Universal Music Group."}
{"id": "2236253", "revid": "834", "url": "https://it.wikipedia.org/wiki?curid=2236253", "title": "Worldshift", "text": ""}
{"id": "2236254", "revid": "1590006", "url": "https://it.wikipedia.org/wiki?curid=2236254", "title": "Francesco Zaltron", "text": "Biografia.\nInquadrato come sottotenente degli alpini, dopo l'8 settembre 1943, si nasconde a Thiene e comincia l'attivit\u00e0 partigiana. Nella primavera del 1944 costituisce la Brigata \"Granezza\" della quale diventa comandante, si mette poi alla testa della brigata \"Mazzini\" sull'Altopiano dei Sette Comuni, facendo parte della Divisione Alpina Monte Ortigara, delle Fiamme Verdi, comandata da Giacomo Chilesotti.\nViene infine catturato e giustiziato.\nOnorificenze.\nMarano Vicentino, paese natale, gli ha dedicato la piazza principale. Una lapide a Rovereto lo ricorda insieme a Guido Rampini, Otello Pighin, Bruno Pasino, Teresio Olivelli, Bernardo Castagneri, Bruno Bocconi e Francesco Besso."}
{"id": "2236257", "revid": "599013", "url": "https://it.wikipedia.org/wiki?curid=2236257", "title": "The Icon Is Love", "text": "The Icon Is Love \u00e8 il diciannovesimo album del cantante statunitense Barry White, pubblicato nel 1994 dalla A&amp;M Records.\nStoria.\nL'album rappresent\u00f2 per Barry White un grande ritorno sia dal punto di vista della critica che da quello del pubblico, e divenne senza dubbio il suo album di maggior successo dal suo periodo d'oro negli anni '70. \"The Icon Is Love\" fu il settimo album di White a raggiungere la vetta della classifica R&amp;B, e la sua posizione al #20 della Billboard 200 il pi\u00f9 alto piazzamento in questa classifica dal 1977. Fu anche il primo album di White in sedici anni a entrare nella top 50 della Official Albums Chart. Allo stesso modo, anche il primo singolo \"Practice What You Preach\" fu la pi\u00f9 grande hit di White dal 1977, anno di \"It's Ecstasy When You Lay Down Next to Me\", sia nella classifica R&amp;B che in quella Pop.\nLa produzione dell'album fu condivisa con varie personalit\u00e0 come Gerald Levert, Jack Perry, Tony Nicholas and Chuckii Booker. \"The Icon Is Love\" include anche due brani (\"I Only Want to Be with You\" and \"Come On\") prodotti da Jimmy Jam and Terry Lewis e registrati nei loro Flyte Tyme Studios in Minnesota, che sono le sole due tracce mai registrate da Barry White in cui egli non sia presente neanche a livello di coproduzione. L'album contiene un remix di \"Super Lover\", dall'album di White del 1989 \"The Man Is Back!\", come bonus track.\n\"The Icon Is Love\" \u00e8 stato il primo album di White dagli anni '70 a raccogliere un'acclamazione generale da parte della critica sia in termini di qualit\u00e0 del materiale, sia per quanto concerne i suoi standard di produzione contemporanea e di sound. L'album vinse il Soul Train Music Award per il miglior album maschile R&amp;B/Soul nel 1995, e nel 1996 ricevette una nomination per il Grammy Award nella categoria Miglior Album R&amp;B, venendo tuttavia sconfitto da \"CrazySexyCool\" delle TLC. la sua reputazione dall'epoca della sua pubblicazione \u00e8 cresciuta negli anni ed \u00e8 generalmente citato come il prodotto migliore del periodo pi\u00f9 tardo della carriera dell'artista."}
{"id": "2236265", "revid": "1876278", "url": "https://it.wikipedia.org/wiki?curid=2236265", "title": "Ugo Guidi", "text": "Biografia.\nUgo Guidi nacque a Montiscendi di Pietrasanta (ma afferm\u00f2 sempre di essere nato a Querceta) il 14 settembre del 1912. La perdita del padre durante la Prima guerra mondiale contribu\u00ec a rendere riservato e chiuso il suo carattere e fece s\u00ec che lo scultore si legasse molto alla madre: la presenza femminile \u00e8 sempre costante nella sua arte.\nDopo aver frequentato l'Istituto d'arte di Pietrasanta si iscrisse all'Accademia di Belle Arti di Carrara, dove studi\u00f2 sotto la guida di Arturo Dazzi, che fu il suo pi\u00f9 importante maestro, e si diplom\u00f2 nel 1936. L'anno successivo partecip\u00f2 al Premio Dervill\u00e9, che si teneva ogni anno a Carrara: il primo premio veniva assegnato all'artista che avesse riscosso i pareri positivi di una giuria selezionata. Guidi, davanti a una giuria composta dal suo maestro Arturo Dazzi e da Gianni Vagnetti, Giulio Marchetti e Carlo Rivalta riusc\u00ec a conquistare il premio presentando il suo \"San Giovannino\", attualmente conservato all'Accademia di Belle Arti di Carrara. La vittoria del Premio Dervill\u00e9 apr\u00ec a Ugo Guidi le porte di una carriera ricca di successi.\nSubito dopo il termine degli studi divent\u00f2 assistente di Arturo Dazzi e cominci\u00f2 a insegnare all'Accademia di Carrara. Rimase assistente per tutta la sua vita, perch\u00e9 quando gli si present\u00f2 l'occasione di ottenere una cattedra sua, nel 1948, rifiut\u00f2 in quanto avrebbe dovuto lasciare la sua terra per trasferirsi in Sicilia. Ugo Guidi era per\u00f2 troppo legato a Carrara e a Forte dei Marmi per prendere in considerazione un cambiamento cos\u00ec radicale nella sua vita. Inoltre, l'Accademia carrarese era per Guidi un punto di riferimento importante.\nNel 1940 l'artista spos\u00f2 Giuliana Iacometti, che gli diede due figli: Vittorio nel 1944 e Fabrizio nel 1952. Il matrimonio e la nascita dei figli furono gli eventi pi\u00f9 importanti della vita dello scultore, tanto che il tema della donna e quello della maternit\u00e0 ricorrono spesso nella sua produzione. Nel frattempo cominci\u00f2 a partecipare a manifestazioni e a mostre in giro per l'Italia: nel 1943 Guidi fu a Verona per il premio di scultura (il primo concorso a cui partecip\u00f2 dopo la vittoria al Premio Dervill\u00e9) mentre nel 1948 prese parte al Gran Premio Internazionale di Forte dei Marmi.\nUna grande occasione per far conoscere la sua arte agli ambienti culturali che contavano all'epoca gli si present\u00f2 nel 1956, quando ebbe modo di organizzare la sua prima mostra personale, all'et\u00e0 di quarantaquattro anni. Infatti due anni prima, lo scultore aveva stretto amicizia con il pittore futurista Ottone Rosai e con il critico Piero Santi: i due lo convinsero nel 1956 a esporre le sue opere a Firenze, alla Galleria \"La Strozzina\". La mostra, dove Guidi espose le opere che aveva realizzato fino a quell'anno, comprese quelle giovanili, fu presentata proprio da Piero Santi.\nLa mostra di Firenze lanci\u00f2 Ugo Guidi verso il successo nazionale e fu per lui l'inizio di un percorso che lo port\u00f2 a esporre in tutta Italia: lo stesso anno fu a Roma, torn\u00f2 poi nel 1958 a Firenze alla Galleria L'Indiano (che da quel momento divenne il suo luogo di esposizione preferito) ed espose nella sua Forte dei Marmi nel 1960. Negli anni successivi alcune sue mostre furono organizzate anche a Torino, a Milano, a Parma, a Modena, a Carrara, a Ravenna.\nNel frattempo la casa-atelier di Ugo Guidi a Vittoria Apuana, frazione di Forte dei Marmi, era diventata luogo di frequentazioni colte: lo scultore infatti ebbe modo di diventare amico di molte personalit\u00e0 della cultura, dell'arte e della letteratura di met\u00e0 Novecento. Tra i migliori amici di Ugo Guidi, che spesso si ritrovavano nella sua casa distante poche decine di metri dal mare, figuravano Ardengo Soffici, il quale present\u00f2 alcune sue esposizioni, Achille Funi, che fu uno dei suoi amici pi\u00f9 cari, Alfonso Gatto, che fu anche presente alla prima mostra del 1956, Ernesto Treccani, Mino Maccari, Carlo Carr\u00e0, Antonio Bueno, Raffaele e Magda De Grada, Giuseppe Migneco, Raffaele Carrieri, Arturo Puliti e altri.\nNel 1964 Guidi espose per la prima volta all'estero (a Monaco di Baviera), mentre nel 1965 si trasfer\u00ec a Firenze insieme ad Arturo Puliti e affitt\u00f2 uno studio in via Varlungo, ma la permanenza dur\u00f2 soltanto un anno: l'alluvione del 1966 infatti distrusse la quasi totalit\u00e0 delle opere conservate nello studio fiorentino. Intanto, l'artista continuava a esporre: partecip\u00f2 alle Biennali di Milano, alle Quadriennali di Roma, al Premio del Fiorino e alla Mostra Arte e Sport di Firenze, ai Concorsi Nazionali del Bronzetto di Padova e alle Biennali di Carrara. Partecip\u00f2 poi per due volte (nel 1969 e nel 1971) alle Biennali Internazionali di Arte e Sport di Madrid e alla Prima Mostra di Incisione e Litografia di Barcellona: queste tre esperienze, insieme a quella di Monaco di Baviera, furono le uniche all'estero.\nAnche lo sport fu uno dei temi preferiti da Ugo Guidi (in giovent\u00f9 giocava come portiere in una squadra di calcio, e in pi\u00f9 fu sempre tifoso del ): nel 1969 gli venne commissionato un monumento da collocare all'ingresso dello stadio di Forte dei Marmi, e Ugo Guidi realizz\u00f2 il \"Portiere\" in travertino, una delle sue opere pi\u00f9 famose. L'anno seguente lo scultore ricevette un'ulteriore importante commissione a tema sportivo da parte di Artemio Franchi, che in quel periodo ricopriva l'incarico di presidente della FIGC e che era diventato qualche tempo prima amico di Ugo Guidi. Franchi gli commission\u00f2 un monumento da collocare nel Centro Tecnico Federale della FIGC a Coverciano: dopo aver preso visione di alcuni bozzetti realizzati dall'artista, Franchi scelse quello che divent\u00f2 poi il monumento \"Calciatori\", realizzato nel 1974 e tuttora conservato a Coverciano.\nNel 1970 Ugo Guidi venne nominato Accademico Corrispondente dell'Accademia delle Arti del Disegno di Firenze, mentre nel 1974 gli venne diagnosticato un male incurabile che cominci\u00f2 a far sentire i suoi primi segni nel 1976. L'anno coincide inoltre con l'ultima opera fittile realizzata dall'artista, i \"Vincitori\", in seguito alla quale Guidi si dedic\u00f2 soltanto al disegno e alla pittura a tempera. L'ultima mostra fu organizzata nel 1977 nella Galleria \"La Vecchia Farmacia\" di Forte dei Marmi. Pochi giorni dopo l'inaugurazione dell'esposizione, il 10 luglio del 1977, Ugo Guidi mor\u00ec nella sua casa di Vittoria Apuana. Quest'ultima nel 2005 venne trasformata in un museo, il Museo Ugo Guidi, dove \u00e8 conservata gran parte della produzione dello scultore e dove \u00e8 possibile vedere i luoghi in cui l'artista viveva e lavorava.\nL'arte.\nL'arte di Ugo Guidi non \u00e8 riconducibile a un preciso movimento artistico: questo perch\u00e9, sebbene l'artista fosse al corrente delle novit\u00e0 dell'arte di met\u00e0 Novecento e le sue frequentazioni fossero di alto livello, cerc\u00f2 sempre di mantenere una linea indipendente, in accordo anche con il suo carattere schivo, mite e riservato.\nLa sua formazione avviene all'Accademia di Belle Arti di Carrara, dove cominci\u00f2 a imparare a raffigurare il reale: inizialmente le sue sculture si ispirano all'arte tardoantica e bizantina. Risalgono alla fine degli anni Trenta e agli inizi degli anni Quaranta alcune opere di stampo accademico come il \"San Giovannino\", la \"Capretta\" e il \"Maialino\" che denotano tutta l'abilit\u00e0 di Ugo Guidi nel rappresentare in modo veridico la realt\u00e0.\nL'artista per\u00f2 non si sente a suo agio all'interno dei canoni dell'accademia in quanto \u00e8 alla costante ricerca di una poetica pi\u00f9 arcaica e primitiva: per questo motivo abbandona quasi subito l'utilizzo del marmo di Carrara per scegliere materiali a lui pi\u00f9 congeniali come la pietra, il tufo, l'argilla. Questo anche perch\u00e9 tali materiali sono meno nobili del marmo e sono quindi in maggior sintonia con l'animo naturale dello scultore.\nCon il passare degli anni le figure di Ugo Guidi puntano sempre pi\u00f9 verso l'arcaico e il primitivo, con rielaborazioni della tradizione (in particolare, l'arte etrusca e l'arte romanica): bench\u00e9 l'arte di Ugo Guidi sia del tutto originale, rimane sempre molto ancorata alla tradizione. Inoltre, la sua versatilit\u00e0 gli permette di affrontare diversi temi: animali, ritratti, figure a cavallo, religione, sport, donne.\n\u00c8 degli inizi degli anni Cinquanta il ciclo dei \"mestieri\", con il quale Ugo Guidi evidenzia tutta la durezza dei tipici mestieri della riviera apuana (pescatori, tosatori, arrotini e altri). Le figure appena abbozzate, a significare la collettivit\u00e0 del lavoro e della fatica, ma le caratteristiche portanti dei mestieri vengono ben evidenziate. Inoltre, sempre negli anni Cinquanta, comincia a delinearsi la poetica di Ugo Guidi: lo scultore non rappresenta quello che vede, ma quello che prova. Esempi di opere realizzate in questo periodo sono \"Stella\" del 1954, la \"Figura seduta\" del 1956 e alcune opere a soggetto religioso eseguite tra il 1955 e il 1960. \u00c8 proprio attraverso la scultura religiosa (della quale aveva comunque dato gi\u00e0 un saggio in giovent\u00f9, eseguendo opere su commissione per alcune chiese) che Ugo Guidi si rivela uno scultore colto (i suoi temi sono tratti dai Vangeli, dalla Bibbia e dalle agiografie: uno dei suoi soggetti preferiti era la benedizione dei pani da parte di Santa Chiara) e profondo conoscitore della tradizione, dal momento che per realizzare le opere religiose si rif\u00e0 alla scultura romanica.\nSe negli anni Cinquanta i materiali preferiti da Ugo Guidi sono ancora il tufo e la pietra, a partire dagli anni Sessanta nella sua produzione il maggior rilievo verr\u00e0 assunto dalle terrecotte. A seguito del matrimonio inoltre, i temi della donna e della maternit\u00e0 assumono un ruolo di primo piano: la produzione di Ugo Guidi abbonda di donne ritratte nella loro quotidianit\u00e0 (donne che si pettinano, che si lavano, che si specchiano, che portano a spasso il cane), altro simbolo della semplicit\u00e0 d'animo dell'artista, e di madri (donne incinte o madri con il loro bambino). In realt\u00e0 il tema della maternit\u00e0 si era gi\u00e0 manifestato anche in opere precedenti, come l'\"Adolescente\" del 1948, che ritrae una ragazzina che porta una mano al grembo.\nUn'altra tematica importante per Ugo Guidi \u00e8 quella dello sport: protagonisti delle sculture e dei disegni di Guidi sono calciatori (il ruolo preferito dall'artista \u00e8 quello del portiere), ma anche tennisti, canottieri, pugili, ballerine, ciclisti, ginnasti. Ugo Guidi vuole sottolineare l'aspetto ludico e collettivo dello sport: per questo, i protagonisti delle sue opere a tema sportivo vengono appena accennati (a simboleggiare la prevalenza del gruppo e della squadra sul grande campione: lo scultore non ama le individualit\u00e0) e in certi casi (come nel monumento \"Calciatori\" di Coverciano) anche la competizione pi\u00f9 accanita pu\u00f2 essere occasione di correttezza, lealt\u00e0, rispetto dell'avversario e amicizia. Da non sottovalutare poi l'importanza che le figure a cavallo ricoprono nella poetica di Guidi: i cavalli e i cavalieri sono un modo per indagare tutti gli aspetti della realt\u00e0 e del carattere dell'uomo (e del cavallo). Significative in tal senso sono l'opera \"Cavallo imbizzarrito\" del 1963 e \"Cavallo vincitore\" del 1969.\nCon l'inizio degli anni Settanta, l'arte di Ugo Guidi punta sempre pi\u00f9 verso l'astrazione e la sua produzione \u00e8 dominata delle \"figure totem\" che caratterizzano l'ultima parte della carriera di Guidi. Le figure totem di Guidi, anticipate dall'opera \"Figura in ambiente\" del 1966 rappresentano il pieno raggiungimento di quegli ideali di arcaismo e di primitivit\u00e0 ricercati fin dagli anni dell'Accademia: le figure (il pi\u00f9 delle volte rappresentano figure umane) sono \"stilizzate\" all'estremo, vengono colti soltanto i tratti principali dei soggetti (una linea curva per delineare una bocca, un cerchio per un occhio, qualche filo per i capelli) e lo scultore dimostra di entrare in piena sintonia con la materia. Le figure totem per\u00f2 non sono mai del tutto astratte, perch\u00e9 esiste sempre un sottile filo che le lega alla realt\u00e0 e soprattutto alla tradizione, dal momento che le figure totem di Ugo Guidi si richiamano alle espressioni artistiche delle civilt\u00e0 antiche (come quella dei Liguri Apuani: le statue stele della Lunigiana sono state rivisitate diverse volte dallo scultore). Ma le figure totem volgono lo sguardo anche verso le prime produzioni di Guidi: molte di esse infatti sono\nricoperte di una soluzione di colore biancastro che ha lo scopo di conferire alla terracotta l'effetto del marmo. Le opere pi\u00f9 interessanti in tal senso sono la \"Figura totem\" del 1969, il ciclo di \"Donne totem\" degli anni 1970-1972 e la \"Figura totem con sole\" del 1974.\nGli ultimi anni della vita dello scultore sono caratterizzati da una produzione inquieta, espressione della sofferenza fisica e psichica dell'artista dal momento in cui gli viene diagnosticata la malattia che lo conduce poi alla scomparsa: nascono cos\u00ec opere come \"Figura ferita\" del 1974, attraverso la quale il dolore di Ugo Guidi viene simboleggiato dal rivolo di sangue che squarcia in due parti il blocco di marmo (realizzato in terracotta), il ciclo delle pitture del \"Grido\" degli anni 1976-1977, con figure urlanti e straziate dal dolore e infine \"Vincitori\" del 1976, l'ultima scultura di Guidi, che rappresenta la vittoria dell'artista contro tutti gli ostacoli.\nPer ricordare la figura di Ugo Guidi dal 2009 \u00e8 stato indetto il Premio Ugo Guidi, una rassegna artistica riservata ai giovani delle accademie d'arte italiane e straniere sotto la direzione artistica del responsabile scientifico del Museo Ugo Guidi, il dottor Lorenzo Belli."}
{"id": "2236266", "revid": "110157", "url": "https://it.wikipedia.org/wiki?curid=2236266", "title": "Staying Power (album Barry White)", "text": "Staying Power \u00e8 il ventesimo album del cantante statunitense Barry White, pubblicato nel 1999 dalla Private Music. Fu l'ultimo album di inediti della carriera di White.\nStoria.\n\"Staying Power\" contiene due duetti con Chaka Khan e Lisa Stansfield. Queste sono le sole canzoni di White in cui compaiano come accreditati nomi di altri cantanti, eccezion fatta per l'album del 1981 \"Barry and Glodean\". Il singolo principale, \"Staying Power\", anche se non fu una hit significativa, fece vincere a White due Grammy Awards nel 2000 nelle categorie Miglior Performance Vocale Maschile R&amp;B e Miglior Performance Vocale R&amp;B Tradizionale. \"Staying Power\" ebbe meno successo di \"The Icon Is Love\", posizionandosi al #13 della classifica R&amp;B e al #43 della Billboard 200 Pop. Allo stesso modo la sua ricezione critica fu pi\u00f9 mista. L'opinione complessiva della critica tendeva all'osservazione che, sebbene ci fosse ben poca ragione di muovere critiche negative, il materiale e la produzione avessero tuttavia un carattere meno distinto rispetto all'album \"The Icon Is Love\". (Ad esempio il critico di AllMusic Stephen Thomas Erlewine descrive \"Staying Power\" come \"...di classe e piacevole, ma non destinato a rimanere nel lascito di questo artista\".)"}
{"id": "2236267", "revid": "436907", "url": "https://it.wikipedia.org/wiki?curid=2236267", "title": "Luna Sea Memorial Cover Album", "text": "LUNA SEA MEMORIAL COVER ALBUM -Re:birth- \u00e8 una compilation contenente cover della rock band giapponese Luna Sea eseguite da vari artisti."}
{"id": "2236269", "revid": "729019", "url": "https://it.wikipedia.org/wiki?curid=2236269", "title": "Asturias (Cebu)", "text": "Asturias \u00e8 una municipalit\u00e0 di Prima classe delle Filippine, situata nella Provincia di Cebu, nella Regione del Visayas Centrale.\nAsturias \u00e8 formata da 27 baranggay:"}
{"id": "2236270", "revid": "2225", "url": "https://it.wikipedia.org/wiki?curid=2236270", "title": "Cyrano De Bergerac", "text": ""}
{"id": "2236273", "revid": "339392", "url": "https://it.wikipedia.org/wiki?curid=2236273", "title": "Sogno ed Adorazione dei Magi", "text": ""}
{"id": "2236275", "revid": "770685", "url": "https://it.wikipedia.org/wiki?curid=2236275", "title": "I Centristi", "text": "I Centristi (in francese: \"Les centristes\") sono un partito politico francese di centro-destra fondato nel maggio 2007; inizialmente noto come Partito Social Liberale Europeo (\"Parti social lib\u00e9ral europ\u00e9en\"), \u00e8 stato successivamente ribattezzato Nuovo Centro (\"Nouveau Centre\" - NC), fino ad assumere, nel 2018, l'attuale denominazione.\nIl partito fu fondato su iniziativa di alcuni dissidenti dell'Unione per la Democrazia Francese contrari alla creazione del partito centrista denominato Movimento Democratico: Nuovo Centro rimase cos\u00ec alleato all'UMP ed entr\u00f2 nella maggioranza del presidente Nicolas Sarkozy; il \"MoDem\" respinse invece l'alleanza col centro-destra.\nIl 18 settembre 2012 ha deciso di aderire all'Unione dei Democratici e degli Indipendenti di Jean-Louis Borloo.\nStoria.\nLa nascita del partito fu annunciata il 29 maggio del 2007, mentre il congresso fondativo fu celebrato tra il 16 e il 17 maggio 2008 a N\u00eemes.\nAlle elezioni legislative in Francia del 2007 il partito elesse 20 deputati (di cui 17 candidati del PSLE) nell'ambito del cartello \"Maggioranza presidenziale\" (uno fu invece eletto in DVD); all'Assemblea nazionale essi formarono il \"gruppo Nuovo Centro\", insieme a 3 deputati apparentati (due eletti anch'essi in \"Maggioranza presidenziale\"; uno, Abdoulatifou Aly, eletto sotto la sigla \"divers\", lasci\u00f2 successivamente il gruppo).\nTre esponenti del partito centrista hanno fatto parte del Governo Fillon II: Herv\u00e9 Morin al ministero della difesa; Christian Blanc come segretario di stato presso il Primo ministro, con l'incarico dello sviluppo della regione capitale; Val\u00e9rie L\u00e9tard come segretario di stato presso il ministro dell'ecologia, dello sviluppo permanente e del mare.\nAlle elezioni europee francesi del 2009 il \"Nuovo Centro\" ha eletto 3 europarlamentari tra le file dell'UMP.\nIl \"Nuovo Centro\" \u00e8 membro come partito alleato dell'UMP della \"Commissione di Coordinamento per la Maggioranza Presidenziale\".\nNella primavera del 2011 \"NC\" ha aderito all'Alleanza Repubblicana, Ecologista e Sociale.\nIn occasione delle elezioni legislative del 2012 sono eletti con NCE 12 deputati.\nValori.\nI valori del \"Nuovo Centro\" sono libert\u00e0, equit\u00e0 ed Europa.\nIl partito supporta l'idea di un'economia sociale di mercato, una via di mezzo tra socialismo e liberismo, da conciliare con liberalismo e solidariet\u00e0, e soprattutto con riguardo al \"welfare\". Come erede dei partiti centristi francesi \u00e8 un partito europeista, favorevole all'idea di federalismo europeo.\n\u00c8 in stretto rapporto con i partiti di centro e democristiani europei ed in particolare con la Democrazia Cristiana di Giuseppe Pizza, gi\u00e0 Sottosegretario di stato all'Istruzione, Universit\u00e0 e Ricerca."}
{"id": "2236277", "revid": "2153076", "url": "https://it.wikipedia.org/wiki?curid=2236277", "title": "The Ultimate Collection (Barry White)", "text": "The Ultimate Collection \u00e8 un greatest hits del cantante statunitense Barry White, pubblicato nel 2000 dalla Mercury Records."}
{"id": "2236280", "revid": "63727", "url": "https://it.wikipedia.org/wiki?curid=2236280", "title": "BMW E30", "text": "La sigla BMW E30 identifica la seconda generazione della Serie 3, un'autovettura di fascia medio-alta prodotta dal 1982 al 1992 dalla casa automobilistica tedesca BMW.\nProfilo e storia.\nGenesi e debutto.\nIl progetto \"E30\" per la realizzazione dell'erede della E21, fu avviato gi\u00e0 nel 1976, ossia gi\u00e0 un anno dopo il lancio della \"E21\" stessa. Mentre il progetto andava avanti e prendeva sempre pi\u00f9 corpo, i numeri facevano ben sperare dal canto loro: la \"E21\" stava ottenendo un gran successo di vendite, si arrivava a vendere circa 150\u00a0000 esemplari l'anno ed anche un mercato ostico come quello degli USA stava accogliendo la nuova compatta BMW con entusiasmo. Tutto questo nonostante gli evidenti nei di progettazione e di messa in listino della \"E21\" stessa, vale a dire la scarsa abitabilit\u00e0 interna, specie nella zona posteriore, le prestazioni migliorabili, la tenuta di strada precaria sul bagnato e soprattutto un prezzo di vendita tutt'altro che concorrenziale. Ma i vertici BMW non vollero per questo trascurare simili aspetti e tra le specifiche del progetto \"E30\" ve ne furono anche alcune volte a ridurre tali difetti. Tra questi, si cerc\u00f2 di creare un nuovo pianale a passo allungato in modo da incrementare l'abitabilit\u00e0 all'interno dell'abitacolo, mentre si impose di ridisegnare le sospensioni, specie nel retrotreno, affinch\u00e9 la vettura risultasse pi\u00f9 controllabile anche su strada bagnata e non avesse reazioni improvvise.\nPer quanto riguardava il disegno del corpo vettura, il compito fu assegnato a Claus Luthe, subentrato a Paul Bracq (gi\u00e0 autore della \"E21\") dopo le dimissioni di quest'ultimo avvenute nel 1974. Luthe conferm\u00f2 l'impostazione della carrozzeria a tre volumi e a due porte, almeno per quanto riguardava gli inizi della carriera del nuovo modello.\nLa produzione dei primi esemplari di preserie fu avviata nel dicembre del 1981, ma dovette trascorrere ancora quasi un anno prima dell'avvio della commercializzazione effettiva, che ebbe inizio nel novembre 1982.\nDesign.\nIl debutto della E30 non fu coronato da consensi unanimi: accanto ai sostenitori, vi fu infatti chi giudicava la linea troppo anonima, sostenendo che non era stato svolto un buon lavoro di progettazione. In realt\u00e0, la E30 era una vera BMW sia sul piano stilistico che su quello tecnico. Dal punto di vista del design, infatti la vettura appare chiaramente un'evoluzione stilistica del modello precedente, pur non ripetendone i contenuti, ma proponendone di nuovi e pi\u00f9 affinati, ma nel contempo stabilendo una sorta di continuit\u00e0 che la lega indissolubilmente ai passati modelli BMW della stessa fascia di mercato.\nIl frontale appare meno proteso in avanti e la mascherina appare meno spigolosa e leggermente pi\u00f9 arrotondata. I doppi fari circolari vennero mantenuti su tutti i modelli, anche quelli di base, al contrario della precedente generazione, che per i modelli di base offriva i fari singoli. Al centro, immancabile, lo stemma a doppio rene tradiva ulteriormente l'identit\u00e0 del modello. La fiancata mostra quanto lavoro sia stato fatto per proporre un modello nuovo pur legandosi ai modelli precedenti: la linea di cintura bassa rendeva il corpo vettura snello e filante, sebbene il profilo fosse anche in questo caso meno proteso in avanti. Presente anche in questo caso il caratteristico \"gomito di Hofmeister\", ossia il montante posteriore piegato in avanti nella zona inferiore, una caratteristica che continuer\u00e0 ad essere proposta su svariati modelli BMW ancora per diversi decenni. La coda proponeva nuovi gruppi ottici a sviluppo orizzontale, sempre di forma rettangolare ma pi\u00f9 grandi. Nel complesso, il corpo vettura era sempre a 3 volumi e a due porte, come la sua antesignana, ma vantava un miglior Cx.\nGli interni si distinguevano da quelli della \"E21\" per i nuovi rivestimenti dal disegno differenziato a seconda del modello: pi\u00f9 semplice per i modelli di base e pi\u00f9 ricercato per i modelli di punta. In ogni caso si trattava di rivestimenti di buona qualit\u00e0. La strumentazione includeva il contagiri ed un orologio digitale, ma solo per i modelli non di base.\nStruttura, meccanica e motori.\nIl pianale su cui nasce la \"E30\" \u00e8 del tutto nuovo rispetto a quello della \"E21\": il passo allungato di 7 cm favoriva l'abitabilit\u00e0 interna, anche se da questo punto di vista vi era ancora molto lavoro da fare e la E30 non era di certo ancora in grado di porsi al top nella sua categoria per quanto riguarda lo spazio offerto internamente agli occupanti.\nL'architettura della seconda generazione della Serie 3 \u00e8 di tipo tradizionale (motore anteriore e trazione posteriore) e riprende diverse soluzioni gi\u00e0 viste nel modello precedente, ma completamente riprogettate. \u00c8 il caso, per esempio, del comparto sospensioni, sempre con avantreno MacPherson e retrotreno a bracci oscillanti, ma di progettazione completamente nuova. L'assale posteriore, per esempio, propone una geometria con nuove angolazioni dei bracci ed inoltre non si ha pi\u00f9 un unico gruppo molla-ammortizzatore, poich\u00e9 i due componenti sono separati. Anche le carreggiate sono state allargate. Questi aggiornamenti significativi sono stati voluti in fase di progettazione al fine di migliorare la tenuta di strada, specie sul bagnato, dove la \"E21\" mostrava invece tutti i suoi limiti.\nL'impianto frenante, che sulla \"E21\" era di tipo misto, sulla \"E30\" \u00e8 a quattro dischi, oltretutto di maggiori dimensioni rispetto ai dischi montati sulla \"E21\". Ci\u00f2 ha imposto il montaggio di cerchi di maggiori dimensioni, da 14 pollici anzich\u00e9 da 13, in modo da poter ospitare i nuovi dischi. Oltretutto i cerchi di maggiori dimensioni hanno contribuito a rendere pi\u00f9 grintoso il \"look\" della vettura. Lo sterzo era a cremagliera, ma senza servoassistenza, disponibile solo con sovrapprezzo.\nAl suo debutto, la \"E30\" era disponibile generalmente in quattro motorizzazioni, tutte a benzina:\nPer i mercati della Grecia e dell'allora Jugoslavia, veniva proposta anche un'altra versione di base, ossia la 316s, spinta dal motore M10B15 da 1573\u00a0cm\u00b3, lo stesso della precedente \"315 E21\", con potenza massima di 75\u00a0CV. Inoltre, per i mercati degli USA e del Giappone venne proposta anche la 325e, modello catalizzato spinto da un motore M20B27 da 2693\u00a0cm\u00b3 in grado di erogare 122\u00a0CV.\nDue le varianti di cambio: per i modelli \"316\" e \"318i\" era previsto un cambio manuale a 4 marce, mentre le altre due versioni erano previste in abbinamento ad un cambio a 5 marce, anch'esso manuale. Era per\u00f2 possibile per tutte le versioni ottenere un cambio automatico a 3 marce, compreso nella lista optional.\nEvoluzione.\nLa produzione della gamma \"E30\" venne quindi avviata nel novembre del 1982, ma in generale il modello \u00e8 considerato dalla maggior parte delle fonti come appartenente al 1983, anno in cui \u00e8 stata avviata anche la commercializzazione. Nei primissimi mesi di quell'anno, fedele alla tradizione che ha accompagnato i precedenti due modelli (\"E21\" e Serie 02), anche la \"E30\" venne proposta in versione \"TC\" (Top Cabriolet), vale a dire con carrozzeria cabrio-targa, carrozzeria che anche in questo caso venne realizzata dalla Baur di Stoccarda. In questa veste la vettura venne contraddistinta dalla sigla TC2, per distinguerla dalla \"TC\" (o \"TC1\") basata sulla precedente generazione \"E21\". Ma alla BMW la tensione non si allent\u00f2 poich\u00e9 era evidente il successo ottenuto dalla Mercedes-Benz 190, una delle acerrime rivali della \"E30\", lanciata anch'essa nel 1982 e che si differenziava dalla \"Serie 3 E30\" per la carrozzeria tre volumi a quattro porte anzich\u00e9 due. Per questo motivo, nei primi mesi del 1983 fu annunciato che la gamma della \"E30\" si sarebbe ben presto arricchita con l'arrivo della versione a 4 porte. E difatti, nell'autunno del 1983, si arriv\u00f2 alla commercializzazione della nuova versione. Per la prima volta, quindi, una BMW compatta pot\u00e9 usufruire anche delle portiere posteriori (la \"E21\" e la \"Serie 02\" erano esclusivamente a 2 porte). Il nuovo modello, presentato al Salone di Francoforte, non fu l'unica novit\u00e0 della gamma. Infatti, la \"316\" benefici\u00f2 di un nuovo carburatore a gestione elettronica, mentre la \"318i\" vide l'arrivo dell'iniezione elettronica al posto di quella meccanica e la \"323i\" vide un significativo aumento di potenza, da 139 a 150\u00a0CV. Inoltre, la lista optional vide l'arrivo di un nuovo cambio automatico a 4 rapporti in sostituzione di quello a 3 rapporti, disponibile fino a quel momento.\nIl 1984 si apr\u00ec con una piccola novit\u00e0 per la \"E30\", novit\u00e0 costituita dalla possibilit\u00e0 di avere la \"318i\" anche con dispositivo catalizzatore e con potenza leggermente ridotta, da 105 a 102\u00a0CV. L'autunno successivo, vi furono alcuni aggiornamenti pi\u00f9 marginali.\nRestyling 1985.\nAl Salone dell'automobile di Ginevra del 1985 vi fu una significativa novit\u00e0: venne infatti presentata per alcuni mercati europei (non per l'Italia) la \"325e\" fino a quel momento prevista solo per USA e Giappone. In Europa la denominazione di questo modello era 325e Kat, ma in realt\u00e0 il catalizzatore era presente anche nei modelli riservati ad USA e Giappone. La vettura, meccanicamente identica a quella prevista per il mercato nipponico e quello d'oltreoceano, sarebbe giunta sul mercato solo a settembre, quando per l'intera gamma \"E30\" vi furono aggiornamenti significativi. Fu infatti al Salone di Francoforte che venne presentata la nuova gamma della compatta tedesca. Esteticamente si ebbe solo un moderatissimo restyling, visibile specialmente nel ridisegnamento dello scudo paraurti anteriore. Anche altri dettagli meno visibili fecero parte del leggerissimo \"facelifting\" della \"E30\", ma soprattutto furono i contenuti tecnici a farla da padroni. Oltre all'avvio della commercializzazione della gi\u00e0 menzionata \"325e\", vi fu anche l'arrivo della 325i, nuovo modello che sostitu\u00ec la \"323i\" e che con il suo nuovo motore da 2494\u00a0cm\u00b3 era in grado di erogare fino a 171\u00a0CV di potenza massima. Ma le due novit\u00e0 in assoluto pi\u00f9 significative furono l'arrivo della 324d, che sanc\u00ec il debutto del motore diesel sotto il cofano di una Serie 3, e della 325iX, che invece rappresent\u00f2 la prima BMW a trazione integrale della storia. Mentre la \"324d\" veniva mossa da un 6 cilindri diesel aspirato da 2,4 litri in grado di erogare 86\u00a0CV di potenza massima, la \"325iX\" montava lo stesso propulsore della normale \"325i\", ma con in pi\u00f9 la trazione sulle quattro ruote, di tipo permanente ed ottenuta mediante un giunto viscoso che trasferisce la coppia motrice anche all'avantreno. Ma non era tutto, perch\u00e9 oltre a queste gi\u00e0 notevolissime novit\u00e0 ve ne fu un'altra ugualmente significativa, e cio\u00e8 la versione cabriolet, meccanicamente identica alla \"325i\" e che and\u00f2 ad affiancarsi alla \"TC2\" e che risult\u00f2 essere pi\u00f9 elegante e pi\u00f9 comoda nelle operazioni di apertura e chiusura della capote in tessuto. E ancora, non meno importante delle altre, vi fu anche la presentazione della prima generazione della M3, versione sportiva voluta come base per le \"E30\" da competizione, apprezzata dal pubblico e vincente nelle competizioni sportive. Il suo nuovo motore da 2,3 litri erogava una potenza massima di 200\u00a0CV (195 nelle versioni con catalizzatore).\nInfine, sempre del 1985 \u00e8 il lancio della 333i, versione riservata al solo mercato sudafricano e spinta dal motore M30 da 3,2 litri gi\u00e0 impiegato su modelli BMW di fascia superiore ed in grado di erogare fino a 197\u00a0CV di potenza massima.\nNel 1986 vi furono altre significative novit\u00e0: la prima in ordine di importanza fu il lancio commerciale della M3, mentre nel mese di luglio la cabriolet venne proposta anche con il motore 2 litri da 125\u00a0CV. Inoltre, per i soli mercati italiano e portoghese vi fu il lancio della 318is, meccanicamente identica alla sorella 318i ma con una decisa caratterizzazione estetica di stampo sportivo sia esterna (kit aerodinamico m\u2011tech 1), che interna (sedili sportivi e rivestimenti dedicati) e della 320is con motore serie S14 a 4 cilindri con 192cv, cambio sportivo a 5 marce invertite (prima in basso) e allestimento esterno MTech 2, per le prestazioni al top di categoria per l'epoca, velocit\u00e0 max di circa 230 km/h e accelerazione da 0 a 100 in meno di 8 secondi, fu soprannominata baby M3, i pochissimi esemplari prodotti (2.540 2 porte e 1.205 a 4 porte) la rendono ancor pi\u00f9 rara della sorella maggiore M3 prodotta in circa 19.000 unit\u00e0.\nRestyling 1987.\nAl Salone dell'automobile di Francoforte nel 1987, quando vi furono numerosi altri aggiornamenti, sia stilistici sia soprattutto di contenuto. Esteticamente le novit\u00e0 furono ancora una volta piuttosto discrete e circoscritte al nuovo paraurti ridisegnato, alle cornici porta cromate, ai fendinebbia ellissoidali ed alle nuove plastiche dei gruppi ottici posteriori. Molto pi\u00f9 significativo fu il debutto della versione Touring, prima BMW con carrozzeria station wagon, anch'essa destinata ad un successo di vendite. Sul piano tecnico, molto interessante fu l'arrivo della nuova \"318i\", equipaggiata con un nuovo motore da 1,8 litri (1796\u00a0cm\u00b3 per la precisione) in grado di erogare 115\u00a0CV (113\u00a0CV se in versione catalizzata) contro i 105 della versione precedente. La \"320is\", sempre limitatamente ai mercati dell'Italia e del Portogallo, vide l'arrivo di un nuovo motore da 2 litri derivato da quello della sportiva M3 ed in grado di erogare 192\u00a0CV. . Inoltre, la \"320i\" vide la sua potenza salire da 122 a 129\u00a0CV. Nella stessa occasione, poi, si ebbe il debutto della 324td, spinta dallo stesso motore della \"324d\", ma in versione sovralimentata mediante turbocompressore, grazie al quale la potenza massima sal\u00ec da 86 a 115\u00a0CV. Infine, la \"316 e la 318i\" (motori M10), affiancarono fino a Luglio 1988 la prima e Luglio 1987 la seconda, la nuova 316i equipaggiata con un motore da 1596\u00a0cm\u00b3 in grado di erogare fino a 101\u00a0CV e la 318i con 1796 cc di cilindrata, con una potenza massima di 115 CV entrambi propulsori di nuova generazione nati con la sigla M40.Nel 1988 la M3 vide la sua potenza salire a 220\u00a0CV. Tale nuova edizione della M3, solo in versione chiusa, prese il nome di M3 Evolution II, prodotta in soli 500 esemplari. Sempre nel 1988, la versione di base della gamma, ossia la \"316i Kat\" benefici\u00f2 dell'arrivo del nuovo motore M40 da 1596\u00a0cm\u00b3 in grado di erogare 100\u00a0CV. Nello stesso periodo, la Alpina realizz\u00f2 la C2, versione ad alte prestazioni della E30. Quest'ultima era equipaggiata con nuovi cerchi sportivi avvolti in pneumatici da competizione, un nuovo body kit aerodinamico e un nuovo propulsore 2,7 dalla potenza di 207 CV.\nNel 1989 vi fu l'arrivo di una nuova \"318is\", stavolta estesa a tutta l'Europa e spinta da un motore (codice M42) derivato dal 1.8 M40 gi\u00e0 impiegato per la \"318i\", ma con una testata a 16 valvole (anzich\u00e9 8). Tale nuovo motore erogava 136\u00a0CV di potenza. Sempre nello stesso anno, la M3 venne proposta in versione Sport Evolution con un nuovo motore da 2,5 litri e 238\u00a0CV. Sempre a proposito di M3, la versione catalizzata prodotta fino a quel momento vide un incremento di potenza da 195 a 215\u00a0CV, essendo il motore derivato direttamente dal quello della M3 EVO II da 220 CV.\nNel 1990 la carriera della \"E30\" volse progressivamente al termine: per gran parte dell'anno tale modello rimase ancora in listino, ed anzi vi fu l'introduzione di due edizioni speciali a tiratura limitata, denominate 316i Edition e 318i Edition, dotate di un equipaggiamento specifico. Nel mese di ottobre venne presentata la terza generazione della Serie 3, siglata E36, la quale and\u00f2 a sostituire gradualmente le versioni a 2 e a 4 porte, che sparirono definitivamente dai listini europei nell'aprile del 1991. Anche le TC2 Baur, fino a quel momento proposte parallelamente alle altre \"E30 Cabriolet\", cessarono la produzione, cos\u00ec come le M3.\nDella gamma \"E30\" rimasero in produzione solo le cabriolet e le Touring, sebbene con gamma rimaneggiata. Le prime uscirono di scena nell'aprile del 1993, mentre le Touring, ultimo baluardo della presenza della \"E30\" in pieni anni novanta, lasci\u00f2 i listini un anno dopo, sempre ad aprile.\nLe altre E30.\nLa E30 Touring.\nPresentata al Salone di Francoforte nel settembre 1987, la gamma \"E30 Touring\" (sigla esatta: E30/5) sanc\u00ec il debutto della casa dell'elica nel mondo delle station wagon. C'\u00e8 chi sostiene che in realt\u00e0 un precedente ci sia stato con la commercializzazione della Touring d'inizio anni settanta, ma in realt\u00e0 questo modello non era una vera e propria station wagon, quanto piuttosto una pratica berlina a due volumi e a tre porte, con un ampio portellone. Tra quella Touring e la Touring E30, quindi, l'unico aspetto in comune era la denominazione che BMW ha voluto rispolverare per descrivere la sua giardinetta, dalle evidenti caratteristiche di praticit\u00e0, ma adatta comunque, secondo la casa, ad una clientela giovanile e dinamica. In pratica, BMW ha cercato di coniugare l'aspetto pratico di una station a quello grintoso della berlina da cui derivava. In fase di progettazione, si lavor\u00f2 molto sul fattore rigidezza torsionale, in quanto una station tende ad essere solitamente meno rigida della berlina da cui deriva. Ed allora, ecco che vennero completamente riprogettati il tetto ed alcuni lamierati laterali, cos\u00ec come persino alcuni finestrini laterali, che vennero ispessiti.\nAl suo debutto, la \"E30 Touring\" venne proposta in tre versioni a benzina ed una a gasolio: \"320i\", \"325i\", \"325iX\" e \"324td\"; la commercializzazione vera e propria, per\u00f2, non sarebbe stata avviata che nella primavera del 1988. Le versioni \"320i\" e \"325iX\" erano proposte rigorosamente con il catalizzatore, mentre la \"325i\" poteva essere ordinata con catalizzatore o senza e la \"324td\" venne proposta esclusivamente non catalizzata. Data la natura promiscua del modello, venne potenziato l'impianto frenante ed anzi, nella \"325i\" venne montato di serie anche l'ABS, che nel resto di tutta la gamma \"E30\" (berline e cabriolet comprese) era optional.\nLa prima novit\u00e0 della gamma \"E30/5\" si ebbe nel 1989 con l'arrivo della 318i Touring, anch'essa meccanicamente identica alla berlina e proposta con catalizzatore o senza. Ma nel 1991, la \"325i Touring\" e la stessa \"318i Touring\" vennero lasciate in listino solo in versione catalizzata.\nNel 1992, quando la maggior parte della gamma \"E30\" era gi\u00e0 stata tolta di listino, la gamma della \"E30 Touring\" si arricch\u00ec di una nuova versione di base: la 316i Touring, esclusivamente catalizzata dato l'approssimarsi della normativa Euro 1 che sarebbe entrata in vigore a partire dal 1\u00ba gennaio dell'anno seguente. Per lo stesso motivo, anche la \"324td Touring\" benefici\u00f2 dell'arrivo del catalizzatore.\nLa \"E30/5\" fu l'ultima \"E30\" ad uscire di produzione: l'ultima usc\u00ec dalle linee di montaggio nel 1994, sostituita in seguito dalla Touring su base E36.\nLa TC Baur.\nSulla base di quanto gi\u00e0 fatto con la precedente Serie 3 \"E21\", a partire dal gennaio 1983 cominci\u00f2 la produzione della \"E30 TC2\", dove la sigla sta per \"Top Cabriolet\" di seconda generazione. Le modifiche previste dalla carrozzeria Baur di Stoccarda furono le medesime della \"E21\": venne tagliato via il tetto e venne montato un ponte rigido per unire i due lati della carrozzeria all'altezza dei montanti centrali. Tale componente, necessario per garantire un'adeguata rigidezza al corpo vettura anche in assenza di un vero e proprio tetto, fece da divisorio tra le due coperture separate. Come nella \"E21\", vi fu un hard-top rigido a coprire i posti anteriori, pi\u00f9 una copertura ripiegabile in tessuto per i posti posteriori. In quest'ultimo caso, la copertura andava a sparire in un apposito alloggiamento dietro il divano posteriore, esattamente come nel caso della \"E21\". Per l'intera operazione la Baur richiedeva un esborso aggiuntivo di circa 7000 DM, pari a circa 4 milioni di lire dell'epoca.\nPi\u00f9 che di una vera cabriolet, si trattava dunque di una vettura del tipo apribile tipo Targa, le cui operazioni di apertura e chiusura tendevano a risultare difficoltose e scomode.\nLa \"TC2\" era ordinabile in qualsiasi motorizzazione prevista per la gamma \"E30\", e si poteva trasformare una vettura originariamente con carrozzeria chiusa. Ci\u00f2 rende difficoltoso sapere in particolare quante TC2 Baur sono state effettivamente prodotte, proprio perch\u00e9 spesso i dati relativi alle versioni berlina si sovrappongono a quelli delle \"TC2 Baur\".\nPer proporre al pubblico una vettura con carrozzeria apribile, ma decisamente pi\u00f9 comoda da gestire, la casa di Monaco introdusse nel 1985 anche una vera cabriolet di sua produzione. Ma per la \"TC2 Baur\" tale evento non signific\u00f2 il pensionamento, poich\u00e9 continu\u00f2 a rimanere nei listini BMW fino alla primavera del 1991, quando venne tolta definitivamente di produzione.\nLa Cabriolet.\nLa \"E30 Cabriolet\" (sigla: E30/2C) venne presentata a Francoforte nel 1985, assieme a molti aggiornamenti del resto della gamma. Si tratta di una versione voluta dalla BMW per proporre una \"E30\" apribile ma che non presentasse tutte quelle scomodit\u00e0 tipiche della \"TC2 Baur\" durante le operazioni di apertura e chiusura. Il risultato fu una vettura indubbiamente pi\u00f9 elegante della \"Baur\" (che comunque rimase a listino) ed anche meglio accessoriata, ma che in fase di progettazione ha richiesto non pochi accorgimenti in pi\u00f9. Furono necessari infatti numerosi rinforzi strutturali sia al pianale che alla carrozzeria. Ci\u00f2 comport\u00f2 un aumento di peso di 100\u00a0kg per la cabriolet, equipaggiata tra l'altro con una capote di impeccabile progettazione, apribile e richiudibile manualmente, e che andava a ripiegarsi in un apposito vano sistemato dietro il divanetto posteriore.\nL'arrivo della cabriolet rappresent\u00f2 un ritorno per la BMW, che non aveva pi\u00f9 proposto una cabriolet di propria fabbricazione fin dall'uscita di scena della cabriolet su base 2002.\nInizialmente la \"E30\" cabriolet venne proposta con un'unica motorizzazione, ossia il 2.5 litri da 171\u00a0CV gi\u00e0 montato sulle \"325i\", ed infatti l'unico modello iniziale con carrozzeria cabriolet fu la 325i Cabriolet, esclusivamente a trazione posteriore. La produzione venne avviata nel marzo del 1986: pochi mesi dopo, a luglio, la \"325i Cabriolet\" venne affiancata dalla 320i Cabriolet, spinta dal 2 litri da 129\u00a0CV presente anche nelle altre \"320i\". A richiesta i due modelli potevano essere ordinati in versione catalizzata e con potenza quasi invariata: 170\u00a0CV per la \"325i\" e ancora 129\u00a0CV per la \"320i\".\nNel 1987, i due modelli vennero proposti in listino esclusivamente in versione catalizzata.\nNel 1990 la cabriolet venne sottoposta ad un leggerissimo restyling che interess\u00f2 i gruppi ottici posteriori, fendinebbia, paraurti e pochi dettagli tecnici: per l'occasione venne introdotta anche la 318i Cabriolet, che estese verso il basso la gamma delle \"scoperte\" E30 con il motore 1.8 da 113\u00a0CV.\nNel mercato nordamericano venne introdotta anche la 318iS Cabriolet, con il motore 1.8 da 136\u00a0CV gi\u00e0 visto sulle \"318iS\" europee con carrozzeria berlina.\nLa gamma \"E30/2C\" si avvi\u00f2 cos\u00ec al pensionamento: nel 1992 l'intera gamma \"E30 cabriolet\" era ormai composta solo da modelli catalizzati e nel 1993 avvenne la sua definitiva uscita di produzione.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma E30. Non sono presenti le versioni \"TC Baur\".\nProduzione.\nDi seguito vengono forniti i dati relativi alla produzione della Serie 3 E30 prodotta in Europa. Ogni dato di produzione include sia le versioni catalizzate che quelle sprovviste di catalizzatore:"}
{"id": "2236281", "revid": "6923", "url": "https://it.wikipedia.org/wiki?curid=2236281", "title": "BMW E34", "text": "Con la sigla BMW E34 si intende la terza serie della BMW Serie 5, autovettura di lusso prodotta dalla casa automobilistica tedesca BMW dal 1987 al 1995.\nStoria e profilo.\nA met\u00e0 degli anni ottanta, l'obsolescenza della serie 5 \"E28\", troppo simile al precedente serie E12, costrinse la BMW a progettare un modello completamente nuovo, in grado di competere con la Mercedes-Benz W124, dominatrice del segmento.\nFu cos\u00ec presentata nel dicembre 1987 al salone internazionale la \"Serie 5 E34\", una vettura completamente nuova, che della vecchia conservava solo il nome e, inizialmente, i motori.\nPur confermando l'impostazione tipica della marca (motore anteriore longitudinale e trazione posteriore), la \"E34\" adottava soluzioni aggiornate come servosterzo e ABS di serie su tutte le versioni e, sulle pi\u00f9 potenti, anche controllo della trazione (denominato ASC+T). Il pianale utilizzato derivava da quello dell'ammiraglia E32, con sospensioni a quattro ruote indipendenti, l'avantreno con schema McPherson e il retrotreno a braccio obliquo.\nEvoluti, anche se provenienti dalla serie precedente, i motori 6 cilindri in linea, che beneficiarono di nuovi impianti di iniezione elettronica e, in alcuni casi, di incrementi di cilindrata.\nDesign.\nEsteticamente, la nuova E34 era caratterizzata da un corpo vettura decisamente pi\u00f9 imponente, in modo da contrapporsi con maggiore efficacia alle principali concorrenti. Lo stile era firmato da Ercole Spada, gi\u00e0 autore della seconda generazione della Serie 7, lanciata oltre un anno prima. Vennero mantenuti alcuni aspetti caratteristici delle precedenti BMW lanciate negli anni addietro, tra cui il frontale a doppi fari tondi all'interno di una mascherina in plastica nera ed il caratteristico \"gomito\" di Hofmeister che interessava il montante posteriore (e che sarebbe sopravvissuto anche nelle BMW prodotte decenni pi\u00f9 avanti). Possente la coda, con nuovi gruppi ottici di nuovo disegno.\nSicurezza.\nPer quanto riguardava il fattore sicurezza, la E34 vantava una scocca maggiormente irrigidita, ma anche la possibilit\u00e0 di avere degli airbag (che cominciarono a diffondersi in quegli anni a partire dai modelli alto di gamma) ed il dispositivo ABS per incrementare l'efficacia della frenata. Negli ultimi anni di produzione, poi, le versioni di punta vennero equipaggiate con il controllo della trazione elettronico. In virt\u00f9 di tali caratteristiche, la Serie 5 E34 risult\u00f2 essere ai vertici della categoria sul fronte della sicurezza attiva e passiva.\nTecnica e motori.\nAl momento del lancio (Gennaio 1988) erano disponibili le versioni (tra l'altro tutte con motori a 6 cilindri in linea): \"520i\" (1991\u00a0cm\u00b3, 126\u00a0CV), \"525i\" (2494\u00a0cm\u00b3, 167\u00a0CV), \"530i\" (2986\u00a0cm\u00b3, 185\u00a0CV), \"535i\" (3430\u00a0cm\u00b3, 208\u00a0CV) e \"524td\" (2443\u00a0cm\u00b3 turbodiesel con 116\u00a0CV). Nel settembre 1989 tali motorizzazioni subiscono incrementi di potenza: la 520i sale a 129 CV, la 525i a 170, la 530i a 188 e la 535i a 211. Invariati i dati della \"524td\".\nLa bella linea, le finiture curate e l'elevata sicurezza furono le armi vincenti della \"E34\", che ottenne grande successo. Tuttavia le versioni pi\u00f9 diffuse in Italia, le \"520i\" e \"524td\", furono oggetto di critiche per le scarse prestazioni, causate anche dalla massa elevata del veicolo. Ciononostante, nel 1992 la gamma venne completata ulteriormente in basso con il lancio della versione a 4 cilindri \"518i\" (1796\u00a0cm\u00b3, 113\u00a0CV).\nPer far fronte alle carenze prestazionali, la Casa bavarese nel 1991 lanci\u00f2 due nuovi motori 6 cilindri in linea con testata a 24 valvole di 2 e 2,5 litri, destinati alle 520i 24V e 525i 24V, sostitute delle precedenti versioni a 12 valvole. La 530i spar\u00ec dai listini nel settembre 1990. Gli incrementi di potenza erano sostanziosi: da 129 a 150\u00a0CV per il 2 litri (1991\u00a0cm\u00b3) e da 170 a 192\u00a0CV per il 2,5 litri (2494\u00a0cm\u00b3). Del marzo 1989 \u00e8 invece la top di gamma \"M5\", mossa da un 6 cilindri 24 valvole di 3535\u00a0cm\u00b3 che eroga 315\u00a0CV a 6900 giri/min, che spingono la M5 a 250\u00a0km/h (Autolimitati elettronicamente).\nNell'ottobre 1991 la 524td (prodotta fino a giugno 1992) venne affiancata dalla 525tds, dotata di un nuovo 6 cilindri turbodiesel di 2497\u00a0cm\u00b3 con 143 CV, le cui maggiori prestazioni erano dovute alla presenza dell'intercooler che permetteva un sensibile raffreddamento dell'aria in uscita dal turbo e quindi la possibilit\u00e0 di sfruttare meglio la sovralimentazione.\nNel dicembre 1991 vennero lanciate le versioni a trazione integrale (denominate iX) e le station wagon denominate \"Touring\". Il lancio delle versioni Touring ed X evidenziarono la volont\u00e0 della BMW di contrastare su tutti i fronti la serie W124 di Mercedes-Benz, che prevedeva nella sua gamma anche versioni station wagon e a trazione integrale. Un'altra rivale \"eccellente\" che si vide aspramente contrastata da queste novit\u00e0 fu l'Audi 100, giunta a quel punto alla sua quarta generazione. Le versioni \u201cX\u201d erano riservate alla 525i 24V.\nLa Touring, al momento del lancio era disponibile nelle versioni 520i 24V, 525i 24V, 525iX 24V e 525 tds.\nRestyling 1992.\nNel 1992, in occasione di un leggero restyling che interess\u00f2 soprattutto il frontale (doppio rene pi\u00f9 grande, cofano modificato) e gli interni, la gamma venne rivoluzionata con l'introduzione di due nuovi motori V8 con fasatura variabile Vanos. I motori V8 con testata a 32 valvole, di 2996\u00a0cm\u00b3 (218 CV) e 3982\u00a0cm\u00b3 (286 CV), andavano ad equipaggiare le nuove 530i e 540i. Le 530i V8 erano equipaggiate di serie con un cambio manuale a 5 marce, mentre le 540i potevano essere equipaggiate con un cambio automatico a controllo elettronico a 5 rapporti, oppure con uno sportivo manuale a 6 rapporti. \nLe 518i guadagnarono 2\u00a0CV nel giugno 1994 (per un totale di 115), i motori delle \"520i 24V\" e \"525i 24V\" ricevettero il sistema di fasatura variabile Vanos, la \"525tds\" invece non sub\u00ec variazioni tecniche. La station wagon era disponibile nelle stesse varianti della berlina.Nell'aprile 1993 la versione sportiva M5 venne aggiornata, adottando, tra l'altro, un motore di cilindrata maggiorata a 3795\u00a0cm\u00b3 (340 CV). La 524td cede il posto alla nuova 525td (prodotta a partire da aprile 1993), mossa dal nuovo 6 cilindri della 525tds, ma depotenziato a 116\u00a0CV poich\u00e9 privo di intercooler. Nell'aprile 1993 fu resa disponibile la M5 Touring, con la stessa meccanica della berlina. Nel settembre del 1995 le E34 con carrozzeria berlina uscirono di listino, rimpiazzate dalla nuova generazione della Serie 5, la E39. Le versioni Touring, invece, continuarono ad essere prodotte per alcuni mesi, fino al marzo del 1996, dopodich\u00e9 anche queste ultime vennero sostituite dalle corrispondenti versioni E39.\nRiepilogo versioni.\nDi seguito vengono illustrate le caratteristiche delle varie versioni della Serie 5 E34. Si tenga presente che i dati forniti riguardano le versioni berlina. Le corrispondenti versioni Touring (con carrozzeria station wagon) sono caratterizzate da una massa a vuoto superiore di circa un centinaio di kg (ma le differenze possono variare tra 80 e 120\u00a0kg a seconda dei modelli), da velocit\u00e0 massime inferiori di circa 5\u20138\u00a0km/h, da tempi di accelerazione da 0 a 100\u00a0km/h superiori di circa 3-5 decimi di secondo e da consumi superiori di circa 0.1-0.4 litri ogni 100\u00a0km.\nFanno eccezione solo la 540i e la M5 3.8, che raggiungono comunque i 250 km orari, ed inoltre la M5 3.5 che non \u00e8 stata prodotta come station wagon.\nLe altre E34.\nIn aggiunta alle versioni descritte, va ricordata una versione particolare, la \"518g\", caratterizzata dall'alimentazione bi-fuel benzina-metano. Disponibile unicamente con carrozzeria station wagon, la \"518g\" monta il 1.8 \"M40\", opportunamente adattato per il tipo di alimentazione prescelto. Quando si sceglie l'alimentazione a metano, la potenza scende da 115 a 105\u00a0CV. Le prestazioni velocistiche dichiarano una punta media di 190\u00a0km/h. La \"518g\" \u00e8 stata prodotta dal 1995 al 1996 in soli 298 esemplari.\nLa E34 \u00e8 stata prodotta con caratteristiche differenti nel caso di destinazione a mercati particolari. Innanzitutto, per il mercato nordamericano, la gamma fu notevolmente pi\u00f9 ristretta: della E34 d'oltreoceano, introdotta nel 1989, i modelli previsti furono la \"525i\" e la \"535i\". Mentre la prima venne commercializzata fino al 1995, sia pure con un aggiornamento avutosi all'inizio del 1991, la \"535i\" venne sostituita nel 1993 dalla \"530i\". Ma gi\u00e0 nel 1990, per il Nordamerica venne proposta anche l'M5, e dal 1994, il gap creatosi tra quest'ultima e la \"530i\" venne colmato con l'arrivo della \"540i\".\nA Rosslyn, vicino a Pretoria (Sudafrica), la Serie 5 E34 venne prodotta fino al 1994, anche se in pochi esemplari.\nInoltre, per il mercato thailandese la E34 \u00e8 stata proposta anche con un motore a benzina da 2.4 litri, mai importato in Europa.\nAlpina B10.\nLa E34 fu utilizzata come base per le versioni Alpina-BMW, con parziali modifiche estetiche e con prestazioni decisamente superiori, paragonabili ad alcuni modelli Ferrari o Porsche. La versione di punta delle Alpina su base E34 fu la B10 Biturbo, spinta appunto da una versione biturbo del motore M30 da 3430 cm\u00b3. Con i suoi 360\u00a0CV di potenza massima, la B10 Biturbo poteva raggiungere 290\u00a0km/h di velocit\u00e0 massima."}
{"id": "2236282", "revid": "124794986", "url": "https://it.wikipedia.org/wiki?curid=2236282", "title": "BMW E39", "text": "Con la sigla BMW E39 si intende la quarta serie della BMW Serie 5, autovettura di fascia alta prodotta dalla casa automobilistica tedesca BMW dal 1995 al 2003.\nStoria e profilo.\nNella seconda met\u00e0 del 1995 venne presentata la nuova generazione di Serie 5, contraddistinta dalla sigla di progetto \"E39\" e destinata a raccogliere il testimone della E34. La \"E39\" ottenne un successo superiore a quello dell'antenata.\nLa linea, disegnata da Chris Bangle, si presenta molto pulita e levigata, e in alcuni particolari anche muscolosa. \nDegno di nota sono il raccordo fra montante anteriore e nervatura del cofano motore, o ancora le scalfitture laterali che conferiscono un aspetto molto dinamico. Completano il quadro una coda tronca e un raccordo tra coda stessa e padiglione molto spiovente.\nLa parte anteriore riprendeva, aggiornati, i concetti delle E36 ed E38, con i classici proiettori rotondi carenati da una copertura in plexiglas trasparente, mentre il classico doppio rene era ora incastonato nel cofano motore.\nLa parte posteriore, abbandonava i classici fari a \u201cgradino\u201d, in luogo di proiettori pi\u00f9 classici ed eleganti, che non erano pi\u00f9 spezzati dall\u2019apertura del bagagliaio, ma ne disegnavano la linea.\nL\u2019interno era caratterizzato dal classico cockpit orientato verso il guidatore, una spessa modanatura in radica, ma soprattutto dalla qualit\u00e0 dei materiali utilizzati. Infatti, la plancia era rivestita in un abs effetto pelle molto morbido, con un trattamento superficiale che la rendeva immune da invecchiamento. Classici i rivestimenti della selleria nelle prime serie, caratterizzati dal resistente velluto Flock o, su richiesta, da pelle di ottima fattura.\nAncora oggi, molti puristi della Casa, considerano la E39, insieme alla E46 coup\u00e9, la pi\u00f9 bella BMW mai prodotta.\nNella progettazione della E39 i tecnici hanno adottato diverse soluzioni per contenere la massa, facendo uso di lega di alluminio utilizzata per le sospensioni, i mozzi ruota e le pinze freni. Meccanicamente, la E39 prevede il motore anteriore longitudinale e la trazione posteriore. I freni sono a disco (con quelli anteriori di tipo autoventilante), mentre l'avantreno prevede un'evoluzione del precedente schema MacPherson, stavolta a doppio snodo, e il retrotreno propone una soluzione multilink, con braccetti ancorati ad un telaietto ausiliario.\nMassiccio \u00e8 l'uso di elettronica: accanto al sistema di iniezione elettronica multipoint con accensione integrata e misuratore di portata d'aria, vi sono i dispositivi per la sicurezza attiva, come l'ABS e il controllo di trazione (ASC+T), che impedisce alla vettura di scomporsi in situazioni di scarsa aderenza, eventualmente disinseribile per lasciare il totale controllo della vettura al conducente.\nInternamente, la E39 risultava pi\u00f9 spaziosa del modello precedente: anche la zona posteriore dell'abitacolo risultava essere pi\u00f9 comoda per gli occupanti, grazie ad alcuni centimetri in pi\u00f9 recuperati in fase di progetto. Il comfort \u00e8 percepibile anche anteriormente, grazie alle regolazioni elettriche di sedili (optional), volante e retrovisori. Il posto guida era caratterizzato anche dalla natura multifunzione del volante (optional) che incorpora i comandi dell'impianto radio e della climatizzazione.\nAl momento dell'esordio la gamma includeva le versioni berlina con motori a 6 e 8 cilindri, benzina o turbodiesel, provenienti (seppur rivisti nell'elettronica e dotati, in alcuni casi di sistema \"Vanos\") dall'ultima evoluzione della precedente \"E34\".\nLe versioni disponibili al momento del lancio erano:\nEntro breve tempo vennero affiancate dalla 540i dotata di un V8 da 4398\u00a0cm\u00b3 e 286\u00a0CV.\nEvoluzione.\nTouring.\nDisponibile inizialmente nella sola configurazione berlina a tre volumi, dalla met\u00e0 del 1996 viene proposta anche in versione \"Touring\", ossia station wagon sostituendo l'omonima basata sulla precedente \"E34\". Questa versione possiede alcune caratteristiche progettuali inedite, come il retrotreno dotato di ammortizzatori maggiormente inclinati, soluzione studiata per concedere maggior spazio al vano bagagli. Inoltre, il piano di carico \u00e8 scorrevole e pu\u00f2 essere estratto per agevolare il carico di oggetti pesanti. Esteticamente la Touring \u00e8 identica alla berlina fino all'altezza del secondo montante (eccezion fatta per la presenza delle barre portatutto sul tetto). La coda propone dei gruppi ottici dal disegno simile a quello della versione precedente su base E34, ma modernizzati.All'inizio del 1998, la gamma venne ampliata con due nuovi diesel che si affiancarono alla 525tds: la \"520d\", dotata del piccolo quattro cilindri derivato da quello della 320d (16v 1951\u00a0cm\u00b3 da 136\u00a0CV), e la \"530d\" (6 cilindri in linea 24v da 184\u00a0CV).\nM5.\nCapitolo a parte merita la versione M5, anch'essa lanciata nel 1998, che per la prima volta adottava un V8 da cinque litri da 400\u00a0CV, ed era disponibile nella sola configurazione berlina.\nNel 1998, la\nGamma fu ampliata con la 530d, dotata di un moderno turbo diesel ad iniezione diretta, Common rail, che con una cilindrata di 2926cc era capace di erogare 184cv, diventando, per l\u2019epoca, il diesel di serie pi\u00f9 veloce del mondo. \nPer l\u2019occasione, vennero introdotti nuovi livelli di allestimento: \nEletta, che ricalcava le precedenti versioni,\nAttiva, che rappresentava la declinazione sportiva del modello, dotata di Shadow Line esterna, assetto M, cerchi in lega 16\u201d, e finiture pi\u00f9 votate al dinamismo che al comfort.\nFutura, dotata di serie con tutti gli accessori pi\u00f9 tecnologici, come il sistema di navigazione, la tv, il telefono di bordo, sensori PDC e servosterzo autoregolabile in base alla velocit\u00e0.\nTutte le versioni, inoltre, presentavano di serie i fari allo xeno.\nNel 2000, in occasione del lancio della 520d, dotata del piccolo 4 cilindri da 136cv gi\u00e0 in dote alla 320d, la E39 fu oggetto di piccole modifiche di dettaglio, come gli indicatori di direzione anteriori, laterali e posteriori bianchi, e nuovi interni in stoffa Reps per gli interni, al posto del classico velluto Flock.\nNello stesso periodo, la potenza della 530d saliva a 193cv.\nRestyling 2000.\nNell'ottobre 2000 la Serie 5 fu sottoposta a un piccolo restyling della gamma. Vennero introdotte nuove modifiche che interessavano il frontale, con la classica coppia di fari tondi circondata da un anello di fibra ottica che fungeva da luce di posizione, nuovi scudi paracolpi, fari posteriori a led, calandra con cornice cromata di dimensioni maggiori, e modifiche di dettaglio agli interni.\nCompletamente rinnovata la gamma:\nLe versioni ora disponibili erano: 520i (6 cilindri 24v 2171\u00a0cm\u00b3 170\u00a0CV), 525i (6 cilindri 24v 2494\u00a0cm\u00b3 193\u00a0CV), 530i (6 cilindri 24v 2996\u00a0cm\u00b3 231\u00a0CV), 540i (V8 32v 4398\u00a0cm\u00b3 286\u00a0CV), 520d invariata nella meccanica, 525d (6 cilindri 24v 2497\u00a0cm\u00b3 163\u00a0CV) e 530d potenziata a 193\u00a0CV. La \"Touring\", aggiornata, era disponibile nelle stesse versioni della berlina (\"M5\" esclusa).\nNel 2002, prima dell'uscita di scena della E39, che nel 2003 sarebbe stata sostituita dalla E60, BMW lanci\u00f2 alcuni nuovi allestimenti particolarmente ricchi di accessori: la Chrome, la Steel, la Titanium, e la Platinum.\nNel 2003 la \"E39\" lasci\u00f2 il posto alla nuova \"E60\".\nRiepilogo caratteristiche e versioni.\nNella seguente tabella vengono mostrati dati relativi alle principali versioni previste per la gamma E39. I dati riguardano unicamente le versioni con carrozzeria berlina e le corrispondenti versioni \"Touring\" (salvo i casi della \"535i\", della \"525td\" e della \"M5\", non previste in quest'ultima configurazione) sono caratterizzate da una massa superiore di circa 100-115 kg, da una velocit\u00e0 di punta di circa 3-4\u00a0km/h inferiore, da doti di accelerazione da 0 a 100\u00a0km/h inferiori di circa 4 decimi di secondo e da consumi peggiori di circa 0.3-0.5 litri ogni 100\u00a0km.\nLe altre E39.\nTra le versioni particolari della BMW E39 erano presenti le versioni prodotte dalla Alpina. La gamma di questo modello denominata B10 con unit\u00e0 a benzina e D10 con unit\u00e0 a gasolio, comprende versioni da 2.9 a ben 4.8 litri, con potenze comprese tra i 245 ed i 375\u00a0CV. Si tratta di versioni particolarmente ricche e raffinate, anche nei prezzi di listino, sensibilmente superiori a quelli delle \"normali\" Serie 5 E39. In totale, le Alpina su base E39 sono state prodotte in 2396 esemplari.\nLa E39 \u00e8 stata proposta anche in versioni particolari a seconda dei mercati di destinazione. Per esempio, in Brasile \u00e8 stata proposta una \"540i\" dotata di carrozzeria blindata, mentre in Messico le \"528i\" e \"540i\" uscivano di serie con il cambio automatico.\nLa E39 \u00e8 stata proposta anche per il mercato nordamericano, ovvero Canada e USA, nonch\u00e9 per alcuni mercati orientali, come quello di Taiwan."}
{"id": "2236283", "revid": "767487", "url": "https://it.wikipedia.org/wiki?curid=2236283", "title": "Badian", "text": "Badian \u00e8 una municipalit\u00e0 di Quarta classe delle Filippine, situata nella Provincia di Cebu, nella Regione del Visayas Centrale.\nBadian \u00e8 formata da 29 baranggay:"}
{"id": "2236286", "revid": "36426", "url": "https://it.wikipedia.org/wiki?curid=2236286", "title": "\u00c9glise Saint-Merri", "text": ""}
{"id": "2236287", "revid": "6923", "url": "https://it.wikipedia.org/wiki?curid=2236287", "title": "Chevrolet Astra", "text": ""}
{"id": "2236294", "revid": "121836", "url": "https://it.wikipedia.org/wiki?curid=2236294", "title": "Duchi di Marlborough", "text": ""}
{"id": "2236303", "revid": "1714743", "url": "https://it.wikipedia.org/wiki?curid=2236303", "title": "Ugo V del Maine", "text": "Origine.\nFiglio secondogenito (come ci conferma il monaco e storico medievale, Orderico Vitale, nel libro VIII della sua Historia Ecclesiastica) del conte di Milano e poi, per investitura imperiale, signore di Este e capostipite della casa d'Este, Alberto Azzo II d'Este e di Gersenda del Maine (come ci conferma Ludovico Antonio Muratori, nel capitolo XXVII del suo \"Della antichit\u00e0 estensi\"), figlia femmina secondogenita del conte del Maine, Eriberto I (come risulta dall\"'Actus pontificum Cenomannis, cap. XXXII, Gesta Domini Arnaldi Episcopi\" in cui, viene detto che il marito di Gersenda, definita figlia di Eriberto (\"filia Herberti\") non govern\u00f2 il Maine, ma lo pass\u00f2 al figlio Ugo sotto la tutela di Goffredo di Mayenne) e della moglie, di cui non si conosce n\u00e9 il nome n\u00e9 la casata.Alberto Azzo II era figlio di Alberto Azzo I margravio di Milano, conte di Luni, Tortona, Genova e Milano e discendente di Oberto, primo marchese della marca obertenga (nel documento n\u00b0 L del \"Regesta comitum Sabaudi\u00e6, marchionum in Italia\" Alberto Azzo II risulta essere discendente di Oberto; infatti viene citato come nipote (\"Alberti infantis nepoti sui\") di Berta figlia di Oberto).Il fratello di Ugo, Folco I d'Este, primogenito di Alberto Azzo II e di Gersenda, fu marchese d'Este, mentre suo fratellastro Guelfo IV d'Este, figlio di Alberto Azzo II e della prima moglie, Cunegonda di Altdorf, fu duca di Baviera\nBiografia.\nQuando suo cugino, il conte del Maine, Eriberto II mor\u00ec nel 1062, senza eredi, prima che il duca di Normandia, Guglielmo il Bastardo, secondo gli accordi presi con Eriberto II (secondo lo storico, Orderico Vitale, Guglielmo il Bastardo stipul\u00f2 un contratto di fidanzamento tra suo figlio (di pochi anni), Roberto (circa 1051-1134), e Margherita, la sorella di Eriberto II, con la clausola che, alla morte di Eriberto II, senza eredi, il futuro genero, Roberto avrebbe ereditato la contea), prendesse possesso della contea, a nome di Margherita del Maine e il suo fidanzato, il figlio di Guglielmo, Roberto (circa 1051-1134), i nobili della contea del Maine, elessero conti del Maine, sua sorella, Biota e suo marito, Gualtiero I (\u2020 circa 1064), conte del Vexin e di Amiens, che chiesero la protezione del nuovo conte d'Angi\u00f2, Goffredo III il Barbuto.Ma Guglielmo procedette all'occupazione del Maine, che, nonostante Goffredo il Barbuto, port\u00f2 a termine nel corso del 1063, riuscendo a catturare il conte, Gualtiero, e la contessa, Biota, che furono incarcerati a Falaise in Normandia. Dato che, sempre, nel 1063 era morta anche Margherita, Roberto, il figlio di Guglielmo duca di Normandia, prese possesso della contea del Maine, che per\u00f2 era effettivamente governata Guglielmo il Bastardo.\nNel 1066, solo pochi cavalieri del Maine risposero alla chiamata di Guglielmo il Bastardo, che si apprestava ad attaccare il regno d'Inghilterra.\nMa nel 1069, i nobili del Maine, sostenuti dal conte d'Angi\u00f2, Folco IV il Rissoso, cacciarono i Normanni dalla contea del Maine e offrirono la contea ai genitori di Ugo, Alberto Azzo II e Gersenda, che, dopo la morte della sorella Biota, era la legittima erede della contea: per\u00f2, nel 1070, secondo l\"'Actus pontificum Cenomannis, cap. XXXII, Gesta Domini Arnaldi Episcopi\", decisero di rinunciare al titolo in favore del giovane figlio, Ugo (Ugo V), affidando il governo della contea a Goffredo di Mayenne, che secondo Orderico Vitale, aveva capeggiato la rivolta contro i Normanni.\nNel 1073, Guglielmo il Conquistatore (non pi\u00f9 il Bastardo) invase il Maine anche con truppe inglesi e arriv\u00f2 con facilit\u00e0 a Le Mans, da poco abbandonata sia da Folco IV che dal conte Ugo V. L'occupazione normanna della contea non fu mai completa, perch\u00e9 il conte d'Angi\u00f2 continu\u00f2 a supportare ogni rivolta e ribellione, intervenendo anche in prima persona, sino a che, nel 1081, fu raggiunto un accordo: la contea del Maine veniva tolta a Ugo V e concessa al figlio del Conquistatore, Roberto, che a sua volta prestava omaggio feudale, come suo signore, a Folco IV.\nL'accordo dur\u00f2 poco e molti visconti si ribellarono e praticamente, con la protezione degli angioini, la maggior parte della contea ritorn\u00f2 nelle mani dei baroni del Maine, poich\u00e9, secondo Ludovico Antonio Muratori, nel capitolo XXVII del suo \"Della antichit\u00e0 estensi\", Ugo V era rientrato in Italia e i marchesi d'Este avevano rinunciato al Maine.Infatti secondo il documento n\u00ba 289 dell\"'Henrici IV diplomata\", datato 1077, l'imperatore Enrico IV, conferma ad Ugo, al fratello Folco ed al loro padre Azzo (Alberto Azzo II) i vari possedimenti in Lunigiana, nel Parmense, nell'Estense e nelle zone limitrofe.\nIn un documento del 31 maggio 1079 del \"Codice Diplomatico Padovano\" Ugo, assieme al padre ed al fratello, \u00e8 artefice di un accordo con la chiesa di Verona.\nNel 1087, alla morte di Guglielmo il Conquistatore, sempre Goffredo di Maienne, per conto di Ugo V si impossess\u00f2 di tutta la contea, ma ora dovette combattere Roberto che finalmente aveva ereditato il ducato di Normandia e si era liberato della tutela del padre anche per il Maine. E quando, nel 1091, Roberto ricevette l'aiuto del fratello, il re Guglielmo II d'Inghilterra, e la situazione per il Maine si fece pi\u00f9 delicata, secondo Orderico Vitale, i nobili del Maine inviarono una delegazione, guidata da Goffredo di Mayenne e da Elia I signore di la Fl\u00e8che, in Lunigiana a perorare la loro causa nella speranza di liberarsi dei Normanni, che da circa trent'anni angariavano la loro contea.Ma quando Ugo (secondo il Muratori suo padre e suo fratello Folco erano ben contenti di allontanarlo dall'Italia, in quanto prima del 1090 era stato scomunicato da papa Urbano II) si rec\u00f2 finalmente nel Maine per prendere possesso della contea che aveva ereditato dalla madre, per il suo comportamento, non suscit\u00f2 molto entusiasmo, anzi i nobili si pentirono di averlo chiamato.Davanti alla mancanza di fiducia dei signori del Maine che apertamente si lagnavano di averlo eletto conte, Ugo V, espresse il desiderio di tornare in Italia; suo cugino (\"consobrinus\") Elia I di Beaugency (\u2020 1110), figlio di Giovanni di Baugency, signore di la Fl\u00e8che, e di Paola del Maine, figlia di Eriberto I detto \"Evigilans canis\", si offr\u00ec di succedergli nel titolo; allora, nel 1093 circa (la data \u00e8 confermata dal documento n\u00ba 117 del \"Cartulaire de l'abbaye de Saint-Vincent du Mans, Liber primus\" in cui si fa riferimento alla compravendita della contea), Ugo V rinunci\u00f2 al titolo e lo vendette, per 10.000 solidi (o soldi) del Maine a Elia I.\nRientrato in Italia, in quello stesso anno, il padre lo invi\u00f2 ad aiutare la contessa Matilde di Canossa che combatteva l'imperatore Enrico IV, ma anche in questa missione, sempre secondo il Muratori, non dovette distinguersi per coraggio e nobilt\u00e0.\nUgo, dopo il rientro in Italia, ancora secondo il Muratori, ricevette dal fratello Folco alcune propriet\u00e0 e nel 1095, col consenso del padre, Alberto Azzo, ricevette met\u00e0 di tutte le propriet\u00e0 e titoli, purch\u00e9 si riconoscesse vassallo di Folco.\nIn un documento del 13 aprile 1097 del \"Codice Diplomatico Padovano\" Ugo, assieme al padre ed al fratello, fanno una donazione al monastero di Santa Maria in Vangadizza.\nNel cap. XXVIII del suo \"Della antichit\u00e0 estensi\", il Muratori ci informa della morte del marchese Alberto Azzo II, nel 1097 e che il figlio di primo letto del marchese, Guelfo IV pretendeva l'intera eredit\u00e0 del padre, anche quella che il padre aveva lasciato al conte Ugo e al marchese Folco; ma che poi si accontent\u00f2 dei titoli e delle propriet\u00e0 che la famiglia aveva in Germania.\nDopo l'anno 1100 di Ugo V, che pur non essendo pi\u00f9 conte de Maine, continu\u00f2 a fregiarsi di quel titolo, non si hanno pi\u00f9 notizie. si sa solo che mor\u00ec parecchi anni dopo, nel 1131.\nMatrimonio e discendenza.\nVerso il 1071, secondo Orderico Vitale, Ugo aveva sposato Heria de Hauteville, la figlia di Roberto il Guiscardo, duca di Puglia, Calabria e Sicilia e della sua seconda moglie, Sichelgaita di Salerno, figlia di Guaimario IV principe di Salerno; la sposa per il matrimonio port\u00f2 una ricca e bella dote. Oderico Vitale ci informa che Ugo ripudi\u00f2 H\u00e9ria, verso il 1078 ed a causa di ci\u00f2 Ugo fu scomunicato da papa Urbano II, portando discredito a tutti gli abitanti del nord Italia (definiti Allobrogi da Orderico Vitale).Dal loro matrimonio nacquero due (o tre) figli:"}
{"id": "2236306", "revid": "110157", "url": "https://it.wikipedia.org/wiki?curid=2236306", "title": "Major League Soccer 2009", "text": "La Major League Soccer 2009 \u00e8 stata la quattordicesima edizione del campionato di calcio nordamericano, iniziata il 19 marzo 2009 e conclusa il 22 novembre 2009.\nIl numero di partecipanti \u00e8 aumentato da 14 a 15, grazie alla prima partecipazione dei Seattle Sounders FC.\nFormula.\nLe squadre sono divise in due \"conference\", la \u201cWestern Conference\u201d e la \u201cEastern Conference\u201d, in base alla loro posizione geografica. Lo svolgimento del torneo avviene in due fasi. La prima fase \u00e8 la stagione regolare, in cui ogni squadra gioca un totale di 30 partite, 15 in casa e 15 fuori. Ogni squadra incontra le altre due volte, una in casa e una fuori, per un totale di 28 partite, in pi\u00f9 disputa ulteriori due incontri con due rivali della propria conference. Vengono assegnati tre punti per ogni vittoria e un punto per ogni pareggio.\nHanno accesso ai play-off per il titolo le prime due classificate di ogni conference e le restanti migliori quattro classificate nella classifica generale. Le otto squadre cos\u00ec individuate si sfidano in incontri a eliminazione diretta; vengono disputati incontri di andata e ritorno nei quarti, mentre le semifinali e la finale sono in gara unica: le semifinali in casa della squadra meglio piazzata, la finale su un campo individuato nel corso della stagione.\nSimilmente alle altre grandi leghe americane di sport professionistici, non \u00e8 prevista alcuna retrocessione n\u00e9 promozione.\nSi qualificano alla CONCACAF Champions League la vincitrice della MLS Cup, la vincitrice del Supporters' Shield (cio\u00e8 la squadra con pi\u00f9 punti al termine della stagione regolare) e l'altra finalista dei play-off. A queste si aggiunge la vincitrice della coppa nazionale, la Lamar Hunt U.S. Open Cup. Se una squadra occupa pi\u00f9 di una di queste posizioni si scorre la classifica della stagione regolare fino alla prima non qualificata. Stesso procedimento se una posizione utile \u00e8 occupata da Toronto, visto che quest'ultima, in quanto canadese, si qualifica alla Champions League tramite il Canadian Championship.\nLe prime quattro squadre della classifica generale che non sono gi\u00e0 qualificate per la CONCACAF Champions League si qualificano per la SuperLiga nordamericana.\nClassifiche Regular Season.\nClassifica generale.\nLegenda:\nIn caso di arrivo a pari punti:\nRisultati.\nLeggendo per riga si avranno i risultati casalinghi della squadra indicata in prima colonna, mentre leggendo per colonna si avranno i risultati in trasferta della squadra in prima riga. Oltre la colonna nera viene indicato il risultato di un'ulteriore partita casalinga della squadra in prima colonna contro quella in ultima colonna.\nPlay-off.\nQuarti di finale.\nAndata\nRitorno"}
{"id": "2236307", "revid": "124123", "url": "https://it.wikipedia.org/wiki?curid=2236307", "title": "Rick Boh", "text": "Carriera.\nBoh gioc\u00f2 le giovanili in una piccola squadra, i Pentincton Knights, che disputavano la British Columbia Junior Hockey League (che la squadra vinse nel 1981-1982). Non fu selezionato per l'NHL Entry Draft, e pass\u00f2 ai Colorado College Tigers, squadra universitaria che disputa la Western Collegiate Hockey Association, parte della prima divisione del campionato di hockey su ghiaccio della National Collegiate Athletic Association.\nQui gioc\u00f2 per quattro stagioni; si mise in luce tanto da guadagnarsi la convocazione per il Team Canada, per dieci incontri tra il 1986 e il 1987.\nFu dunque messo sotto contratto con i Minnesota North Stars (gli attuali Dallas Stars), squadra NHL, con cui gioc\u00f2 per\u00f2 solo otto incontri: la maggior parte della stagione la disput\u00f2 nelle file dei Kalamazoo Wings, il farm team dei North Stars che disputava la IHL.\nNella stagione successiva si accas\u00f2 nel campionato italiano, con il Fiemme Cavalese, che chiuse quel campionato al nono e penultimo posto, fallendo la qualificazione ai play-off.\nPass\u00f2 dunque al campionato olandese, coi Smoke Eaters Geleen. Vi gioc\u00f2 per tre anni, quando nel corso della stagione 1992-93 in un incidente di gioco si ruppe la mandibola in tre punti. Al termine della stagione, Boh si ritir\u00f2."}
{"id": "2236311", "revid": "33689", "url": "https://it.wikipedia.org/wiki?curid=2236311", "title": "Dionisio di Focea", "text": "Prese parte alle Guerre persiane del V secolo a.C. e guid\u00f2 la flotta ionia durante la battaglia di Lade del 494 a.C. Sebbene fosse a capo di una forza formidabile, i suoi uomini, secondo Erodoto, nell'imminenza della battaglia, si rifiutarono inizialmente di affrontare la flotta persiana, per la durezza dell'addestramento subito.\nIn seguito si diede alla pirateria nel Mediterraneo occidentale.\nNonostante il poco che si conosce della sua vita, si sa che Dionisio fu a capo del contingente reclutato dalle varie isole della Ionia, che si un\u00ec al corpo principale della flotta greca al largo del porto milesio di Lade. \nGiunto nel campo navale di Lade, si accorse che i suoi sottoposti mostravano un morale assai basso e che era diffusa una certa indisciplina. Pensando che gli uomini fossero impreparati ad ingaggiare battaglia, ordin\u00f2 un'adunanza generale durante la quale cos\u00ec si rivolse ai suoi uomini: "}
{"id": "2236316", "revid": "834", "url": "https://it.wikipedia.org/wiki?curid=2236316", "title": "Richard de Coudenhove-Kalergi", "text": ""}
{"id": "2236317", "revid": "767487", "url": "https://it.wikipedia.org/wiki?curid=2236317", "title": "Liberarsi - Figli di una rivoluzione minore", "text": "Liberarsi - Figli di una rivoluzione minore \u00e8 un film del 2007 diretto da Salvatore Romano.\nTrama.\nReggio Calabria, giorni nostri. Pietro, giornalista televisivo italo-canadese, arriva in citt\u00e0 con la salma della madre per darle degna sepoltura nella citt\u00e0 natia. Scopre presto che il padre \u00e8 morto durante i Moti di Reggio del 1970. Ad aiutarlo a far luce sul mistero ci sono Alba, Don Pino e Maria.\nProduzione.\nIl film \u00e8 stato girato interamente tra Reggio e i comuni limitrofi, numerose location sono state individuate sulla Costa Viola. La troupe contava circa 30 persone. Quattro settimane di riprese no stop, 18\u00a0000 metri di pellicola 35\u00a0mm e 5 ore di girato in HD, che equivalgono a circa il 15% del film.\nQuasi 200 comparse impiegate, che hanno lavorato tutte in forma di volontariato. Pi\u00f9 di 15 i mezzi di scena anni settanta utilizzati, pi\u00f9 di mille litri di acqua consumati per far fronte alle temperature anche intorno ai 45 gradi che hanno caratterizzato il mese di riprese. Le scene ambientate in Canada sono state girate a Gambarie in due giorni. Le scene delle barricate sono state girate presso Campo Calabro."}
{"id": "2236319", "revid": "1428919", "url": "https://it.wikipedia.org/wiki?curid=2236319", "title": "Boscona", "text": "Boscona \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nGeografia fisica.\nLa localit\u00e0 di Boscona si presenta come un piccolo borgo rurale, situato a sud-ovest del capoluogo comunale, lungo la strada provinciale che collega Colle con Casole d'Elsa. Confina a nord con Le Grazie e Sant'Andrea, ad est con Gracciano e la zona dell'Agrestone, a sud con Quartaia e ad ovest con Coneo e Campiglia. Boscona comprende anche il piccolo agglomerato di Vico.\nIl borgo dista 5\u00a0km dal capoluogo di Colle e poco pi\u00f9 di 30\u00a0km da Siena.\nStoria.\nSi ha notizia di Boscona fin dal 1339 in un contratto di vendita di un terreno da parte di \u00abGiuntino del fu Conto da Boscona e Giovanni suo figlio\u00bb. Fu nel XVI secolo signoria della nobile famiglia Usimbardi, cui apparteneva Usimbardo Usimbardi, primo vescovo di Colle di Val d'Elsa.\nMonumenti e luoghi d'interesse.\nA Boscona si trova l'oratorio di Sant'Antonio.\nNel limitrofo nucleo di Vico si trova la villa Usimbardi, residenza cinquecentesca della nobile famiglia colligiana. Sempre a Vico, nei pressi della villa, doveva trovarsi sin prima del XIII secolo un oratorio, del quale si \u00e8 tuttavia persa ogni traccia."}
{"id": "2236323", "revid": "1718925", "url": "https://it.wikipedia.org/wiki?curid=2236323", "title": "Acqua in bocca (serie animata)", "text": "Acqua in bocca \u00e8 una serie televisiva in animazione 3D creata da Guido Manuli ed Elena Mora, diretta da Guido Manuli e prodotta da Maga Animation Studio e Rai Fiction.\nTrama.\nDue simpatici pesciolini che vivono nell'acquario di casa Carugati sono i protagonisti della serie. I pesci sono testimoni della vita della famiglia Carugati, formata dal padre, la madre e i due figli adolescenti: Sarah e Chris. La storia inizia il giorno in cui Sarah e Chris trovano un nuovo amico a Pippo l'unico pesciolino di casa, e mettono il nuovo pesce, Palla, nell'acquario a fargli compagnia, cos\u00ec in seguito i due pesci si incontrano e diventano amici inseparabili.\nPippo \u00e8 un pesciolino ingenuo, tenero, a volte anche un po' sciocco, non sa nulla del mare e del mondo esterno avendo vissuto da sempre nell'acquario di casa. Palla invece \u00e8 pesce di lungo corso, conosce tutto del mare e dei mille acquari in cui ha vissuto per anni, non conosce affatto per\u00f2 nulla del modo di vivere degli esseri umani della famiglia di casa Carugati e del mondo degli adolescenti.\nDoppiaggio.\nLa direzione del doppiaggio e di recitazione \u00e8 stata curata da Enrico Maggi.\nI personaggi di Pippo e Palla sono stati doppiati da i Pali e Dispari, famoso duo comico di \"Zelig\"."}
{"id": "2236331", "revid": "121836", "url": "https://it.wikipedia.org/wiki?curid=2236331", "title": "Conte di Marlborough", "text": ""}
{"id": "2236333", "revid": "767487", "url": "https://it.wikipedia.org/wiki?curid=2236333", "title": "Virtus Pallacanestro Bologna 1991-1992", "text": ""}
{"id": "2236334", "revid": "121836", "url": "https://it.wikipedia.org/wiki?curid=2236334", "title": "Barone Churchill di Sandridge", "text": ""}
{"id": "2236337", "revid": "21880", "url": "https://it.wikipedia.org/wiki?curid=2236337", "title": "Zadah Christian", "text": ""}
{"id": "2236340", "revid": "121836", "url": "https://it.wikipedia.org/wiki?curid=2236340", "title": "Lord Churchill", "text": ""}
{"id": "2236342", "revid": "110157", "url": "https://it.wikipedia.org/wiki?curid=2236342", "title": "Campionato europeo di pallavolo maschile 1951", "text": "Il campionato europeo di pallavolo maschile 1951 si \u00e8 svolto dal 15 al 22 settembre 1951 a Parigi, in Francia: al torneo hanno partecipato dieci squadre nazionali europee e la vittoria finale \u00e8 andata per la seconda volta consecutiva all'.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nPodio.\nCampione.\nURSS(Secondo titolo)\nSecondo posto.\nBulgaria\nTerzo posto.\nFrancia"}
{"id": "2236343", "revid": "404449", "url": "https://it.wikipedia.org/wiki?curid=2236343", "title": "Vico (Colle di Val d'Elsa)", "text": ""}
{"id": "2236344", "revid": "318966", "url": "https://it.wikipedia.org/wiki?curid=2236344", "title": "Succubus", "text": ""}
{"id": "2236346", "revid": "21880", "url": "https://it.wikipedia.org/wiki?curid=2236346", "title": "Tzada Crestian", "text": ""}
{"id": "2236347", "revid": "268111", "url": "https://it.wikipedia.org/wiki?curid=2236347", "title": "Arcata di Riolano", "text": "L'Arcata di Riolano o Arcata arteriosa di Riolano in Anatomia umana normale indica una anastomosi tra il ramo ascendente dell'Arteria colica media che \u00e8 la prima branca dell'Arteria mesenterica superiore e il ramo ascendente dell'Arteria colica sinistra branca superiore dell'Arteria mesenterica inferiore.\nMette quindi in comunicazione due sistemi arteriosi diversi assicurando al colon trasverso e alla prima parte di quello discendente una irrorazione ottimale.\nLa vascolarizzazione dell'Apparato digerente \u00e8 ricca di anastomosi il che rende efficiente la vascolarizzazione ma comporta anche un riscontro frequente di anomalie. Di conseguenza \u00e8 possibile rilevare differenze significative anche nelle suddivisioni proposte dai vari Autori. In questo caso \u00e8 stata seguita la nomenclatura del Gray al cui testo di Anatomia appartiene l'immagine riportata."}
{"id": "2236354", "revid": "11959", "url": "https://it.wikipedia.org/wiki?curid=2236354", "title": "Storia del Marocco", "text": "Il Marocco \u00e8 un paese arabo-berbero nel nord-ovest dell'Africa il cui nome deriva da Marrakesh, capitale e citt\u00e0 imperiale tra il 1062 e il 1273. Abitato fin dalla preistoria dai Berberi, il paese conobbe la colonizzazione di vari popoli come Fenici, Cartaginesi, Romani, Vandali, Bizantini, Arabi, Francesi e Spagnoli.\nNel 788, sal\u00ec al potere per la prima volta una dinastia araba nel paese, quella degli Idrisidi, che regn\u00f2 fino al 984 e che diffuse l'islam tra le popolazioni berbere.\nPreistoria.\nNuove datazioni del 2017 su ritrovamenti rinvenuti nel 1961 nel sito archeologico di Jebel Irhoud, sposterebbero l'origine dell\"'Homo sapiens\" a circa 300\u00a0000 anni fa qui in Marocco. \nLa cultura capsiana \u00e8 stata attiva in Marocco nel Neolitico (8000 a.C. circa), nel momento in cui il Nordafrica era meno arido di quanto non lo sia oggi. La lingua berbera si \u00e8 probabilmente formata pi\u00f9 o meno nello stesso periodo, cos\u00ec come l'agricoltura che \u00e8 stata sviluppata dalle popolazioni indigene e dagli immigrati che giunsero successivamente in queste terre.\nStoria antica.\nLa Mauretania.\nAntica regione dell'Africa Settentrionale, oggi divisa tra il Marocco e l'Algeria, abitata dai Mauri. Regno indipendente dal IV secolo a.C., sub\u00ec l'influenza di Cartagine. Fu assoggettata dai Romani in seguito all'uccisione dell'ultimo re Tolomeo (40 d.C.) e divenne, nel 42 a.C., la provincia della Mauretania Tingitana. Nel 429 d.C., dalla Penisola iberica, giunsero in questa regione i Vandali, che quasi un secolo dopo, nel 533 furono sconfitti dai Bizantini, guidati da Belisario.\nDinastie islamiche.\nNel 682, circa 50 anni dopo la morte del Profeta dell'Islam, Maometto, il Marocco viene conquistato dalle truppe di \u02bfUqba b. N\u0101fi\u02bf.\nLa dinastia degli Idrisidi.\nCirca un secolo dopo, nel 788, sale al potere per la prima volta una dinastia araba, quella degli Idrisidi (fondata proprio in Maghreb dallo sunnita Idris I), che regn\u00f2 fino al 984, che diffusero l'islam tra le popolazioni berbere. Sotto questa dinastia, venne fondata F\u00e8s, che divenne un importante centro culturale, religioso e commerciale.\nIl califfato omayyade di al-Andalus.\nL'ultimo Idriside, disconobbe gli Omayyadi di al-Andalus in favore dei Fatimidi, fu fatto deporre e giustiziare nel 985 dal califfo di Cordova.\nLa dinastia degli Almoravidi.\nOriginario del Marocco e nell'XI secolo, un capo dei Lamt\u016bna (\u00abuomini velati\u00bb, antecedenti dei Tuareg), rilevando la mancanza di una buona conoscenza dell'Islam da parte dei suoi uomini, si rivolse al religioso \u02bfAbd All\u0101h Ibn Y\u0101s\u012bn, di scuola giuridica (\"madhhab\") malikita e puritano. Da principio il suo insegnamento non ebbe successo. Si decise quindi a fondare un \"rib\u0101\u1e6d\" (convento fortificato, da qui il nome di \"al-Mur\u0101bi\u1e6d\u016bn\", \u00abquelli del \"rib\u0101\u1e6d\"\u00bb), nell'isola di Tidra in Mauritania. Predicava innanzi tutto l'obbedienza alla lettera (ovvero alla lingua) e ai precetti del Corano e l'importanza della disciplina. Trov\u00f2 rapidamente successo, fond\u00f2 un esercito di neo-convertiti e attacc\u00f2 l'impero del Ghana nel 1076.\nY\u016bsuf Ibn T\u0101shf\u012bn succedette in seguito a Ibn Y\u0101s\u012bn, morto in combattimento, ed \u00e8 considerato il primo sovrano almoravide. Fond\u00f2 Marrakesh nel 1060, e Tlemcen nel 1080. Tra il 1063 e il 1082, lavor\u00f2 per unificare il Marocco e l'Algeria occidentale. Nel 1086, venne invitato dai principi arabi di al-Andalus, i cosiddetti \"re delle Taifa\", ad aiutarli contro Alfonso VI di Castiglia. Sbarcato il 30 giugno, Ibn T\u0101shf\u012bn venne raggiunto dai re di Siviglia, Granada, Malaga e Badajoz, e il 23 ottobre inflisse una severa sconfitta a Alfonso VI a Sagrajas (\"Zall\u0101qa\" per gli Arabi), non lontano da Badajoz. Rientr\u00f2 in seguito in Maghreb per sistemare i suoi affari, prima di essere richiamato nel 1089.\nVedendo che i signori arabi complottavano l'uno contro l'altro e anche contro di lui, appoggiandosi alle autorit\u00e0 religiose locali si rese padrone di tutta al-Andalus tra il 1090 e il 1094. Si rivolse verso il regno di Valencia, ma si dovette scontrare col Cid, che nel frattempo era diventato signore della citt\u00e0 e la difese strenuamente, non permettendo a Y\u016bsuf di conquistarla e proseguire quindi verso la contea di Barcellona e il regno d'Aragona.\nAllora si rivolse contro il regno di Castiglia e, nel 1097, le truppe castigliane contrattaccarono gli Almoravidi nella zona di Toledo e riuscirono ad occupare il castello di Consuegra, che tennero per otto giorni, ma nella battaglia che avvenne il 15 agosto del 1097, le truppe di Y\u016bsuf b. T\u0101shf\u012bn ebbero la meglio su quelle di Alfonso VI. Durante l'attacco mor\u00ec l'unico figlio maschio del Cid, Diego Rodr\u00edguez, che aveva lasciato Valencia per unirsi alle truppe castigliane.\nY\u016bsuf ibn T\u0101shf\u012bn, soddisfatto di aver vinto anche questa seconda battaglia campale (dopo al-Zallaqa), dieci mesi dopo, ossia nel giugno del 1098, torn\u00f2 definitivamente a Marrakesh, in Marocco, lasciando che la guerra nella Penisola iberica fosse continuata dal figlio \u02bfAl\u012b ibn Y\u016bsuf.\nNonostante il suo relativo insuccesso nei confronti dei cristiani ai comandi del Cid, fu questo l'apogeo raggiunto dagli Almoravidi. Ibn T\u0101shf\u012bn mor\u00ec nel 1106, all'improbabile et\u00e0, secondo la tradizione, di 100 anni. Gli succedette \u02bfAl\u012b b. Y\u016bsuf b. T\u0101shf\u012bn. Egli ingrand\u00ec e consolid\u00f2 l'impero almoravide, ma si scontr\u00f2 con la resistenza dei principi cristiani e con l'agitazione dei berberi Almohadi, ostili alla dottrina giuridica malikita, che predicavano la guerra santa contro gli Almoravidi.\nNel 1142, quando mor\u00ec, l'agitazione almohade era al suo culmine. Nel 1145, il suo successore, T\u0101shf\u012bn ibn \u02bfAl\u012b si uccise cadendo in un precipizio mentre fuggiva dopo una sconfitta nei pressi di Orano. Vi furono in seguito ancora due sultani almoravidi, ma si trattava solo di governanti-fantoccio. Con la conquista di Marrakesh del 1147 suon\u00f2 l'ora della fine della dominazione almoravide in Africa. Gli Almoravidi, conosciuti in seguito con il nome di Banu Ghaniya si spostarono successivamente alle Baleari e in Tunisia. Una curiosit\u00e0 \u00e8 che il cognome \"Murabit\" e le sue derivazioni \"Mourabit\", \"Morabito\" e \"Murabito\" sono particolarmente diffusi in Marocco, Tunisia, Mauritania, Sicilia orientale e Calabria meridionale, anche se esso trae origine non gi\u00e0 dagli Almoravidi ma dai religiosi che si dedicavano alla difesa dei confini musulmani nelle strutture-caserme chiamate \"Rib\u0101\u1e6d\", che davano a ogni loro attivo occupante il nome di \"Mur\u0101bi\u1e6d\".\nLa dinastia degli Almohadi.\nAgli Almoravidi fece seguito un'altra dinastia di regnanti berberi, gli Almohadi, che regn\u00f2 fino al 1269, riuscendo a controllare un grande territorio, che oltre al Marocco, comprendeva l'Algeria, la Tunisia, la Libia e alcune regioni della Spagna e del Portogallo.\nMuhammad ibn T\u016bmart, originario della trib\u00f9 berbera dei Ma\u1e63m\u016bda nella regione del Sous (berbero \"Sus\"; arabo \"S\u016bs\"), nell'Anti Atlante, era figlio di un addetto all'accensione delle lampade di una moschea e noto per la sua religiosit\u00e0 e per la sua deformit\u00e0 fisica. Influenzato dallo sciismo, si oppose alla scuola giuridica (madhhab) malikita imposta dalla dinastia regnante, gli Almoravidi. Dopo essere stato cacciato per aver suscitato disordini, si rifugi\u00f2 nell'Alto Atlante, a Tinmal dove organizz\u00f2 una comunit\u00e0 militare e religiosa (il Consiglio dei Dieci e il Consiglio dei Cinquanta) in nome di un Islam rigido e austero, e nel 1121 si proclam\u00f2 \"Mahdi\" (il \"ben guidato\" che torner\u00e0 alla fine del mondo).\n\u00c8 assai probabile che la sua influenza non sarebbe sopravvissuta alla sua persona se non avesse trovato come luogotenente \u02bfAbd al-Mu\u02bemin, un altro Berbero d'Algeria che fu indubbiamente un guerriero e un politico di prim'ordine. Quando Ibn T\u016bmart mor\u00ec, nel 1128, \u02bfAbd al-Mu\u02bemin tenne segreta per due anni la sua scomparsa, fino a che non si fu affermata la sua personale autorit\u00e0. Sotto il suo comando furono conquistate, una dopo l'altra, Tlemcen, F\u00e8s e infine Marrakesh, la cui caduta segn\u00f2 la fine totale della dinastia almoravide, nel 1147. A poco a poco \u02bfAbd al-Mu\u02bemin estese la sua autorit\u00e0, costruendo un impero che comprendeva l'insieme del Maghreb e il Bil\u0101d al-Andalus occidentale (presa di Cordova nel 1148 e di Granada nel 1154).\nSi proclam\u00f2 califfo e Comandante dei credenti, disconoscendo cos\u00ec la sovranit\u00e0 degli Abbasidi, e impose il principio di ereditariet\u00e0 dinastica. Suo figlio, Abu Ya'qub Yusuf I (1163\u20131184), pot\u00e9 cos\u00ec succedergli alla sua morte nel 1163. Quest'ultimo, e suo figlio Ab\u016b Y\u016bsuf Ya\u02bfq\u016bb al-Man\u1e63\u016br, \u00abil Reso vittorioso [da Dio]\u00bb (1184\u20131199), terzo califfo della dinastia, continuarono la sua opera ed estesero la loro autorit\u00e0 su tutta la Spagna islamica, infliggendo nel 1195 una sconfitta ad Alfonso VIII di Castiglia nella battaglia di Alarcos. In Africa riuscirono a cacciare le guarnigioni collocate nelle citt\u00e0 costiere dai re normanni di Sicilia.\nLa dinastia dei Merinidi.\nOriginariamente erano nomadi che vivevano nel nord del Sahara. La desertificazione progressiva della regione e l'avanzata degli Hafsidi dell'Ifriqiya (che a partire dal 1229 sostituirono gli Almohadi in Tunisia, Algeria e nord ovest della Tripolitania) li spinsero verso la parte pi\u00f9 occidentale del Maghreb. Dopo che, nel 1212, gli Almohadi nella Penisola iberica, furono sconfitti dall'unione degli eserciti castigliani, aragonesi-catalani, navarresi e portoghesi (non parteciparono alla battaglia solo le truppe del Le\u00f3n), nella battaglia di Las Navas de Tolosa, dal 1215, i Merinidi iniziarono a combattere i loro correligionari per sostituirsi ad essi nel governo della parte occidentale del Maghreb, riuscendo nell'impresa in una quarantina d'anni. Il loro nuovo dominio si estendeva dal Mar Mediterraneo ai monti del Rif e dell'Atlante, all'Oceano Atlantico, con le citt\u00e0 di Taza e F\u00e8s in posizione centrale. Nel 1269, posero fine alla dinastia almohade, con la presa di Marrakesh, ultimo loro baluardo.\nDal 1275, i Merinidi parteciparono attivamente alle lotte dei Nasridi del Sultanato di Granada contro gli attacchi dei regni cristiani della Penisola iberica. Nel XIV secolo tentarono anzi di estendere il loro dominio sulla Penisola, riuscendo a riconquistare Gibilterra e una parte dell'Andalusia (1333), ma furono fermati all'assedio di Tarifa e con la sconfitta subita, assieme al loro alleato, il Sultano di Granada, Y\u016bsuf I, al rio Salado (detta anche Battaglia di Tarifa), nel 1340, ad opera di truppe castigliane e portoghesi, dovettero abbandonare definitivamente la Penisola iberica.\nNel 1358, alla morte del re merinide, Ab\u016b \u02bfIn\u0101n F\u0101ris, ucciso da uno dei suoi visir, inizi\u00f2 la decadenza della dinastia: fatto che permise ai regni cristiani della Penisola iberica di portare la guerra sul loro dominio, permettendo loro di installarsi in alcune localit\u00e0 della costa. Contemporaneamente i loro visir accrescevano sempre pi\u00f9 i loro poteri sino a che una famiglia di visir (i Ban\u016b Watt\u0101, o Wattasidi) esautor\u00f2 definitivamente i Merinidi, sostituendosi a loro nell'esercizio del governo ed assumendo i pieni poteri sulle regioni dell'attuale Marocco.\nLa dinastia dei Wattasidi.\nI Wattasidi, succeduti ai Merinidi, non riuscirono a contrastare l'avanzata nel continente africano degli europei, tanto che nel 1497 Melilla cadde in mano spagnola.\nLa dinastia dei Sa\u02bfdiani.\nDove fallirono i Wattasidi, riuscirono invece i rappresentanti della dinastia dei Sa\u02bfdiani, che nel 1541 sconfissero i Portoghesi ad Agadir, fermandone l'espansione in Marocco, e pochi anni pi\u00f9 tardi, nel 1554, succedettero definitivamente ai Wattasidi, aiutati anche dal fatto di poter vantare una discendenza diretta dal Profeta. Risale alla battaglia di al-Man\u1e63\u016br 1578 la definitiva sconfitta dei Portoghesi in terra africana. A questi successi militari fece seguito un periodo di pace e stabilit\u00e0 sociale che favor\u00ec un importante sviluppo delle arti e delle scienze.\nLa dinastia degli Alawidi.\nIntorno al 1660 sale al potere la dinastia alawide (cos\u00ec chiamati per non confonderli con l'eterodossia islamica degli Alawiti o con la dinastia alawita istituita da Mehmet Ali in Egitto), che ancor oggi regna in Marocco.\nAnch'essa vanta una discendenza dal Profeta, attraverso la figlia F\u0101\u1e6dima e il cugino \u02bfAl\u012b, suo consorte; tuttavia, sono sunniti e non sciiti. Tale ascendenza sceriffiana, riconosciuta in Marocco con il titolo di Mulay o, alla francese, Moulay, ha fornito loro la legittimit\u00e0 per sopravvivere al colonialismo fino all'indipendenza.\nA questa dinastia appartiene Mulay Ism\u0101\u02bf\u012bl b. Shar\u012bf, che regn\u00f2 dal 1672 al 1727 e combatt\u00e9 efficacemente gli europei, a cui strapp\u00f2 diversi porti africani, e gli Ottomani. Alla sua morte per\u00f2 la potenza del sultanato fu minata per 18 anni da numerose faide intestine, tanto che il controllo del sultano si ridusse ad appena un terzo del territorio originariamente controllato.\nIl colonialismo.\n\u00c8 alla fine del XVIII secolo che risalgono le prime penetrazioni di tipo commerciale delle potenze europee, Francia e Gran Bretagna per prime.\nNel corso del XIX secolo, divenuto il Marocco oggetto dell'interesse delle potenze coloniali, sulla spinta di forze nazionalistiche il sultano del Marocco tent\u00f2 di riprendere il controllo delle citt\u00e0 di Ceuta e Melilla. Il tentativo fall\u00ec per la pronta reazione della Spagna, che port\u00f2 alla battaglia di Tetuan nel 1860 e al pagamento di ingenti somme come riparazione per i danni di guerra.\nAll'inizio del XX secolo risalgono le prime occupazioni francesi in terra marocchina, che intendevano contrapporsi alla influenza spagnola sulla regione. Nel 1904, con l'avallo della Gran Bretagna che in cambio ottenne il riconoscimento francese e spagnolo di legittimo possesso dell'Egitto, Francia e Spagna decisero di dividersi la sfera d'influenza sul paese. A questo accordo si oppose per\u00f2 la Germania che offr\u00ec il suo aiuto al sultanato (la cosiddetta crisi di Tangeri).\nLa situazione di stallo si risolse con la conferenza di Algeciras del 1906, che istituiva un controllo internazionale sul Marocco, a garanzia degli interessi economici dei paesi europei. Nel 1908 Mulay \u02bfAbd al-\u02bfAz\u012bz fu deposto per la sua debolezza, prima dai nobili del sud e poi dagli \u02bfulam\u0101\u02be di F\u00e8s, che fecero salire al trono il fratello maggiore Mulay \u02bfAbd al-\u1e24af\u012b\u1e93.\nNell'estate del 1911 scoppi\u00f2 la crisi di Agadir tra Francia e Germania che indusse i tedeschi a inviare il \"Panther\" nel porto di Agadir: sembrava il preludio di una guerra tra le due potenze. La crisi fu invece risolta per via diplomatica, con il riconoscimento tedesco del protettorato francese sul Marocco ed in cambio l'Impero tedesco ottenne delle rettifiche territoriali a vantaggio del Camerun da parte della Francia.\nIl 30 marzo 1912 con il trattato di Fez il sultano alawide \u02bfAbd al-\u1e24af\u012b\u1e93 accett\u00f2 di riconoscere la condizione di protettorato del Marocco: il regno diventava a tutti gli effetti una colonia francese; la Spagna conservava il controllo diretto su alcune parti del paese, come il Rif, Tarfaya e Ifni. A causa delle rivolte scoppiate in tutto il paese, \u02bfAbd al-\u1e24af\u012b\u1e93 dovette abdicare: gli succedette il fratello Yusef ben Hassan.\nIl trattato fu come un segnale di via libera all'insediamento di decine di migliaia di francesi: in breve tempo fondarono numerose \"nouvelle villes\" e sotto le direttive del governatore Lyautey, furono costruite strade, ferrovie e acquedotti. Ebbe luogo anche la riorganizzazione amministrativa del paese che, pur sempre politicamente unito, fu diviso in tre regioni d'influenza:\nLa Francia reag\u00ec alle rivolte che scoppiavano un po' in tutto il paese occupando Marrakesh e Agadir. Inizi\u00f2 un periodo di rivolte e susseguenti repressioni delle autorit\u00e0 francesi, che ottennero il controllo delle citt\u00e0 ma non delle campagne. Nel 1920 la rivolta di alcune trib\u00f9 del Rif, costata la vita ad oltre 15.000 soldati spagnoli, diede origine alla Repubblica del Rif indipendente: sotto la guida del condottiero Abd el-Krim, resistette a francesi e spagnoli fino alla met\u00e0 degli anni '20. Per sedare la rivolta dovettero intervenire pesantemente i francesi, forti di un contingente di circa 100.000 soldati: la campagna dur\u00f2 fino al 1926 e cost\u00f2 alla Francia la perdita di almeno 30.000 uomini.\nNel 1927 Yusuf mor\u00ec e gli succedette il figlio Mohammed ben Yusef, che sal\u00ec al trono come Mohammed V. La Francia impose sul Marocco la propria amministrazione diretta, sulla falsariga del modello applicato nella vicina Algeria. Allo stesso tempo inizi\u00f2 una politica che prevedeva il riconoscimento delle specifiche diversit\u00e0 culturali delle trib\u00f9 berbere, attirandosi per questo l'accusa da parte della componente araba del paese di voler dividere il Marocco in due.\nL'occupazione tedesca della Francia nel 1940, con la conseguente creazione dell'armata di resistenza francese in Africa sotto il comando del generale Charles de Gaulle e lo sbarco delle truppe alleate (specie americane) in Marocco nell'autunno 1942, portarono all'entrata in guerra di truppe marocchine \"(Goumier)\" che, al fianco degli alleati, parteciparono alle campagne in Italia, Francia e Germania.\nDecolonizzazione e indipendenza.\nNel dicembre 1943 fu fondato il partito nazionalista Istiqlal, di cui grande esponente fu Allal al-Fasi, il cui programma puntava esplicitamente all'indipendenza del paese dalla Francia; nel gennaio 1944, \u00e8 stato scritto il \"Manifesto per l'indipendenza\" in una casa della vecchia medina di F\u00e8s, situata oggi a Place de l'Istiqlal. Il partito ottenne il sostegno della componente araba della societ\u00e0 marocchina e del sultano, che per questo nel 1953 fu obbligato a lasciare il paese.\nAl termine della guerra, il partito Istiqlal chiese agli Stati Uniti d'America e al Regno Unito l'appoggio per la causa indipendentista. La Francia, impegnata nelle crisi d'Algeria e d'Indocina, cerc\u00f2 di arrivare a una soluzione negoziale: vi si arriv\u00f2 nel marzo 1956 con il riconoscimento franco-spagnolo dell'indipendenza del Marocco, ad eccezione di alcune citt\u00e0: Tangeri fu restituita alla sovranit\u00e0 marocchina solo a ottobre del 1956, mentre per Tarfaya si dovette aspettare il 1958 e per Sidi Ifni il 1969.\nMohammed V torn\u00f2 dall'esilio il 16 novembre 1955, riconosciuto ancora come legittimo Sultano dopo la sua opposizione attiva al Protettorato francese sul suo Paese. Nell'agosto 1957 Mohammed V assunse il titolo di Re, in sostituzione del titolo di Sultano.\nRegno di Hassan II.\nIl 26 febbraio 1961 Mohammed V mor\u00ec per un attacco cardiaco e gli succedette il figlio, con il nome di Hassan II: il potere del sovrano era molto debole e per rafforzarlo egli adott\u00f2 ben presto una politica di forza. L'anno successivo al suo insediamento al trono fu approvata una nuova costituzione e nel 1963 si tennero le prime elezioni parlamentari. La costituzione fu sospesa da re Hassan II nel 1965 a seguito di sollevazioni popolari, causate sia dalla situazione politica sia da una grave crisi economica.\nQuanto a politica estera, nel 1963 il Marocco intraprese le ostilit\u00e0 con l'Algeria a seguito di dispute territoriali: era la Guerra della sabbia. Sul fronte interno il re persegu\u00ec una dura repressione contro ogni forma di opposizione nel paese, al fine di consolidare il proprio potere; in quello che \u00e8 conosciuto come il periodo degli \"Anni di piombo\", segnato da repressione violenta delle proteste e della dissidenza, purghe nell'esercito, e politica nazionalista, Hassan II sub\u00ec due tentativi di colpo di stato tra il 1971 e il 1972.\nNei primi anni settanta emerse l'evidente importanza economica dei ricchissimi giacimenti di fosfati presenti nel Sahara Occidentale; la politica marocchina motiv\u00f2 fortemente la popolazione a stabilirsi in quella regione: fu la cosiddetta \"Marcia verde\". Senza spargimento di sangue, gi\u00e0 nel 1976 due terzi del territorio sahariano erano annessi al regno, mentre la parte restante fu occupata dalla Mauritania. L'annessione non \u00e8 ancora oggi stata riconosciuta dalle Nazioni Unite; il Fronte Polisario, che rappresenta la popolazione locale, i Sahr\u0101w\u012b, invoca il diritto all'autodeterminazione dei popoli.\nNel 1981, a seguito della decisione del re di concedere al Fondo Monetario Internazionale l'aumento dei prezzi dei generi di prima necessit\u00e0, la popolazione insorse: il sovrano scelse il pugno di ferro e invi\u00f2 i carri armati per placare la Rivolta di Casablanca, causando centinaia di morti e migliaia di feriti. I tumulti tuttavia si protrassero, mentre il malcontento dilagava: solo negli anni novanta ci fu una distensione dei rapporti tra il monarca e i marocchini, con l'istituzione della Commissione per la Verit\u00e0 e Riconciliazione, per investigare nei casi di mancato rispetto dei diritti umani; a seguito dell'alleanza con gli Stati Uniti, il Marocco fu poi uno dei primi paesi islamici a riaprire i rapporti con Israele: per contro questo caus\u00f2 un allontanamento dal resto del mondo arabo.\nIl Marocco affront\u00f2 le minacce dei fondamentalisti islamici a partire dalla seconda met\u00e0 degli anni ottanta, nonostante il re godesse di un vasto prestigio nella comunit\u00e0 religiosa, in quanto discendente diretto del profeta Maometto. Nel 1986 iniziarono i lavori per la costruzione dell'enorme moschea di Hassan II, a Casablanca: l'intenzione era di aprirla in occasione del sessantesimo compleanno del monarca, nel luglio del 1989; in realt\u00e0 i lavori si protrassero fino al 1993, in larga parte finanziati dalla cittadinanza. Successivamente, anche per le pressioni internazionali, il re liber\u00f2 oltre 2000 oppositori politici, e nel 1994, dopo averlo graziato, permise il ritorno nel paese a uno dei suoi principali oppositori politici, il socialista Mohamed Basri. Questo valse al paese una serie di accordi commerciali preferenziali con l'Unione europea, firmati nel 1995.\nNel 1996 Hassan II ottenne il consenso dell'opposizione per una nuova costituzione. Le elezioni parlamentari del 1997 furono vinte dal principale partito di opposizione, l'USFP, a cui fu affidata la formazione e guida del nuovo governo: tra le prime azioni intraprese ci fu la distensione con l'Algeria, con la quale le relazioni erano interrotte da oltre quarant'anni.\nRegno di Mohammed VI.\nIl 23 luglio 1999 Hassan II mor\u00ec e il giorno 30 gli succedette il figlio, con il nome di Mohammed VI; sin dall'inizio del suo regno fu chiara la sua volont\u00e0 di spianare le asperit\u00e0 che col tempo il padre aveva interposto tra monarchia e popolazione. Nel 2000 il Marocco imped\u00ec lo svolgimento del referendum per l'autodeterminazione del Sahara Occidentale inimicandosi l'Algeria, sostenitrice del Fronte Polisario. Sempre nello stesso anno, come forma di sostegno alla lotta del popolo palestinese, il Marocco rompe le relazioni diplomatiche con Israele.\nIl 30 luglio 2001 Mohammed VI, nel discorso alla nazione, annunci\u00f2 la creazione dell'Istituto Reale per la Cultura Berbera: in Marocco il berbero \u00e8 parlato da circa il 40% circa della popolazione, ma fino ad allora nelle scuole si usava solo l'arabo e il francese. Le elezioni parlamentari del 2002 vedono una crescente frammentazione partitica e l'ascesa delle destre (Istiqlal e PJD). Il re affida il governo a un indipendente, Driss Jettou, sostenuto da USFP ed Istiqlal. Furono approvate importanti riforme dal governo, tra cui il \"mudawwana\", un insieme di leggi in materia di diritti delle donne e diritto di famiglia.\nNel 2002 Mohammed VI sposa l'ingegnere informatico Salma Bennani, che viene insignita del titolo ufficiale di Principessa (per la prima volta nella storia della monarchia alawide), con il nome di Lalla Salma. Nel marzo 2003 il Marocco si esprime contro l'intervento anglo-americano in Iraq, segnando in questo modo un momentaneo raffreddamento nelle relazioni con i suoi tradizionali alleati occidentali.\nLe elezioni parlamentari del 2007, con una partecipazione in forte calo al 37%, confermano un parlamento frammentato in una ventina di gruppi, ed un ulteriore spostamento a destra dell'assemblea. Il governo di Abbas El Fassi \u00e8 sostenuto da Istiqlal, RNI, USFP e PPS.\nLe proteste in Marocco del 2011-2012 esprimono l'insofferenza crescente nei confronti del potere monarchico ed il desiderio di riforme costituzionali che aumentino il potere delle istituzioni elette (Parlamento e governo) rispetto a quello del re. A seguito del referendum costituzionale del giugno 2011, il re Mohammed VI \u00e8 tenuto a indicare come primo ministro il leader del partito di maggioranza relativa. Le elezioni parlamentari del 2011, con una partecipazione del 45%, vedono per la prima volta il partito islamico moderato Partito della Giustizia e dello Sviluppo guadagnare una maggioranza relativa; Abdelillah Benkirane diviene cos\u00ec primo ministro del paese, sostenuto da PJD, Istiqlal, USFP e PPS.\nLe elezioni parlamentari del 2016 hanno visto il rafforzamento del PJD, passato da 107 a 125 seggi. Il 17 marzo 2017 il re Mohammed VI, alla luce del permanere dello stallo politico dopo le elezioni per formare un governo con il coinvolgimento di diversi partiti, ha revocato l\u2019incarico al premier uscente, Abdelilah Benkirane, per affidarlo a Sa\u00e2deddine El Othmani. Il 5 aprile 2017 viene formato il nuovo governo guidato da Sa\u00e2deddine El Othmani, composto da sei partiti, e ha prestato giuramento di fronte al sovrano, ottenendo la fiducia del Parlamento il 26 aprile."}
{"id": "2236358", "revid": "2117046", "url": "https://it.wikipedia.org/wiki?curid=2236358", "title": "Sovescio", "text": "Il sovescio \u00e8 una pratica agronomica consistente nell'interramento di apposite colture allo scopo di mantenere o aumentare la fertilit\u00e0 del terreno.\nTecnica.\nNei campi il sovescio si pratica con l'aratura per mezzo dell'aratro, mentre negli orti a conduzione familiare si pu\u00f2 effettuare tramite la vangatura. Il sovescio \u00e8 una pratica di concimazione vegetale che consiste nell\u2019interrare, con aratura o vangatura, una o pi\u00f9 specie erbacee spontanee o coltivate a tal fine. Il sovescio \u00e8 diffuso soprattutto nelle zone povere di letame e si pratica nei terreni argillosi o sciolti, per correggerli e ottenere quindi effetti opposti.\nDescrizione.\nI risultati che si possono ottenere includono il miglioramento e la protezione del suolo attraverso:\nParticolarmente importante \u00e8 il sovescio di leguminose, in quanto queste sono tra le poche specie vegetali in grado di fissare direttamente l'azoto atmosferico. Con tale sovescio si trasferisce azoto dall'atmosfera al terreno. Nei noduli radicali delle leguminose, tra le quali il trifoglio e la veccia, alloggiano infatti dei batteri simbiotici capaci di fissare l'azoto atmosferico in una forma che le piante possono utilizzare. Con la pratica del sovescio, la percentuale di azoto che rimane disponibile per la successiva semina \u00e8 solitamente compresa tra il 40-60% dell'azoto totale prodotto.\nIl sovescio, quindi, rappresenta un mezzo per concimare i terreni, anche nei paesi caldo-aridi, indipendentemente dalla disponibilit\u00e0 di letame. \u00c8 una pratica molto utilizzata anche nell'agricoltura biologica ed \u00e8 molto utile agli agricoltori con terreno asciutto e ormai secco."}
{"id": "2236362", "revid": "767487", "url": "https://it.wikipedia.org/wiki?curid=2236362", "title": "Pitvaros", "text": "Pitvaros \u00e8 un comune dell'Ungheria di 1.579 abitanti (dati 2001). \u00c8 situato nella provincia di Csongr\u00e1d."}
{"id": "2236363", "revid": "287204", "url": "https://it.wikipedia.org/wiki?curid=2236363", "title": "Kamila Skolimowska", "text": "Era nota per aver vinto la medaglia d'oro nel lancio del martello femminile ai Giochi della XXVII Olimpiade, oltre alla medaglia d'argento e di bronzo conquistate ai Campionati europei di atletica leggera. Il suo record personale (record anche tra gli atleti polacchi) era un lancio di 76,83 metri, realizzato nel maggio 2007 a Doha, in Qatar.\nIl 18 febbraio 2009 \u00e8 deceduta mentre era in ritiro con la squadra nazionale a Vila Real de Santo Ant\u00f3nio, Distretto di Faro, in Portogallo.\nCarriera.\nPrime esperienze.\nKamila Skolimowska ottenne i primi risultati a 15 anni, vincendo la gara di lancio del martello femminile ai Campionati europei giovanili nel 1997, proprio quando tale disciplina fu introdotta per la prima volta nella manifestazione. In quell'anno il suo record personale era di 63,48 metri, poi migliorato a 66,62 nel 1999. Giunse poi settima ai Campionati europei del 1998, vinse ai Campionati mondiali giovanili del 1999 e fin\u00ec ventunesima a quelli mondiali dello stesso anno.\nCampionessa olimpica.\nAlle Olimpiadi del 2000 di Sydney, conquist\u00f2 la medaglia d'oro nel lancio del martello, con un nuovo record personale di 71,16 metri. Grazie a quella vittoria divent\u00f2, all'et\u00e0 di 17 anni e 331 giorni, la pi\u00f9 giovane campionessa olimpica di lancio del martello. Essendo anche la prima edizione olimpica in cui vennero organizzate le gare di lancio del martello riservate alle donne, stabil\u00ec anche un record olimpico, rimasto imbattuto per quattro anni. Per il risultato conseguito fu insignita della Croce d'Oro al Merito polacca.\nDopo la medaglia d'oro.\nNell'agosto 2001, l'atleta polacca arriv\u00f2 quarta ai Campionati del mondo di atletica leggera ad Edmonton, con un lancio di 68,05 metri. Un mese pi\u00f9 tardi miglior\u00f2 il record personale a 71,71 metri, che le permise di vincere la finale del Grand Prix IAAF a Melbourne. Nel giugno 2002 raggiunse il record di 72,60 a Bydgoszcz, mentre ad agosto ottenne la sua prima medaglia dopo la vittoria olimpica ai Campionati del mondo di atletica leggera di Monaco di Baviera: con un lancio di 72,46 metri vinse la medaglia d'argento, alle spalle di Olga Kuzenkova. Alla fine della stagione fin\u00ec quinta nella Coppa del Mondo d'atletica IAAF.\nNel 2003 arriv\u00f2 ottava sia ai Campionati mondiali sia alle Finali mondiali d'atletica. Nella gara finale di lancio del martello femminile alle Olimpiadi del 2004 ad Atene registr\u00f2 un record personale di 72,57 metri, piazzandosi al 5\u00ba posto. Termin\u00f2 quinta anche alle Finali mondiali d'atletica del 2004.\nNuovi record.\nNel luglio 2005 miglior\u00f2 a Madrid il suo record nazionale a 74,27 metri. Un mese pi\u00f9 tardi vinse la medaglia d'oro all'Universiade di Smirne, quattro giorni dopo aver concluso al 7\u00ba posto i Campionati del mondo di atletica leggera. Alle Finali mondiali d'atletica del 2005 fin\u00ec seconda. Nel settembre 2006 perfezion\u00f2 nuovamente il suo record nazionale, con un lancio di 75,29 metri in Coppa del Mondo ad Atene. Nello stesso anno ottenne, inoltre, la medaglia di bronzo ai Campionati europei d'atletica di G\u00f6teborg ed il 2\u00ba posto alle Finali mondiali d'atletica. Nel maggio 2007 miglior\u00f2 ancora, arrivando al record di 76,83 metri al Super Grand Prix di Doha. Termin\u00f2 poi quarta sia ai Mondiali sia alle Finali mondiali d'atletica 2007.\nNel 2008, invece, non ebbe risultati degni di nota: il suo miglior lancio fu di 73,50, realizzato a giugno a Varsavia; inoltre concluse le Olimpiadi 2008 di Pechino all'ultimo posto.\nIl 18 febbraio del 2009, a soli 26 anni, muore durante una sessione di allenamento in Portogallo, probabilmente a causa di un attacco cardiaco (secondo i medici sportivi) o di un'embolia polmonare (stando a quanto dichiarato dal principale medico della polizia polacca)."}
{"id": "2236364", "revid": "767487", "url": "https://it.wikipedia.org/wiki?curid=2236364", "title": "Pusztam\u00e9rges", "text": "Pusztam\u00e9rges \u00e8 un comune dell'Ungheria di 1.319 abitanti (dati 2001). \u00c8 situato nella provincia di Csongr\u00e1d."}
{"id": "2236375", "revid": "767487", "url": "https://it.wikipedia.org/wiki?curid=2236375", "title": "Pusztaszer", "text": "Pusztaszer \u00e8 un comune dell'Ungheria di 1.674 abitanti (dati 2001). \u00c8 situato nella provincia di Csongr\u00e1d."}
{"id": "2236378", "revid": "521714", "url": "https://it.wikipedia.org/wiki?curid=2236378", "title": "R\u00f6szke", "text": "R\u00f6szke \u00e8 un comune dell'Ungheria di 3.303 abitanti (dati 2001). \u00c8 situato nella provincia di Csongr\u00e1d.\nIl villaggio di R\u00f6szke si trova vicino il fiume Tibisco, presso il valico di confine con la Serbia.\nStoria.\nIl nome R\u00f6szke viene menzionato per la prima volta nel censimento del 1439, nella variante \"Recke\". Nata come villaggio di contadini che lavoravano nei campi di tabacco contigui fino al XIX secolo, all'inizio del XX secolo, R\u00f6szke si sviluppa fino a diventare, nel 1950, un comune indipendente.\nCrisi europea dei migranti.\nIl paese di R\u00f6szke \u00e8 stato uno centri toccati dalla crisi migratoria che ha colpito l'Europa a seguito delle ondate di rifugiati scappati dalla guerra civile in Siria, ma anche dall'Afghanistan, dal Pakistan e da altri paesi del Medio Oriente. Essendo il primo paese che si trova attraversando il confine serbo-ungherese ed ospitando un campo profughi che ospitava centinaia di rifugiati, la frontiera di R\u00f6szke veniva utilizzata giornalmente da migliaia di rifugiati che, attraverso la \"rotta balcanica\" intendevano attraversare l'Ungheria, il primo paese dell'Area Schengen di tale rotta, per giungere in Germania e nei paesi del Nord Europa, come la Svezia.\nNel luglio del 2015, il parlamento ungherese ha adottato una serie di leggi che, oltre a limitare il diritto d'asilo, rendono possibile la costruzione della barriera, annunciata dal primo ministro Viktor Orb\u00e1n il mese prima. Terminata nel settembre successivo, questa barriera fisica che corre lungo i 175 chilometri della frontiera fra Serbia e Ungheria, ha come obiettivo quello di fermare il flusso di migranti illegali. Da allora, il paese di R\u00f6szke \u00e8 stato in parte sollevato dal flusso di migranti, nonostante le tensioni tra i migranti e la polizia sia sfociata addirittura in una rivolta durante la quale sono rimaste ferite centinaia di persone."}
{"id": "2236379", "revid": "339392", "url": "https://it.wikipedia.org/wiki?curid=2236379", "title": "Tartaruga a zampe rosse", "text": ""}
{"id": "2236380", "revid": "1165513", "url": "https://it.wikipedia.org/wiki?curid=2236380", "title": "Carbonaria", "text": ""}
{"id": "2236382", "revid": "339392", "url": "https://it.wikipedia.org/wiki?curid=2236382", "title": "Jabuti piranga", "text": ""}
{"id": "2236383", "revid": "339392", "url": "https://it.wikipedia.org/wiki?curid=2236383", "title": "Jabuti-piranga", "text": ""}
{"id": "2236384", "revid": "339392", "url": "https://it.wikipedia.org/wiki?curid=2236384", "title": "Jabuti do cerrado", "text": ""}
{"id": "2236385", "revid": "339392", "url": "https://it.wikipedia.org/wiki?curid=2236385", "title": "Jabuti-do-cerrado", "text": ""}
{"id": "2236388", "revid": "138365", "url": "https://it.wikipedia.org/wiki?curid=2236388", "title": "Tisha Campbell", "text": ""}
{"id": "2236402", "revid": "35707", "url": "https://it.wikipedia.org/wiki?curid=2236402", "title": "Ci risiamo, vero provvidenza?", "text": ""}
{"id": "2236404", "revid": "287204", "url": "https://it.wikipedia.org/wiki?curid=2236404", "title": "Sierra Mixteca", "text": "La Sierra Mixteca, conosciuta anche con il nome di Nudo Mixteco o Scudo Mixteco \u00e8 una zona montuosa situata tra gli Stati di Puebla e Oaxaca nel Messico meridionale.\n\u00c8 anche conosciuta sotto il nome di Zempoalt\u00e9petl (\"venti di montagna\" in lingua nahuatl), che \u00e8 anche il nome del suo picco pi\u00f9 elevato, situato nel nord-est dello Stato di Oaxaca. Rappresenta una delle pi\u00f9 antiche regioni geologiche nel territorio messicano. \u00c8 posta tra la Sierra Madre Oriental, la Fascia Vulcanica Trasversale e la Sierra Madre del Sud. Durante la nascita della prima e dell'ultima di queste catene montuose, lo Scudo Mixteco ha subito un forte processo di erosione, causando un cambiamento degli alti corsi dei fiumi Balsas, Lerma e Papaloapan."}
{"id": "2236405", "revid": "767487", "url": "https://it.wikipedia.org/wiki?curid=2236405", "title": "Luciano Giusti", "text": ""}
{"id": "2236408", "revid": "767487", "url": "https://it.wikipedia.org/wiki?curid=2236408", "title": "Virtus Pallacanestro Bologna 1990-1991", "text": ""}
{"id": "2236409", "revid": "247933", "url": "https://it.wikipedia.org/wiki?curid=2236409", "title": "Scudo Mixteco", "text": ""}
{"id": "2236411", "revid": "247933", "url": "https://it.wikipedia.org/wiki?curid=2236411", "title": "Zempoalt\u00e9petl", "text": ""}
{"id": "2236412", "revid": "834", "url": "https://it.wikipedia.org/wiki?curid=2236412", "title": "I suoni in una sfera", "text": "I suoni in una sfera \u00e8 un album dei Celeste, pubblicato dalla Mellow Records nel 1992.\nI brani del disco fecero parte della colonna sonora del film \"I suoni in una sfera\" diretto da Enry Fiorini nel 1974."}
{"id": "2236416", "revid": "1602064", "url": "https://it.wikipedia.org/wiki?curid=2236416", "title": "Berlin Alexanderplatz", "text": "Berlin Alexanderplatz \u00e8 un romanzo di Alfred D\u00f6blin del 1929.\nTrama.\nLa storia parla di un criminale occasionale, Franz Biberkopf, fresco di galera, che vive in una realt\u00e0 sottoproletaria.\nFranz \u00e8 un uomo che ha scontato in carcere una pena di quattro anni per aver accidentalmente ucciso la moglie durante una lite e il romanzo si apre proprio con la sua scarcerazione. \nUna volta uscito di prigione per\u00f2, si trova spaesato perch\u00e9 la citt\u00e0 \u00e8 cambiata e lui non vi si riconosce pi\u00f9 e non trova pi\u00f9 il suo posto. \u00c8 diventato un outsider.\nIl suo obbiettivo sar\u00e0, per tutto il romanzo, reiserirsi nella societ\u00e0 berlinese da uomo onesto. Vivere una vita retta e avere un rapporto sentimentale che sia conciliante con la funzione sociale.\nSar\u00e0 continuamente ostacolato in questo suo intento, da donne e finti amici che cercheranno di riportarlo sulla cattiva strada, ma alla fine trover\u00e0 il suo posto come guardia carceraria della prigione di Tegel. \nStile.\nIl romanzo \u00e8 incentrato sulla classe operaia berlinese (il titolo fa riferimento ad una piazza di questa citt\u00e0, Alexanderplatz), nella Berlino degli anni venti del XX secolo. \nLo sviluppo tecnologico \u00e8 connotato negativamente perch\u00e9 la tecnologia del tempo, che aveva portato una notevole crescita della produzione industriale meccanizzata, viene vista come la fonte principale dell'alienazione dell'uomo.\nUn altro fattore determinante \u00e8 il controllo che questa societ\u00e0 esercita sui tempi dell'uomo.\nIl suo stile narrativo pu\u00f2 ricordare James Joyce; tuttavia, D\u00f6blin ha dichiarato di aver letto l\"'Ulisse\" dopo che un quarto della sua opera era gi\u00e0 scritto. \u00c8 vero che \"la sua opera (di Joyce) ... fu un vento propizio per le mie vele\", per\u00f2 egli rivendic\u00f2 anche che \"una stessa epoca pu\u00f2 produrre... frutti simili\", e che comunque \"non ho bisogno di imitare nessuno. La lingua viva che mi circonda mi \u00e8 sufficiente\". La vicenda \u00e8 raccontata da molteplici punti di vista.\nD\u00f6blin \u00e8 maggiormente influenzato dall'Espressionismo e lo si pu\u00f2 notare dall'uso che fa della tecnica cinematografica del montaggio e delle di figure retoriche, soprattutto onomatopee. Filippo Tommaso Marinetti rivendic\u00f2 l'influenza del Futurismo italiano nell'opera.\nL'autore utilizza tutto quello che vede nella citt\u00e0, spesso anche di immagini che non sono strettamente collegate alla scena che si sta svolgendo in quel momento. \nAdattamenti cinematografici.\nIl romanzo fu riadattato in un film nel 1931 e in un telefilm nel 1980. Il film del 1931 (85 minuti) fu diretto da Piel Jutzi. In esso lavorarono all'adattamento Karl Heinz Martin, Hans Wilhelm e lo stesso D\u00f6blin. Nel cast ci sono Heinrich George, Maria Bard, Margarete Schlegel, Bernhard Minetti, Gerhard Bienert, Albert Florath e Paul Westermeier.\nLa miniserie del 1980 (14 episodi di circa 60 minuti l'uno) fu diretta da Rainer Werner Fassbinder. Distribuita in 6 DVD dalla Dolmen Home Video (2007), \u00e8 da molti considerato come il capolavoro del regista."}
{"id": "2236426", "revid": "38120", "url": "https://it.wikipedia.org/wiki?curid=2236426", "title": "Le Tre Madri", "text": ""}
{"id": "2236428", "revid": "38120", "url": "https://it.wikipedia.org/wiki?curid=2236428", "title": "Tre Gemelle e una Strega", "text": ""}
{"id": "2236429", "revid": "38120", "url": "https://it.wikipedia.org/wiki?curid=2236429", "title": "La Strega Annoiata", "text": ""}
{"id": "2236434", "revid": "1566286", "url": "https://it.wikipedia.org/wiki?curid=2236434", "title": "Mosfil'm", "text": "Mosfil'm ( ) \u00e8 uno studio cinematografico russo con sede a Mosca, uno dei pi\u00f9 antichi e produttivi d'Europa, dell'ex-URSS e dell'attuale Federazione Russa.\nI pi\u00f9 famosi registi sovietici hanno lavorato per questa casa, tra cui Andrej Tarkovskij e Sergej \u0116jzen\u0161tejn, realizzando quelli che sono considerati i migliori film mai fatti in URSS. Lo studio riusc\u00ec a vincere l'Oscar al miglior film straniero per tre volte con \"Guerra e pace\", \"Dersu Uzala - Il piccolo uomo delle grandi pianure\" (in co-produzione con il Giappone) e \"Mosca non crede alle lacrime\".\nStoria.\nIl nucleo originario della Mosfil'm nasce nel novembre 1923 con la nazionalizzazione presso il Goskino degli studi privati appartenuti ai produttori Aleksandr Chan\u017eonkov e Iosif Ermol'ev. L'anno successivo viene realizzato il primo film, \"Na kryl'jach vvys\"' (\"\u041d\u0430 \u043a\u0440\u044b\u043b\u044c\u044f\u0445 \u0432\u0432\u044b\u0441\u044c\") di Boris Michin, mentre nel 1927 viene costruito un nuovo complesso cinematografico in quella che avrebbe successivamente assunto la denominazione di Mosfil'movskaja ulica, presso la Collina dei passeri. Lo studio prende pi\u00f9 tardi il nome di \"Moskinokombinat\" e assume la denominazione definitiva nel 1936.\nDurante la seconda guerra mondiale il personale viene evacuato ad Alma-Ata e lo studio si fonde con altre importanti case nella \"Central'naja Ob'edinennaja Kinostudija\", ma gi\u00e0 nel 1943 ritorna ad essere Mosfil'm.\nAl discioglimento dell'URSS, la lista di film prodotti ammontava a oltre 3.000 titoli. Dopo un periodo di crisi negli anni novanta, oggi \u00e8 tornata ad essere una delle principali case di produzione del mondo. A partire dal 2011 ha rilasciato una selezione di film del suo archivio, visualizzabili nel suo canale YouTube e anche sul sito ufficiale.\nLogo.\nIl logo della Mosfil'm rappresenta la scultura \"L'operaio e la kolchoziana\", monumento simbolo del realismo socialista eseguito da Vera Muchina per il padiglione sovietico dell'Expo 1937 di Parigi. Compare per la prima volta con la commedia musicale \"Primavera\" di Grigori Aleksandrov."}
{"id": "2236440", "revid": "132266", "url": "https://it.wikipedia.org/wiki?curid=2236440", "title": "Polemiche sulla remissione della scomunica al vescovo Richard Williamson", "text": ""}
{"id": "2236441", "revid": "131358", "url": "https://it.wikipedia.org/wiki?curid=2236441", "title": "Diego Fernando Markic", "text": ""}
{"id": "2236442", "revid": "132266", "url": "https://it.wikipedia.org/wiki?curid=2236442", "title": "Polemica sulla remissione della scomunica al vescovo Richard Williamson", "text": ""}
{"id": "2236445", "revid": "110157", "url": "https://it.wikipedia.org/wiki?curid=2236445", "title": "Civico museo teatrale Carlo Schmidl", "text": "Il Civico Museo Teatrale Carlo Schmidl si trova a Trieste, nel centro della citt\u00e0, nel Borgo Teresiano, sulla riva del Canal Grande.\nIl palazzo.\nIl museo \u00e8 ospitato nella la sede espositiva comunale del \"palazzo Gopcevich\", dal particolare intonaco bianco e rosso.\nL'edificio fu costruito nel 1850 su progetto dell'architetto Giovanni Andrea Berlam per conto dell'armatore serbo Spiridione Gopcevich. Il prospetto che si affaccia sul Canale, dallo stile eclettico, composto da un disegno a greche rosso e gialle, \u00e8 inoltre arricchito da statue, fregi e medaglioni che ricordano i protagonisti della battaglia della Piana dei Merli (Kosovo Polje) del 1389. \nL'interno dell'edificio presenta ambienti di notevole ricercatezza sia negli arredi che nei pavimenti intarsiati ed i soffitti decorati. L'ultimo radicale restauro risale al 1988.\nIl museo.\nIl museo nasce nel dicembre del 1924 grazie alla volont\u00e0 di Carlo Schmidl, editore musicale e collezionista, ed ospitato dal 1924 al 1991 nel Teatro lirico Giuseppe Verdi di Trieste; a seguito di lavori di ristrutturazione di quest'ultimo le collezioni vengono provvisoriamente trasferite nel 1992 a Palazzo Morpurgo in via Imbriani, per poi trovare definitiva sistemazione presso il prestigioso Palazzo Gopcevich con l'inaugurazione del 16 dicembre 2006.\nIl museo documenta la storia teatrale e musicale a Trieste degli ultimi due secoli, con raccolta di locandine, fotografie, costumi di scena e storia degli edifici teatrali. Di particolare interesse la raccolta di strumenti musicali, tra cui fortepiano, armonium, e strumenti meccanici quali l'autopiano. Il museo dispone inoltre di una imponente biblioteca ed archivio di rilevanza internazionale, comprendente anche una cospicua raccolta di manifesti e programmi."}
{"id": "2236446", "revid": "466539", "url": "https://it.wikipedia.org/wiki?curid=2236446", "title": "Michael E. DeBakey", "text": "Realizzatore di un cuore artificiale, fu uno dei fondatori della moderna cardiochirurgia, a cui contribu\u00ec in modo significativo introducendovi importanti innovazioni.\nBiografia.\nFiglio di immigrati libanesi.\nMichael Ellis DeBakey nacque come Michel Dabaghi a Lake Charles, in Louisiana, da una coppia di immigrati maroniti libanesi, Shaker e Raheeja Dabaghi (poi anglicizzato in \"DeBakey\"). Il padre era approdato senza un soldo negli Stati Uniti a soli quindici anni, ma era riuscito, con grande sacrificio e intelligenza, a trovare di che vivere e a mettere su famiglia. Michael si guadagn\u00f2 grande stima dai genitori, che decisero di investire buona parte dei risparmi della famiglia per mandarlo a studiare all'universit\u00e0 di Tulane, a New Orleans.\nCarriera medica.\nI primi titoli.\nDeBakey riceve il baccalaureato in Scienze alla Tulane University; nel 1932 consegue, nella Tulane University School of Medicine, la laurea in medicina (a pieni voti). Rimane a New Orleans e, al Charity Hospital, prosegue il suo tirocinio (tra i suoi professori c'\u00e8 anche il celebre Alton Ochsner): completa poi il suo periodo di specializzazione in Francia, presso l'universit\u00e0 di Strasburgo, sotto la supervisione del professor Ren\u00e9 Leriche, ed in Germania, all'universit\u00e0 di Heidelberg, sotto il professor Martin Kirschner. Tornato negli Stati Uniti, passa un altro anno di studio, e poi entra a lavorare alla facolt\u00e0 di chirurgia dal 1937 al 1948, come specialista in trasfusioni di sangue.\nSotto le armi.\nDal 1942 al 1946 \u00e8 chiamato alla armi come membro della Divisione clinica chirurgica, nell'Ufficio di Chirurgia Generale dell'Esercito (del quale nel 1945 diventer\u00e0 direttore, ricevendo poi la Legione al merito).\nUn altro importante contributo di DeBakey mentre era in servizio per l'esercito americano fu il significativo contributo alla rivoluzione della medicina in tempo di guerra: si fece portatore dell'idea che i dottori dovessero essere sempre nelle vicinanze delle linee di combattimento, prestando cos\u00ec un pi\u00f9 efficace soccorso ai soldati. DeBakey contribuisce allo sviluppo degli ospedali mobili, i cosiddetti MASH, delle unit\u00e0 mediche che avevano lo scopo di servire da ospedali da campo nelle aree di conflitto. Tale innovazione fece crescere grandemente il tasso di sopravvissuti tra i feriti, tanto che i MASH furono riutilizzati dall'esercito degli Stati Uniti anche durante la Guerra di Corea.\nIn una fase successiva alla fine del conflitto DeBakey aiut\u00f2 anche ad istituire il Veteran's Administration Medical Center Research System.\nI primi incarichi.\nFinita la Seconda guerra mondiale, entra al Baylor College of Medicine in qualit\u00e0 di presidente del dipartimento di chirurgia (ruolo che conserver\u00e0 fino al 1993). Sempre di questo college DeBakey fu presidente (1969-1979), cancelliere (1979-1996) ed in seguito Cancelliere Emerito. Ricopre inoltre l'incarico di professore al Dipartimento di Chirurgia \"Michael E. DeBakey\" ed \u00e8 direttore del DeBakey Heart Center.\nL'abilit\u00e0 di DeBakey e la sua elevatissima conoscenza medica lo portarono ad ottenere una reputazione di grandissima personalit\u00e0 della medicina mondiale. Ci\u00f2 gli procur\u00f2 anche una miriade di incarichi medico-politici, come ad esempio l'essere membro medico della Commissione Hoover e presidente della Commissione Presidenziale per la salute durante l'amministrazione Johnson. Si impegn\u00f2 instancabilmente per tutta la sua vita per migliorare gli standard sanitari sia degli Stati Uniti sia a livello internazionale. Tra i suoi numerosi incarichi di consulenza si ricordano i tre anni passati nel National Advisory Heart and Lung Council, organizzato dal National Institutes of Health.\nPioniere della cardiochirurgia.\nFin dal periodo degli studi, sia in America sia all'estero, DeBakey si interessa particolarmente al cuore, che solo in quel periodo cominciava ad essere studiato in modo approfondito e con l'idea di potervi operare sopra.\nAll'eta di 23 anni, mentre \u00e8 ancora studente all'universit\u00e0 di Tulane, DeBakey inventa la pompa peristaltica, la cui importanza non sar\u00e0 riconosciuta che circa 20 anni dopo, quando divenne un componente essenziale della macchina cuore-polmone (che si diffonder\u00e0 immediatamente in tutti gli ospedali d'America e d'Europa). L'invenzione di DeBakey provvedeva a fornire un continuo flusso di sangue durante le operazioni, consentendo a sua volta la possibilit\u00e0 di fare operazioni \"a cuore aperto\". DeBakey arriva all'idea di questo macchinario quando si rende conto di quanto fossero arretrati molti degli strumenti a disposizione dei chirurghi degli ospedali.\n\u00c8 uno dei primi a interessarsi in maniera approfondita agli aneurismi, e inizia a operare casi di questo genere fin dal 1949: nel 1950 effettua la prima rimozione di un blocco dell'arteria coronaria. L'approccio di DeBackey in molti casi non \u00e8 quello del rafforzamento della parete arterica ferita, bens\u00ec la rimozione del tratto non sano e la sostituzione con un altro. Vista le necessit\u00e0 di avere a disposizione \"pezzi di ricambio\" di questo genere fonda la prima banca dei vasi sanguigni (la \"Vascular Bank\"). In breve tempo diventa uno dei maggiori esperti mondiali sugli aneurismi.\nDeBakey fu uno dei primi chirurghi al mondo a effettuare interventi di bypass sull'arteria coronarica, e nel 1953 port\u00f2 a termine con successo la prima endoarterectomia carotidea. Questo intervento, come tantissimi nella sua carriera, viene svolto nella sua \"casa\", il Methodist Hospital (Houston, Texas), ancora oggi uno dei migliori ospedali al mondo.\nIl Dacron e l'idea del cuore artificiale.\nUn grosso problema legato agli aneurismi, o comunque ad ogni genere di trapianto, seppur minimo, \u00e8 quello del rigetto: se il corpo umano non \"accetta\" il pezzo estraneo inserito durante l'operazione si determina un'infezione generale del malato, che di solito porta al decesso.\nAffinch\u00e9 l'organismo non rigetti il \"rattoppo\" occorre che si creino dei \"pezzi sostitutivi\" di una sostanza che non provochi reazioni infettive. DeBakey diventa cos\u00ec uno dei pionieri dell'utilizzo di innesti di Dacron, sostanza chimica recentemente scoperta, per sostituire o riparare i vasi sanguigni. Nel 1958, per contrastare il pericoloso restringimento di un'arteria (causato da endarectomia) esegue il prima efficace angioplastica, utilizzando un innesto in Dacron. Questo intervento consent\u00ec l'allargamento della parete arteriosa in modo da farla tornare alla giusta dimensione.\nDa quel momento gli innesti artificiali di DeBakey verranno usati in tutto il mondo per riparare o sostituire vasi sanguigni.\nNel 1964 esegu\u00ec la prima operazione di bypass aorto-coronarico.\nPioniere nell'idea e nello sviluppo di un cuore artificiale, DeBakey fu il primo a utilizzare con successo una pompa cardiaca esterna (una pompa per il bypass del ventricolo sinistro) su un paziente (Esperanza De Valle Velasquez), il 10 agosto 1966, per supportare il suo cuore malato. In quell'occasione la pompa artificiale faceva il cinquanta percento del lavoro del cuore della paziente. Quel grande successo venne in seguito a due, falliti, tentativi, entrambi nel 1965, che gli provocarono molte critiche dagli ambienti medici; il secondo intervento in particolare fu \"annunciato\" con grande perizia alla comunit\u00e0 scientifica ed ebbe persino un importante seguito mediatico, cosa che dette ancora pi\u00f9 risalto all'insuccesso.\nIn seguito al primo trapianto di cuore umano (Barnard, 1967) \u00e8 uno dei primi chirurghi in America a eseguire questa innovativa tecnica (1968 e 1969).\nAssieme al suo mentore alla Tulane University, il dottor Ochsner, nel 1969 postul\u00f2 che vi fosse un forte legame tra il fumo e il cancro ai polmoni (Ochsner stesso diventer\u00e0 uno dei pionieri della lotta contro il fumo).\nLa celebrit\u00e0.\nIn breve tempo il dottor Michael DeBakey divent\u00f2 uno dei pi\u00f9 celebri chirurghi al mondo, la sua attivit\u00e0 \u00e8 intensissima: passa fino a diciassette ore giornaliere in sala operatoria (viene soprannominato \"il tornado del Texas\"). Non tralascia comunque l'attivit\u00e0 di studio, aggiornamento e ricerca. Sotto la sua ala crescono intanto promettenti chirurghi, desiderosi di imitarlo. Si d\u00e0 da fare anche per trovare nuovi fondi per la ricerca, partecipando a numerosi congressi medici e sollecitando pubblici e privati a investire in quel campo.\nNegli anni sessanta il dottor DeBakey e la sua \u00e9quipe di chirurghi furono tra i primi a registrare su pellicola gli interventi. Un operatore con la cinepresa riprendeva l'operazione dall'alto, inquadrando le varie zone soggette a intervento secondo ci\u00f2 che gli diceva il capochirurgo. La cinepresa e le luci erano posizionati a un'altezza tale da non interferire con il team di chirurghi. L'intervento del 10 agosto del '66, con l'utilizzo della prima pompa cardiaca esterna (un abbozzo parziale di \"cuore artificiale\"), viene osservata dai medici della Baylor University tramite un circuito televisivo chiuso.\nDeBakey era un perfezionista: studiava attentamente le singole operazioni da compiere, programmava la sua giornata con estrema pignoleria, ed era noto per avere un carattere non facile, specialmente sul luogo di lavoro. Affatto tollerante per l'incompetenza dei suoi colleghi, divenne famoso per alcuni brutali rimproveri verso tirocinanti e altri medici, licenziando anche per piccolissimi errori i suoi assistenti in sala operatoria.\nEssendo rinomato come uno dei pi\u00f9 grandi cardiochirurghi del mondo, DeBakey si trov\u00f2 spesso in sala operatoria importanti capi di Stato, celebrit\u00e0 e politici. In particolare fu lui ad operare, sempre a Houston, il duca di Windsor Edoardo VIII, ex re d'Inghilterra, affetto da un grosso aneurisma all'aorta addominale. Fu sempre DeBakey (ed un team di cardiochirurghi americani, tra cui George Noon) nel 1996 a supervisionare l'innesto di 5 bypass da parte di chirurghi russi sul Presidente della Federazione Russa Boris Yeltsin. Nel 1976 oper\u00f2 anche un allora sconosciuto Massimo Troisi.\nUltimi anni.\nPer lo stupore di colleghi e amici DeBakey continu\u00f2 a lavorare ben oltre l'et\u00e0 media entro la quale i medici si ritirano dall'attivit\u00e0 professionale. Fino agli ultimi anni di vita il dottor DeBakey continu\u00f2 a svolgere il suo lavoro, la passione a cui aveva dedicato la vita, fino quasi ai 100 anni. Il suo fenomenale contributo alla scienza medica copr\u00ec un periodo di oltre settant'anni, in cui oper\u00f2 pi\u00f9 di 50.000 pazienti, una cifra grandiosa (ma d'altronde il \"fenomeno\" DeBakey era famoso anche per il gran numero di operazioni che eseguiva quotidianamente).\nIl 31 dicembre 2005, a 97 anni, DeBakey fu colpito da una dissecazione aortica: anni prima era stato tra i pionieri per il trattamento chirurgico di questo problema, creando quella che \u00e8 adesso chiamata la Procedura DeBakey. Ricoverato al Methodist Hospital di Houston, rifiut\u00f2 inizialmente di sottoporsi ad un intervento chirurgico; quando per\u00f2 le sue condizioni di salute peggiorarono ulteriormente e DeBakey non era in grado di esprimere il suo parere, il team di chirurghi decise di procedere con l'intervento. Il comitato etico dell'ospedale, con una controversa decisione, approv\u00f2. Tra il 9 e il 10 febbraio DeBakey divenne il pi\u00f9 vecchio paziente a sottoporsi a un'operazione per la quale era responsabile su s\u00e9 stesso. Rest\u00f2 sette ore sotto i ferri, e furono necessari dei lunghi e costosi (pi\u00f9 di un milione di dollari il costo) trattamenti post-operatori per rimettere in sesto il paziente. Dopo circa otto mesi, nel settembre 2006, il dottor DeBakey usc\u00ec dall'ospedale e ritorn\u00f2 presto a godere di ottima salute, tanto da poter presenziare all'apertura del Michael E. DeBakey Library and Museum al Baylor College of Medicine (18 ottobre 2006). Sebbene avesse in precedenza rifiutato di farsi operare, in seguito dichiar\u00f2 di essere grato al team di chirurghi per la loro decisione di effettuare l'intervento.\nDeBakey lavor\u00f2 assieme al dottor Denton Cooley (il primo a impiantare un cuore artificiale in una donna, nel 1969) mentre entrambi svolgevano il tirocinio presso il Baylor College of Medicine. I due, tra i pi\u00f9 grandi chirurghi del XX secolo, ebbero una lunga (circa quarant'anni) rivalit\u00e0 professionale; come riport\u00f2 il numero di \"Life\" del 18 aprile 1969 il loro disaccordo nacque quando Cooley esegu\u00ec, apparentemente senza autorizzazione, il primo impianto di un cuore artificiale in un essere umano. I due uomini si riconciliarono solamente il 7 novembre 2007 (quando DeBakey aveva 99 anni e Cooley 87); fu DeBakey a renderlo pubblico invitando Cooley alla cerimonia di consegna della medaglia d'oro del Congresso (che si tenne il 23 aprile 2008).\nMorte.\nIl 12 luglio 2008, DeBakey mor\u00ec per cause naturali al Methodist Hospital di Houston, all'et\u00e0 di 99 anni. Un'onoranza funebre fu tenuta alla Co-Cathedral of the Sacred Heart, il 16 luglio di quell'anno. Il corpo fu deposto, il primo di sempre, nella Houston's City Hall. Gli fu anche garantito un posto al cimitero nazionale di Arlington dal segretario dell'Esercito.\nVita privata.\nPerse la madre, a cui era legatissimo, nel 1960, per un problema al cuore che senza la possibilit\u00e0 di innesto di un nuovo cuore (in quel momento non ancora disponibile) risult\u00f2 inguaribile.\nDeBakey visse a lungo con la prima moglie, Diana Cooper DeBakey, che mor\u00ec per un attacco cardiaco nel 1972. Sopravvisse a due dei suoi figli: l'avvocato Ernest O. DeBakey (deceduto nel 2004) e Barry E. DeBakey (spentosi nel 2007). Il fratello Ernest G. DeBakey era anch'esso un medico, specialista del cancro, e lavorava a Mobile (Alabama); anch'egli mor\u00ec prima del fratello, nel 2006. Sopravvissero al fratello due sorelle di DeBakey, Lois e Selma.\nFu membro della Massoneria.\nControversie.\nContrasti con le associazioni animaliste.\nDeBakey fond\u00f2 e diresse la Foundation for Biomedical Research (FBR), i cui obiettivi erano di promuovere e informare l'opinione pubblica sul supporto da dare alla ricerca animale. DeBakey durante tutta la sua carriera, come d'altronde era abitudine di molti chirurghi spesso per provare nuove tecniche, fece largo uso di animali per le sue ricerche.\nDeBakey si inimic\u00f2 allora molte associazioni e sostenitori dei diritti degli animali: DeBakey critic\u00f2 fortemente queste posizione sostenendo che il futuro della ricerca biomedica e quindi degli studi sulla salute umana fosse legato indissolubilmente alla ricerca sugli animali.\nSostenne inoltre tutti coloro (scienziati, fisici, veterinari, chirurghi, ...) che non facessero ricerche sugli animali per odio verso gli stessi, ma anzi per il rispetto della vita e della dignit\u00e0 di tutti coloro che soffrono, ai quali i progressi della scienza medica non possono che giovare e alleviare le sofferenze.\nAltri problemi.\nNel 1987 e nel 1990 DeBakey fu investigato dalla Texas Medical Board per aver ricevuto tre denunce per errori professionali nell'arco di cinque anni. Entrambe le inchieste furono poi archiviate. Comunque, nel 1994, la sua licenza medica per il Texas fu messa in mora per il mancato pagamento della quota obbligatoria.\nPubblicazioni.\nEssendo stato medico di fama mondiale per decenni, nonch\u00e9 grande ricercatore, il dottor DeBakey fu autore o coautore di pi\u00f9 di 1.300 pubblicazioni nell'ambito della medicina, siano esse articoli, capitoli o interi libri sulla chirurgia, sulla medicina, sulla salute, sulla ricerca medica e sull'educazione alla salute. Non mancarono inoltre pubblicazioni che coinvolgevano, sempre nel largo ambito della medicina, discussioni socio-economiche e filosofiche. Molti di questi scritti sono divenuti classici nell'ambiente medico.\nIn aggiunta agli scritti come studioso, DeBakey fu anche autore di lavori molto popolari e diffusi, come ad esempio \"The Living Heart\", \"The Living Heart Shopper's Guide\" e \"The Living Heart Guide to Eating Out\".\nRiconoscimenti.\nDurante il 1969 il Baylor College of Medicine si separ\u00f2 dalla Baylor University, sotto la sua direzione. La DeBakey High School for Health Professions, il Methodist DeBakey Heart &amp; Vascular Center e il Michael E. DeBakey Veterans Affairs Medical Center nel Texas Medical Center (Houston) furono cos\u00ec nominati in suo onore.\nDeBakey ebbe un importante ruolo nell'istituire il Michael E. DeBakey Heart Institute all'Hays Medical Center, in Kansas. Diverse tecniche e innesti chirurgici che egli introdusse portano adesso il suo nome. DeBakey found\u00f2 il Michael E. DeBakey Institute al Texas A&amp;M College of Veterinary Medicine &amp; Biomedical Sciences, risultato ottenuto grazie alla collaborazione tra Texas A&amp;M, il Baylor College of Medicine el'UT Health Science Center di Houston, per portar avanti ulteriori ricerche sulle malattie cardiovascolari.\nIl 20 gennaio 1969 ricevette dal Presidente Lyndon B. Johnson la Medaglia presidenziale della libert\u00e0.\nNel 1987 il Presidente degli USA Ronald Reagan lo insign\u00ec della National Medal of Science. Entr\u00f2 nella Health Care Hall of Fame, fu Luminare di Lasker (1963) e ricevette il United Nations Lifetime Achievement Award. Nel 2000 il suo nome venne citato come \"Leggenda vivente\" dalla Biblioteca del Congresso Americano.\nNel 2002 la Medical University of South Carolina gli ha conferito il Lindbergh-Carrel prize \nIl 23 aprile 2008 ricevette la Medaglia d'oro del Congresso dal presidente George W. Bush, dalla Speaker della camera Nancy Pelosi e dal leader della maggioranza democratica al Senato Harry Reid.\nPer tutto l'arco della sua carriera ricevette innumerevoli altri riconoscimenti per la sua attivit\u00e0 come medico e pioniere della chirurgia."}
{"id": "2236453", "revid": "767487", "url": "https://it.wikipedia.org/wiki?curid=2236453", "title": "Wolfgang Dremmler", "text": "Carriera.\nClub.\nHa giocato 310 partite (15 reti) nella Bundesliga con l' e con il , in cui \u00e8 arrivato nel 1979 grazie alla segnalazione del suo ex compagno di squadra Paul Breitner. Ha vinto quattro campionati Bundesliga e tre Coppe di Germania, gli unici suoi trofei di club, tutti con il Bayern.\nNazionale.\nCon la Nazionale della Germania Ovest ha giocato 27 partite (3 reti). Ha esordito il 7 gennaio 1981 contro il Brasile durante il \"Mundialito\" ed ha partecipato al Campionato del Mondo 1982, raggiungendo la finale.\nDopo il ritiro.\nRitiratosi a 31 anni per il ."}
{"id": "2236454", "revid": "767487", "url": "https://it.wikipedia.org/wiki?curid=2236454", "title": "Virtus Pallacanestro Bologna 1989-1990", "text": ""}
{"id": "2236456", "revid": "2014155", "url": "https://it.wikipedia.org/wiki?curid=2236456", "title": "Elia I del Maine", "text": "Origine.\nFiglio secondogenito di Giovanni di Baugency ( \u2020 1097), signore di la Fl\u00e8che, e di Paola del Maine, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale (\"Helias, Johannis et Paul\u00e6 filius, Hugonis Cenomannorum consulis consobrinus\"). Paola era la figlia femmina terzogenita del conte del Maine, Eriberto I detto \"Evigilans canis\" (Cane Sveglio) (come risulta dall\"'Historia Ecclesiastica, Pars III, Liber VIII\" sempre di Orderico Vitale, in cui, viene detto che la madre di Elia, che non viene nominata, era figlia di Eriberto (\"filia Herberti\")) e della moglie, di cui non si conosce n\u00e9 il nome n\u00e9 la casata.Giovanni di Baugency, signore di la Fl\u00e8che era figlio di Lancelin I de Baugency e della moglie, di cui non si conosce n\u00e9 il nome n\u00e9 la casata (Orderico Vitale per\u00f2, sempre nella \"Historia Ecclesiastica, Pars III, Liber VIII\" si contraddice scrivendo che Giovanni di Baugency era figlio di Lancelin I de Baugency e di Paola del Maine, figlia di Eriberto I detto \"Evigilans canis\" (Cane Sveglio)).\nBiografia.\nElia viene citato, per la prima volta, in un documento, nel 1087, nel documento DCCXLVI del \"Cartulaire de l'abbaye de Saint-Aubin d'Angers, tome II\", quando fa una donazione all'abbazia stessa assieme al padre, Giovanni.\nNel 1087, alla morte di Guglielmo il Conquistatore, i nobili del Maine, guidati da Goffredo di Maienne, per conto del conte titolare, Ugo V, si erano ribellati ai Normanni, scontrandosi con Roberto che finalmente aveva ereditato il ducato di Normandia e, ora che si era liberato della tutela del padre, reclamava la contea del Maine. E quando, nel 1091, Roberto ricevette l'aiuto del fratello, il re Guglielmo II d'Inghilterra, e la situazione per il Maine si fece pi\u00f9 delicata, secondo Orderico Vitale, i nobili del Maine inviarono una delegazione, guidata da Goffredo di Mayenne e da Elia, in Lunigiana a perorare la loro causa nella speranza di liberarsi dei Normanni, che da circa trent'anni angariavano la loro contea.Ma quando Ugo (secondo il Muratori suo padre e suo fratello Folco erano ben contenti di allontanarlo dall'Italia, in quanto prima del 1090 era stato scomunicato da papa Urbano II) si rec\u00f2 finalmente nel Maine per prendere possesso della contea che aveva ereditato dalla madre, per il suo comportamento, non suscit\u00f2 molto entusiasmo, anzi i nobili si pentirono di averlo chiamato.Dato che davanti alla mancanza di fiducia dei signori del Maine, che apertamente si lagnavano di averlo eletto conte, suo cugino (consobrinus), Ugo V, aveva espresso il desiderio di tornare in Italia Elia si offr\u00ec di succedergli nel titolo; allora, nel 1093 circa (la data \u00e8 confermata dal documento n\u00ba 117 del \"Cartulaire de l'abbaye de Saint-Vincent du Mans, Liber primus\" in cui si fa riferimento alla compravendita della contea), Ugo V rinunci\u00f2 al titolo e lo vendette, per 10.000 solidi (o soldi) del Maine a Elia I.\nnel 1097, Elia viene citato, per due volte, nei documenti del \"Cartulaire de l'abbaye de Saint-Aubin d'Angers, tome II\", nel n\u00b0 DCCXLVIII per una donazione all'abbazia stessa assieme al padre, Giovanni, per la guarigione di quest'ultimo e poi nel n\u00b0 DCCXLIX, assieme al fratello monaco Gosfrido, per l'anima del padre, dopo la sua morte.\nElia, che, nel 1096, aveva rinunciato a partire per la Terra Santa col duca di Normandia, Roberto, per le minacce di Guglielmo II, che era divenuto reggente di Normandia per conto del fratello, Roberto, nel 1097, sostenuto dal conte d'Angi\u00f2, Folco IV il Rissoso, dovette tenere testa ai Normanni, fino a che, nel 1098, fu fatto prigioniero e consegnato a Guglielmo II, re d'Inghilterra e reggente della Normandia, che, dopo aver conquistato Le Mans ed aver ottenuto omaggio da Elia, lo rimise in libert\u00e0.Nel 1099, Elia riprese la lotta contro Guglielmo II e riusc\u00ec a riconquistare parte della contea, ma solo dopo la morte di Guglielmo II, nel 1100, Elia riusc\u00ec, dopo tre anni, a rientrare in possesso della contea del Maine, e non ebbe problemi col duca di Normandia, Roberto, che, nel 1100, era rientrato dalla Terra Santa, per succedere al fratello, Guglielmo II, sul regno d'Inghilterra, ma si trov\u00f2 a dover combattere col fratello minore, Enrico Beauclerc, che si era fatto incoronare nuovo re d'Inghilterra, Enrico I,\nNel 1106, dopo che, Enrico I che, dopo averlo incarcerato, aveva tolto a Roberto il ducato di Normandia, cominciava a insidiare la contea del Maine, spinse Elia ad avvicinarsi sempre pi\u00f9 alla casa d'Angi\u00f2 e fiss\u00f2 il fidanzamento di sua figlia Eremburga con l'erede della contea d'Angi\u00f2, prima con Goffredo IV Martello, e dopo la morte di quest'ultimo, in quello stesso 1106, con Folco il Giovane.\nElia I tenne la contea, per altri dieci anni, sino alla sua morte; si.spense, nel 1110, secondo gli \"Annales Sancti Albini Andegavensis\", l'11 luglio e fu inumato nella chiesa di Saint-Pierre de la Couture, a le Mans; la figlia Eremburga gli successe e subito dopo spos\u00f2 il conte d'Angi\u00f2, Folco V il Giovane.\nMatrimoni e discendenza.\nElia I aveva sposato Matilde, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir e, da cui ebbe una sola figlia:\nRimasto vedovo, nel 1099, Elia I, nello stesso anno, spos\u00f2, con grande fasto, Agnese d'Aquitania ( \u2020 1110), figlia del duca Guglielmo VIII di Aquitania e della sua seconda moglie, Matilde (o Marta) figlia del conte Adalberto II de La Marche. Agnese era divorziata da re di Castiglia, Alfonso VI.Secondo lo storico Szabolcs de Vajay, Orderico Vitale confuse la prima moglie di Alfonso VI, Agnese, con la seconda moglie, la sorellastra di Agnese, Beatrice d'Aquitania, figlia del duca Guglielmo VIII di Aquitania e della sua terza moglie, Hildegarda di Borgogna (1050-1104), figlia del duca di Borgogna Roberto I, Duca di Borgogna (1011-1076).Elia da Agnese (o Beatrice) non ebbe figli."}
{"id": "2236468", "revid": "149727", "url": "https://it.wikipedia.org/wiki?curid=2236468", "title": "Berlino-Gesundbrunnen", "text": ""}
{"id": "2236473", "revid": "767487", "url": "https://it.wikipedia.org/wiki?curid=2236473", "title": "Giovan Battista Foppa", "text": "Biografia.\nAppartenente alla Confederazione dell'oratorio di San Filippo Neri, fu eletto arcivescovo di Benevento da papa Urbano VIII il 18 maggio 1643.\nGrazie a lui si effettuarono dei lavori presso la basilica di San Bartolomeo, organizz\u00f2 i sinodi annuali, pubblicando il resoconto di uno di essi nel 1648.\nFra i suoi interventi pi\u00f9 notevoli celebr\u00f2 il concilio provinciale nel maggio 1656; dopo 30 anni di attivit\u00e0 mor\u00ec alla et\u00e0 di 70 anni, nel 1673 e fu seppellito nell'allora basilica di san Bartolomeo.\nGenealogia episcopale.\nLa genealogia episcopale \u00e8:"}
{"id": "2236475", "revid": "7969", "url": "https://it.wikipedia.org/wiki?curid=2236475", "title": "Piazza Nikola Pasi\u0107 (Belgrado)", "text": ""}
{"id": "2236482", "revid": "682087", "url": "https://it.wikipedia.org/wiki?curid=2236482", "title": "Palazzo Gopcevich", "text": ""}
{"id": "2236489", "revid": "268111", "url": "https://it.wikipedia.org/wiki?curid=2236489", "title": "Arcata marginale di Drummond", "text": "L'Arcata marginale di Drummond o Arteria marginale di Drummond \u00e8 un ramo arterioso che nasce dalle anastomosi tra le varie branche dell'Arteria mesenterica superiore e poi della mesenterica inferiore e che corre addossato al margine interno del colon, dal cieco fino al sigma.\nFu descritta da Sir David Drummond, chirurgo inglese, nel 1913 per cui non \u00e8 menzionata nelle prime edizioni del testo di Anatomia del Gray cui appartiene l'immagine riportata.\nPu\u00f2 essere comunque ben immaginata facendo ricorso ad un paragone di Steward J. e Rankin FW. che nel 1933 la descrivevano come parte di una ruota di bicicletta in cui il cerchione \u00e8 l'arcata vera e propria ed i raggi sono i rami delle due arterie mesenteriche.\nRappresenta un sistema molto valido nell'assicurate una vascolarizzazione collaterale (legata a pi\u00f9 rami arteriosi) a tutti i segmenti del grosso intestino.\n\u00c8 ritenuta molto importante nella chirurgia resettiva del colon che richiede una attenta valutazione della irrorazione e quindi della vitalit\u00e0 dei monconi da anastomizzare. In questi interventi la legatura di una qualunque arteria colica, preliminare alla asportazione del segmento di intestino malato, non dovrebbe avere conseguenze sulla vascolarizzazione del moncone residuo per la presenza dell'arcata marginale di Drummond. \nNella pratica invece, a causa del gran numero di anomalie e varianti che presenta il complesso sistema vascolare dell'Apparato digerente, pu\u00f2 accadere che questa arcata non sia continua o sufficientemente rappresentata. Ci\u00f2 crea delle aree critiche.\nUn punto critico, individuato da Sudeck e conosciuto quindi come punto debole di Sudeck si trova sul sigma quando manchi o sia ridotta di calibro e quindi insufficiente l'anastomosi tra arteria sigmoidea ima e arteria emorroidaria superiore entrambe rami dell'arteria mesenterica inferiore."}
{"id": "2236496", "revid": "6923", "url": "https://it.wikipedia.org/wiki?curid=2236496", "title": "Berlin Hauptbahnhof", "text": ""}
{"id": "2236498", "revid": "6923", "url": "https://it.wikipedia.org/wiki?curid=2236498", "title": "Berlin Ostbahnhof", "text": ""}
{"id": "2236500", "revid": "339392", "url": "https://it.wikipedia.org/wiki?curid=2236500", "title": "Berlin S\u00fcdkreuz", "text": ""}
{"id": "2236506", "revid": "767487", "url": "https://it.wikipedia.org/wiki?curid=2236506", "title": "I nostri sogni", "text": "I nostri sogni \u00e8 un film del 1943 diretto da Vittorio Cottafavi.\nTrama.\nUn giovane squattrinato che vive di espedienti viene incaricato dal suo direttore di accompagnare la figlia di un contabile dell'azienda che possiede. Il giovane coglie l'occasione per fingersi ricchissimo all'ingenua ragazza e la porta in un locale di lusso, creando, grazie alla sua fantasia d'inventore, un'autentica atmosfera di sogno.\nCanzoni.\nLe canzoni del film sono state composte da Raffaele Gervasio, su parole di Michele Galdieri, dirette dal maestro Mario Carta e cantate da Pina Mari e Michele Montanari."}
{"id": "2236510", "revid": "4711", "url": "https://it.wikipedia.org/wiki?curid=2236510", "title": "San Luis F.C.", "text": ""}
{"id": "2236519", "revid": "1305772", "url": "https://it.wikipedia.org/wiki?curid=2236519", "title": "Anika Noni Rose", "text": "Attiva sia in teatro che nel cinema, nel 2004 ha vinto un Tony Award come miglior attrice in un musical, per la sua interpretazione in \"Caroline, or Change\". Come attrice cinematografica, il suo ruolo pi\u00f9 famoso \u00e8 quello di Lorrell Robinson, interpretato nel 2006 in \"Dreamgirls\".\nCarriera.\nAnika Noni Rose debutt\u00f2 in teatro nel 1998, interpretando \"Valley Song\". Nel 2000 interpret\u00f2 il ruolo di Rusty nel musical \"Footlose\", quindi nel 2004 vinse il Tony Award per \"Caroline, or Change\".\nNel 1999 Anika Noni Rose debutt\u00f2 nel cinema, interpretando il cortometraggio \"King of the Bingo Game\" e nel 2003 debutt\u00f2 in un lungometraggio, \"From Justin to Kelly\". Nel 2006 si fece conoscere definitivamente, affiancando Beyonc\u00e9 Knowles e Jennifer Hudson in \"Dreamgirls\", diretto da Bill Condon.\nNel dicembre 2011 ha preso parte alla miniserie \"Bag of Bones\", trasmessa dal canale via cavo A&amp;E Network. La serie, divisa in due puntate, \u00e8 tratta dal romanzo Mucchio d'ossa di Stephen King. Anika Noni Rose interpreta la parte del fantasma di Sara Tidwell, cantante blues, che infesta l'abitazione del protagonista del romanzo, lo scrittore Mike Noonan, interpretato da Pierce Brosnan.\nDoppiatrici italiane.\nNelle versioni in italiano dei suoi film, Anika Noni Rose \u00e8 stata doppiata da:"}
{"id": "2236521", "revid": "729019", "url": "https://it.wikipedia.org/wiki?curid=2236521", "title": "Coppa Sudamericana 2008", "text": "La Coppa Sudamericana 2008 venne vinta dall'Internacional nella doppia finale contro l'Estudiantes."}
{"id": "2236527", "revid": "278830", "url": "https://it.wikipedia.org/wiki?curid=2236527", "title": "Albi di Zona X", "text": ""}
{"id": "2236528", "revid": "1573940", "url": "https://it.wikipedia.org/wiki?curid=2236528", "title": "Libro dei Sui", "text": "Il Libro dei Sui (cinese tradizionale: \u968b\u66f8; cinese semplificato: \u968b\u4e66; pinyin: Su\u012bsh\u016b) raccoglie la storia ufficiale della dinastia cinese Sui, e fa parte delle \"Ventiquattro Storie\" ufficiali della Cina imperiale. Fu redatto da un gruppo di storici guidati dal funzionario della Dinastia Tang Wei Zheng e fu completato nel 636.\nParticolarmente pregevole \u00e8 il suo catalogo letterario (\"Suishu jingjizhi\" \u968b\u66f8\u7d93\u7c4d\u5fd7), che come quello del \"Libro degli Han\" o \"Hanshu\" fornisce preziose indicazioni su opere del passato ormai perdute."}
{"id": "2236529", "revid": "339392", "url": "https://it.wikipedia.org/wiki?curid=2236529", "title": "Berlin Spandau", "text": ""}
{"id": "2236536", "revid": "131358", "url": "https://it.wikipedia.org/wiki?curid=2236536", "title": "Atl\u00e9tico Club Mineros de Guayana", "text": ""}
{"id": "2236537", "revid": "339392", "url": "https://it.wikipedia.org/wiki?curid=2236537", "title": "Berlin Zoologischer Garten", "text": ""}
{"id": "2236539", "revid": "4711", "url": "https://it.wikipedia.org/wiki?curid=2236539", "title": "Central Espa\u00f1ol", "text": ""}
{"id": "2236540", "revid": "838137", "url": "https://it.wikipedia.org/wiki?curid=2236540", "title": "Razzie Awards 1980", "text": "La 1\u00aa edizione dei Razzie Awards si \u00e8 svolta il 31 marzo 1981 nel soggiorno di John J. B. Wilson a Los Angeles. La premiazione era stata prevista il giorno prima dei Premi Oscar 1981 ma il fallito attentato di John Hinckley Jr. alla vita di Ronald Reagan ritard\u00f2 quest'ultima cerimonia.\n\"Can't Stop the Music\" e \"Il cantante di jazz\" sono stati i film pi\u00f9 premiati con due premi ciascuno incluso quello di peggior film per \"Can't Stop the Music\". \"Can't Stop the Music\" \u00e8 stato anche il film pi\u00f9 nominato, con sette candidature, seguito da \"Xanadu\" con sei, \"Il cantante di jazz\" e \"Windows\" con cinque, e infine \"La formula\" con quattro nomination.\nVincitori e candidati.\nI vincitori sono indicati in grassetto. Ove ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2236542", "revid": "4711", "url": "https://it.wikipedia.org/wiki?curid=2236542", "title": "Carabobo FC", "text": ""}
{"id": "2236549", "revid": "767487", "url": "https://it.wikipedia.org/wiki?curid=2236549", "title": "Cartone catramato", "text": " \nIl cartone catramato o carta catramata \u00e8 un materiale che viene impiegato in edilizia per rivestire superfici piane di edifici, quali tetti, terrazzi e similari, in modo da isolarli dalla penetrazione dell'acqua. \nIl cartone catramato si presenta in rotoli che poi vengono distesi sulla superficie da isolare.\nAttualmente vengono sempre pi\u00f9 spesso sostituiti da supporti impregnati da resine sintetiche."}
{"id": "2236550", "revid": "4711", "url": "https://it.wikipedia.org/wiki?curid=2236550", "title": "Nacional de Montevideo", "text": ""}
{"id": "2236551", "revid": "729019", "url": "https://it.wikipedia.org/wiki?curid=2236551", "title": "Vladimir \u017dabotinskij", "text": "Fu tra i capifila del \u00abrevisionismo sionista\u00bb, nonch\u00e9 scrittore, oratore, soldato, e fondatore dell'Organizzazione per l'autodifesa ebraica a Odessa.\nContribu\u00ec, durante la prima guerra mondiale, alla creazione della Legione Ebraica dell'Esercito britannico; fond\u00f2 a Civitavecchia le basi della futura marina israeliana e fu tra i fondatori e leader dell'Organizzazione Nazionale Militare sionista Irgun.\nBiografia.\nNato ad Odessa, crebbe in una famiglia ebraica di estrazione media e studi\u00f2 nelle scuole russe. Nonostante prendesse lezioni di ebraico fin da bambino, nella sua biografia \u017dabotinskij affermava che la propria educazione si alienava dalla tradizione e dalla fede giudaica. Il talento di \u017dabotinskij per il giornalismo divenne evidente ancor prima che terminasse gli studi secondari. Il primo articolo fu pubblicato in un giornale della citt\u00e0 quando aveva ancora sedici anni.\nSubito dopo il conseguimento della laurea fu inviato a Berna in Svizzera e pi\u00f9 tardi in Italia come reporter della stampa russa. Pubblicava articoli sotto lo pseudonimo di \"Altalena\" (in italiano). Durante la permanenza all'estero studi\u00f2 giurisprudenza all'Universit\u00e0 La Sapienza di Roma, ma fu solo dopo il suo ritorno in Russia che raggiunse la qualifica di avvocato. I propri dispacci dall'Italia gli valsero il riconoscimento di uno dei pi\u00f9 brillanti giornalisti di lingua russa: in patria cominci\u00f2 l'attivit\u00e0 di editore in lingua russa, yiddish e ebraico. Spos\u00f2 Anna Markova Gelperin alla fine del 1907. Ebbe un figlio, Eri che mor\u00ec dopo la guerra dei sei giorni all'et\u00e0 di 59 anni, alla stessa et\u00e0 in cui era morto suo padre.\nAttivit\u00e0 sioniste in Russia.\nDopo il pogrom di Kishinev del 1903, \u017dabotinskij si un\u00ec al movimento ideologico sionista,in cui presto divenne un importante esponente e un efficace oratore. Con la concreta probabilit\u00e0 di ulteriori pogrom all'orizzonte, \u017dabotinskij costitu\u00ec l'Organizzazione Ebraica di Autodifesa, un gruppo militante ebraico che doveva salvaguardare le comunit\u00e0 ebraiche della Russia. \u017dabotinskij divenne un punto di acuta controversia all'interno della comunit\u00e0 ebraica russa a causa delle azioni da lui organizzate. All'incirca in quello stesso tempo, s'impose l'obiettivo di studiare l'ebraico moderno e mut\u00f2 il nome di \"Vladimir\" in quello di \"Ze'ev\" (\"lupo\").\nDurante i pogrom, organizz\u00f2 unit\u00e0 di autodifesa nelle comunit\u00e0 ebraiche in tutta la Russia e si batt\u00e9 anche per i diritti civili della popolazione ebraica. Il suo slogan fu: \"meglio avere un'arma e non aver bisogno di usarla che averne bisogno e non averla!\" Un altro slogan fu: \"Giovani ebrei, imparate a sparare!\" In quello stesso anno \u017dabotinskij fu eletto delegato russo al VI Congresso sionista di Basilea (Svizzera). Dopo la morte di Herzl nel 1904 divenne il capo dell'ala destra sionista. Nel 1906 fu uno dei principali relatori della Conferenza Sionista Russa di Helsingfors (Helsinki), che chiam\u00f2 gli ebrei d'Europa a impegnarsi nel \"Gegenwartsarbeit\" (lavoro nel presente) e a unirsi insieme per richiedere l'autonomia per le minoranze etniche in Russia.\nRimase fedele a questo approccio liberale, affermando anni dopo il suo rispetto per i cittadini arabi del futuro Stato d'Israele da lui auspicato: \"Ognuna delle sue comunit\u00e0 etniche sar\u00e0 riconosciuta come autonoma e uguale agli occhi della legge.\" Nel 1909 critic\u00f2 ferocemente i leader della comunit\u00e0 ebraica che avevano partecipato alle cerimonie per il centesimo compleanno dello scrittore russo Nikolai Gogol. A causa delle opinioni antisemitiche di Gogol, egli afferm\u00f2 che era inconcepibile che gli ebrei russi prendessero parte a quelle cerimonie e che ci\u00f2 indicava una mancanza di rispetto per se stessi dei suoi correligionari e compatrioti\nCarriera militare.\nDurante la prima guerra mondiale concep\u00ec l'idea di costituire una Legione Ebraica per combattere a fianco del Regno Unito contro gli Ottomani che all'epoca controllavano la Palestina. Nel 1915, insieme con Iosif Trumpeldor, un veterano della Guerra russo-giapponese rimasto con un solo braccio, cre\u00f2 la Legione Ebraica, che consisteva di varie centinaia di ebrei, per lo pi\u00f9 russi, che erano stati mandati in esilio fuori dalla Palestina dagli Ottomani e che s'erano insediati in Egitto. L'unit\u00e0 partecip\u00f2 valorosamente nella catastrofica battaglia di Gallipoli. Quando il Zion Mule Corps fu disciolto, \u017dabotinskij si rec\u00f2 a Londra, dove prosegu\u00ec negli sforzi di istituire unit\u00e0 ebraiche per combattere in Palestina come parte dell'esercito di Sua Maest\u00e0 britannica.\nSebbene \u017dabotinskij non avesse servito nel Zion Mule Corps, Trumpeldor, \u017dabotinskij e 120 componenti del Z.M.C. servirono nel Plotone 16/20\u00ba Battaglione del London Regiment. Nel 1917, il governo accord\u00f2 l'autorizzazione a costituire tre battaglioni ebraici, nucleo della erigenda Legione Ebraica. \u017dabotinskij oper\u00f2 nella Valle del Giordano nel 1918 e fu decorato per il suo valore. Come ufficiale nel 38\u00b0 Fucilieri Reali, \u017dabotinskij combatt\u00e9 col Generale Edmund Allenby nel 1917, e fu decorato con l'onorificenza dell'Ordine dell'Impero Britannico per aver comandato la prima compagnia che attravers\u00f2 il fiume Giordano, passando in Palestina.\nL'autodifesa ebraica.\nDopo che Ze'ev \u017dabotinskij fu congedato dall'esercito del Regno Unito nel settembre 1919, cominci\u00f2 apertamente ad addestrare ebrei all'autodifesa e all'uso di armi portatili. Dopo i moti in Palestina del 1920, su domanda della leadership araba, i militari del Regno Unito setacciarono gli uffici e gli appartamenti della leadership sionista, incluse le abitazioni di Weizmann e di \u017dabotinskij, alla ricerca di armi. Nella casa di \u017dabotinskij trovarono 3 fucili, 2 pistole e 250 confezioni di munizioni. Diciannove uomini vennero arrestati, incluso \u017dabotinskij.\nUn comitato d'inchiesta attribu\u00ec la responsabilit\u00e0 dei moti del 1920 alla Commissione Sionista, colpevole di aver provocatoriamente colpito gli arabi. \u017dabotinskij ebbe 15 anni di prigione per possesso di armi. La corte ne biasim\u00f2 il \"Bolscevismo\", dichiarando che esso \"s'era insediato nel profondo del cuore del Sionismo\" e sarcasticamente addit\u00f2 la posizione fieramente anti-socialista di \u017dabotinskij e quella schiettamente allineata agli ideali socialisti del partito Poalei Zion ('Lavoratori Sionisti'), che fu definita \"un'istituzione certamente bolscevica\". A seguito delle proteste pubbliche nei confronti del verdetto, egli ottenne l'amnistia e fu rilasciato dalla prigione Acri.\nFondatore del movimento revisionista.\nNel 1920, \u017dabotinskij fu eletto nella prima Assemblea dei Rappresentanti in Palestina. L'anno seguente fu eletto nel Consiglio Esecutivo dell'Organizzazione Sionista Mondiale. Fu anche tra i fondatori della nuova Keren Hayesod e lavor\u00f2 come direttore della propaganda. Abbandon\u00f2 per\u00f2 la corrente principale del movimento sionista nel 1923, a causa di contrasti d'opinione tra lui e il presidente, Chaim Weizmann, e form\u00f2 il nuovo Partito revisionista sionista, chiamato Alleanza dei Sionisti Revisionisti e del suo movimento giovanile, il \"Betar\" (un acronimo ebraico di \"Lega di Iosif Trumpeldor\").\nIl suo nuovo partito chiedeva che la corrente principale del movimento sionista riconoscesse tra i suoi fondamentali obiettivi lo stabilimento di uno Stato ebraico; su una o entrambe le sponde del fiume Giordano. Il suo fine principale era di istituire un moderno Stato ebraico con l'aiuto e la collaborazione dell'Impero britannico. La sua filosofia contrastava con quella dei socialisti laburisti, e per questo egli focalizz\u00f2 la sua politica economica e sociale sugli ideali vigenti tra la classe media ebraica in Europa. Anglofilo com'era, l'ideale di \u017dabotinskij per la nascita di uno Stato ebraico era una forma di Stato-nazione basato ampiamente sul modello imperiale del Regno Unito, la cui mancanza di fiducia accordatagli egli deplorava. La sua base di sostegno era per lo pi\u00f9 situata in Polonia, e le sue attivit\u00e0 erano concentrate per ottenere il sostegno del Regno Unito per lo sviluppo dell'Yishuv. Un'altra area di importante consenso alle tesi di \u017dabotinskij fu la Lettonia, in cui i suoi infiammati discorsi in Russo destavano grande impressione sulla maggioranza russofona della comunit\u00e0 ebraica locale.\n\u017dabotinskij e Mussolini.\nNel 1930, mentre era in visita in Sudafrica \u017dabotinskij fu informato dall'Ufficio Coloniale del Regno Unito che non gli sarebbe stato consentito di tornare in Palestina. Egli aveva tuttavia stabilito che il movimento non dovesse essere monolitico e per questo vi sorsero tre differenti fazioni, di cui quella di \u017dabotinskij era la pi\u00f9 moderata.\n\u017dabotinskij era favorevole alla cooperazione politica col Regno Unito, mentre la maggior parte delle persone d'ideali irredentistici come David Raziel, Abba Ahimeir e Uri Zvi Greenberg progettavano un'azione del tutto indipendente nella Palestina mandataria, combattendo politicamente contro i socialisti sionisti che erano la maggioranza, e militarmente contro le autorit\u00e0 del Regno Unito, reagendo a ogni attacco arabo. Durante il suo esilio \u017dabotinskij aveva osservato dapprima con interesse Benito Mussolini come un potenziale alleato contro il Regno Unito e contatti discreti erano stati avviati con l'Italia. Proprio a Civitavecchia, su proposta di Jabotinsky e per volont\u00e0 di Mussolini, furono gettate le basi della futura marina di Israele. Tuttavia, al contrario dei Massimalisti di Abba Ahimeir, \u017dabotinskij non abbracci\u00f2 mai il fascismo, immaginando invece un futuro democratico per la Palestina ebraica.\nNel 1932 fu iniziato in Massoneria, ma poi fu ufficialmente radiato nel 1936.\nPiano di evacuazione degli ebrei della Polonia Ungheria e Romania.\nDurante gli anni trenta, \u017dabotinskij fu profondamente assorbito dalla situazione delle comunit\u00e0 ebraiche in Europa orientale, specialmente quelle della Polonia. Nel 1936, \u017dabotinskij prepar\u00f2 il cosiddetto 'piano di evacuazione', che mirava ad evacuare l'intera popolazione ebraica dalla Polonia, dall'Ungheria e dalla Romania alla volta della Palestina. Ancora nel 1936 egli viaggi\u00f2 nell'Europa orientale, incontrando il ministro degli Esteri polacco, il col. J\u00f3zef Beck; il Reggente dell'Ungheria, l'amm. Mikl\u00f3s Horthy e il primo ministro rumeno Gheorghe T\u0103t\u0103r\u0103scu per discutere di un simile piano d'evacuazione. Il piano ottenne il consenso di tutti e tre i governi ma caus\u00f2 gravi controversie con l'Ebraismo polacco, dal momento che esso coinvolgeva per la sua realizzazione l'elemento polacco ferocemente anti-semita.\nIn particolare il fatto che il 'piano di evacuazione' avesse avuto l'approvazione del governo polacco fu considerato da numerosi ebrei polacchi come la riprova che \u017dabotinskij aveva ottenuto quell'adesione in quanto i polacchi consideravano quello ebraico come un popolo colpevole. L'evacuazione delle comunit\u00e0 ebraiche polacche, ungheresi e romene fu posposta di un decennio. La controversia tuttavia fu espressa quando il Regno Unito aveva gi\u00e0 espresso il proprio veto, e il Presidente dell'Organizzazione Sionista Mondiale, Chaim Weizmann, la bocci\u00f2. Due anni dopo, nel 1938, \u017dabotinskij afferm\u00f2 in un discorso che gli ebrei polacchi vivevano 'sul bordo di un vulcano' e che mise in guardia sul fatto che un'ondata di cruenti super-pogrom si sarebbe verificata in un prossimo futuro in qualche parte della Polonia. \u017dabotinskij ammon\u00ec gli ebrei d'Europa che avrebbero dovuto abbandonare i loro paesi per la Palestina non appena possibile.\nFede nell'integrazione della minoranza ebraica.\n\u017dabotinskij aveva una personalit\u00e0 assai complessa, in cui il cinismo si combinava con l'idealismo. Era convinto che non vi fosse alcuna alternativa per gli ebrei diversa dall'insediarsi in qualsiasi parte della Palestina senza l'opposizione degli arabi, ma credeva anche che lo Stato ebraico futuro potesse essere una casa per i cittadini arabi. Nel 1934 scrisse un abbozzo di costituzione dello Stato ebraico avvenire, in cui dichiarava che la minoranza araba avrebbe goduto di uguali diritti della controparte ebraica \"in tutti i settori della vita pubblica del Paese\". Le due comunit\u00e0 avrebbero condiviso i doveri connessi alla vita pubblica dello Stato, tanto militari quanto civili, e avrebbero fruito di identiche opportunit\u00e0. \u017dabotinskij propose che ebrei ed arabi avrebbero goduto di identici diritti e che \"in ogni governo in cui il primo ministro fosse stato un ebreo, il vice-primo ministro sarebbe stato un arabo, e viceversa\".\nMorte.\n\u017dabotinskij mor\u00ec per un attacco cardiaco a New York il 4 agosto 1940, mentre era in visita ad un campo militare ebraico di autodifesa, organizzato dal Betar. Fu sepolto nel cimitero New Montefiore di New York e non in Palestina, in base alle sue ultime volont\u00e0: \"Voglio essere sepolto fuori della Palestina e non voglio essere traslato in Palestina, a meno di una decisione assunta da un eventuale governo ebraico di quel paese.\"\nInizialmente, dopo la nascita dello Stato d'Israele, il governo guidato dal primo ministro David Ben-Gurion non prese alcuna decisione in merito ma nel 1964, poco dopo essere diventato primo ministro, Levi Eshkol ordin\u00f2 la riesumazione della salma di \u017dabotinskij e di sua moglie e la sua traslazione nel cimitero del Monte Herzl. Un monumento a \u017dabotinskij rimane nel suo luogo originario di sepoltura a New York.\nRetaggio e ricordo.\nIl retaggio di Ze'ev \u017dabotinskij \u00e8 mantenuto dal partito israeliano Herut (fusosi con altri partiti di destra per formare il Likud nel 1973): con l'Herut \u2013 Movimento Nazionale (allontanatosi dal Likud), con l'Magshimey Herut (movimento attivista) e col Betar (movimento giovanile). Negli Stati Uniti d'America il suo richiamo all'autodifesa ebraica ha condotto alla formazione degli Americani per Israele sicuro e alla Organizzazione per l'autodifesa ebraica (\"Jewish Defense Organization\"). Il campo di addestramento della JDO \u00e8 chiamato \"Camp Jabotinsky\". In Israele vi sono pi\u00f9 strade, parchi e piazze intitolate a lui che a qualsiasi altra figura della storia ebraica o israeliana. La Jabotinsky Medal \u00e8 concessa per servizio illustre allo Stato d'Israele.\nAttivit\u00e0 letteraria.\n\u017dabotinskij \u00e8 stato anche uno scrittore. Le opere teatrali furono scritte all'inizio del Novecento: \"Krov\" (Sangue), \"Ladno\" (Tutto bene), \"Chuzhbina\" (Paese alieno). Sempre a inizio Novecento risale il poema \"Shaklokh\". Nel periodo interbellico redasse due romanzi: \"Samson Nazorei\" (Sansone il Nazirei, 1926), \"Piatero\" (I cinque, 1935)."}
{"id": "2236552", "revid": "3115", "url": "https://it.wikipedia.org/wiki?curid=2236552", "title": "Ettore Bellini", "text": "Biografia.\nCompiuti gli studi di ingegneria presso l'Universit\u00e0 di Napoli, nel 1901 venne assunto come ingegnere elettrotecnico dalla Regia Marina Italiana e nel 1906 divenne capo del \"Laboratorio elettrico navale\" a Venezia dove fu responsabile delle ricerche sulle applicazioni delle onde radioelettriche a navi da guerra e sottomarini. \nDivent\u00f2 poi allievo e assistente di Guglielmo Marconi e successivamente suo collaboratore nelle prime applicazioni pratiche della radiotelegrafia; per questo segu\u00ec il grande scienziato in Francia e Inghilterra.\nNel 1906 venne inviato in Francia al fianco di Alessandro Tosi per effettuare ricerche sulla direzionalit\u00e0 delle onde hertziane. Il progetto venne patrocinato da Giovanni Agnelli e dalla FIAT\nDurante questi viaggi conobbe e spos\u00f2 una francese e dopo il matrimonio si stabil\u00ec in Francia: \u00e8 qui che venne chiamato \"Etonie\" e tuttora \u00e8 noto come \"Etonie Bellini\". Perfezionando le disposizioni di Alessandro Artom, invent\u00f2 il radiogoniometro assieme al capitano Alessandro Tosi della Regia Marina, rivoluzionario strumento per la radionavigazione costituito da una catena di antenne e stazioni distribuite sul tutto il territorio che emettono continuamente segnali elettromagnetici tradotti dagli strumenti di bordo di aerei e navi per dare una posizione ed una direzione rispetto alla stazione; nel 1910 il sistema Bellini-Tosi fu installato all'ufficio postale francese di Boulogne-sur-Mer oppure, per altre fonti, nel 1906 in quello di Dieppe.\nIl sistema Tosi-Bellini si basava sulle MF (medie frequenze) e subiva le interferenze atmosferiche; probabilmente per questa ragione fu soppiantato dal pi\u00f9 efficiente sistema Adcock HD DF nel 1939.\nPur oramai \"francesizzato\", nel 1918, a testimonianza del proprio \"orgoglio\" italiano e del proprio costante attaccamento alla citt\u00e0 natale, chiese ed ottenne che i figli fossero cittadini italiani e iscritti nei registri anagrafici del Comune di Foligno.\nBibliografia.\nErnesto Simion, \"Il contributo dato dalla Regia Marina allo sviluppo della radiotelegrafia\", a cura dell'Ufficio Storico della Regia marina, Roma 1927"}
{"id": "2236553", "revid": "1305772", "url": "https://it.wikipedia.org/wiki?curid=2236553", "title": "Divisione Alpina Monte Ortigara", "text": "La Divisione Alpina Monte Ortigara fu una formazione partigiana suddivisa in cinque brigate, legata alle Fiamme Verdi.\nStoria.\nNasce il 22 febbraio 1945 nella canonica di Povolaro in provincia di Vicenza, alla presenza dell'allora parroco don Luigi Pascoli, nipote di Giovanni Pascoli.\nTra i presenti: Giovanni Carli, Giacomo Chilesotti (che ne diventer\u00e0 comandante), Francesco Zaltron, viene deciso di dare questa denominazione, alla nuova formazione, tutti i presenti sono ricercati dalle forze nazifasciste.\nLa formazione di ispirazione cattolica era comunque autonoma, i partigiani erano di diverse estrazioni politiche ma comunque la formazione era apartitica.\nIl territorio nel quale operava andava dall'Altopiano dei Sette Comuni, fino a Vicenza occupava in definitiva circa un terzo del territorio vicentino.\nSono stati riconosciuti partigiani combattenti in circa 242, 153 i patrioti e 439 i collaboratori. La Divisione ha avuto 60 caduti e 33 feriti, tra i partecipanti molti erano gli alpini anche se non ci sono numeri precisi sul totale dei componenti.\nComandanti.\nGiacomo Chilesotti fu il primo comandante, con il commissario politico Giovanni Carli, vicecomandanti Alfredo Rodeghiero, detto Giulio, di Asiago e Giuseppe Zaltron\nMartiri di Granezza.\nI continui sabotaggi operati dalle brigate della divisione, portano alla decisione da parte del generale delle SS Wolff di organizzare una repressione che potesse essere esemplare.\nIl 6 settembre 1944 inizia il rastrellamento che porta a sud di Asiago, nella zona del Barenthal, all'uccisione di 23 partigiani della divisione, tra i quali Rinaldo Arnaldi, oltre a 14 tedeschi disertori."}
{"id": "2236554", "revid": "1095614", "url": "https://it.wikipedia.org/wiki?curid=2236554", "title": "Culatta (salume)", "text": ""}
{"id": "2236555", "revid": "745179", "url": "https://it.wikipedia.org/wiki?curid=2236555", "title": "Spin echo", "text": ""}
{"id": "2236564", "revid": "165042", "url": "https://it.wikipedia.org/wiki?curid=2236564", "title": "Carta catramata", "text": ""}
{"id": "2236567", "revid": "4711", "url": "https://it.wikipedia.org/wiki?curid=2236567", "title": "Estudiantes de M\u00e9rida", "text": ""}
{"id": "2236568", "revid": "125282757", "url": "https://it.wikipedia.org/wiki?curid=2236568", "title": "George Spencer-Churchill, V duca di Marlborough", "text": "Biografia.\nInfanzia ed educazione.\nFiglio primogenito del quarto Duca di Marlborough, George Spencer nacque il 6 marzo 1766. Trascurato dai genitori, con i quali avr\u00e0 sempre un rapporto turbolento, fu educato a Eton e al collegio oxoniense di Christ Church, ottenendo il baccellierato e la laurea (\"Master of Arts\") nel 1786, per divenire in seguito \"Doctor of Laws\" (D.C.L.) onorario nel 1792.\nMatrimonio.\nSpos\u00f2 Lady Susan Stewart, figlia di John Stewart, VII conte di Galloway, il 15 settembre 1791. Ebbero quattro figli.\nCarriera ed attivit\u00e0.\nDue anni prima era entrato in Parlamento come rappresentante per l'Oxfordshire, come da tradizione di famiglia. Politicamente si schier\u00f2, al modo consueto, tra le file dei Whig. Tuttavia, poco interessato alla politica, in questo periodo il Marchese di Blandford si dedic\u00f2 ad altri piaceri che gli procurarono un'imperitura fama di eccentricit\u00e0. Sua grande passione era il collezionismo librario (un tratto in comune con il cugino Lord Spencer, che negli stessi anni ad Althorp allest\u00ec una delle pi\u00f9 ricche biblioteche d'Europa). Residente dal 1798 a Whiteknights Park, vicino Reading, spese molto denaro per i giardini e la biblioteca, assicurandosi tra l'altro l'edizione a stampa del Decameron del 1471, opera del tipografo tedesco Christoph Valdarfer, acquistata dal Duca di Roxburghe, oltre al celebre \"Messale Bedford\", una manoscritto miniato degli inizi del XV secolo, oggi al British Museum.\nQueste vaste spese lo resero pesantemente indebitato, fatto che spinse Blandford a rientrare in Parlamento, probabilmente all'unico scopo di sfuggire ai creditori. Vinto il seggio di Tregony (un \"rotten borough\" in Cornovaglia) nel 1802 tra le file dei Tories, due anni dopo entr\u00f2 nel governo di Pitt il Giovane come \"Lord of the Treasury\". Quando Pitt mor\u00ec e gli succedette il cugino Lord Grenville Blandford ottenne tramite un Writ of acceleration di accedere alla Camera dei lord con il titolo di \"Barone di Wormleighton\", assicurandosi cos\u00ec un seggio parlamentare permanente. Questa mossa tuttavia lo mise in urto con i genitori, che avevano disposto di trasmettere il titolo baronale al figlio cadetto Francis, e in particolare con la madre Caroline, con la quale si era gi\u00e0 pesantemente scontrato in occasione del suo matrimonio con lady Susan Stewart. Inoltre, per far dispetto ai detestati parenti, si avvicin\u00f2 sempre pi\u00f9 ai Tories, abbandonando la salda tradizione Whig della famiglia. Dopo essersi riconciliato con la madre sul letto di morte, nel 1811, divenne il quinto duca di Marlborough alla morte del padre sei anni pi\u00f9 tardi. Nella stessa occasione ottenne il diritto, per s\u00e9 e per i suoi discendenti, di usare il doppio cognome \"Spencer-Churchill\", in memoria della discendenza dal vincitore di Blenheim. Tuttavia gli ultimi anni del duca furono tristi: oberato dai debiti, fu costretto a vendere molti dei tesori antiquari che aveva accumulato negli anni precedenti, riducendosi a vivere con una pensione annua che la regina Anna aveva concesso al suo avo Marlborough un secolo prima.\nNegletto dalla buona societ\u00e0, da questa considerato \"un comune imbroglione\", gli rimaneva da esibire solo un gran nome, mentre il parco e lo stesso palazzo di Blenheim erano invasi da torme di estranei che vi si recavano per pescare, cacciare e addirittura far legna nella tenuta ducale. Confortato unicamente dalla compagnia del gaudente Principe di Galles, cui l'eccentricit\u00e0 di Marlborough non era affatto sgradita, e della storica amante Matilda Glover, alla quale dava lezioni di canto, George Spencer-Churchill mor\u00ec infine il 5 marzo 1840. In riconoscimento della sua passione per il collezionismo di antichit\u00e0, nel 1803 era divenuto membro della Society of Antiquaries of London (F.S.A.).\nMorte.\nIl Duca mor\u00ec nel marzo del 1840, all'et\u00e0 di 73 anni, a Blenheim Palace e fu sepolto nella cripta sotto la cappella, il 13 marzo 1840. Gli successe il figlio George. La Duchessa mor\u00ec a Park Lane, Mayfair, nel mese di aprile 1841, all'et\u00e0 di 73 anni.\nDiscendenza.\nDal matrimonio tra George e Lady Susan Stewart nacquero:"}
{"id": "2236572", "revid": "4711", "url": "https://it.wikipedia.org/wiki?curid=2236572", "title": "Club Deportivo Cuenca (Ecuador)", "text": ""}
{"id": "2236575", "revid": "599013", "url": "https://it.wikipedia.org/wiki?curid=2236575", "title": "Club Ol\u00edmpia", "text": ""}
{"id": "2236579", "revid": "339392", "url": "https://it.wikipedia.org/wiki?curid=2236579", "title": "Club Social y Deportivo Uni\u00f3n Espa\u00f1ola", "text": ""}
{"id": "2236581", "revid": "131358", "url": "https://it.wikipedia.org/wiki?curid=2236581", "title": "The Strongest Foot-Ball Club", "text": ""}
{"id": "2236582", "revid": "131358", "url": "https://it.wikipedia.org/wiki?curid=2236582", "title": "Club Deportivo Cali", "text": ""}
{"id": "2236586", "revid": "339392", "url": "https://it.wikipedia.org/wiki?curid=2236586", "title": "Club de Deportes Uni\u00f3n Espa\u00f1ola", "text": ""}
{"id": "2236588", "revid": "697352", "url": "https://it.wikipedia.org/wiki?curid=2236588", "title": "Tonight", "text": ""}
{"id": "2236589", "revid": "4711", "url": "https://it.wikipedia.org/wiki?curid=2236589", "title": "Atletico Nacional", "text": ""}
{"id": "2236591", "revid": "107691057", "url": "https://it.wikipedia.org/wiki?curid=2236591", "title": "Virtus Pallacanestro Bologna 1988-1989", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 1988-1989."}
{"id": "2236594", "revid": "339392", "url": "https://it.wikipedia.org/wiki?curid=2236594", "title": "Asociaci\u00f3n Deportivo Italia", "text": ""}
{"id": "2236595", "revid": "339392", "url": "https://it.wikipedia.org/wiki?curid=2236595", "title": "Corporaci\u00f3n Popular Deportiva Atl\u00e9tico Junior FBC", "text": ""}
{"id": "2236596", "revid": "4711", "url": "https://it.wikipedia.org/wiki?curid=2236596", "title": "Uni\u00f3n Atl\u00e9tico T\u00e1chira", "text": ""}
{"id": "2236597", "revid": "767487", "url": "https://it.wikipedia.org/wiki?curid=2236597", "title": "Cella di Gilbert", "text": "La cella di Gilbert, conosciuta anche come moltiplicatore a quattro quadranti, \u00e8 un tipo di mixer molto usato che prende il nome da Barrie Gilbert, che per primo lo propose nel 1968. La corrente di uscita del circuito \u00e8 un'accurata moltiplicazione della componente differenziale delle correnti di entrambi gli ingressi.\nUna cella di Gilbert pu\u00f2 essere usata come:"}
{"id": "2236598", "revid": "339392", "url": "https://it.wikipedia.org/wiki?curid=2236598", "title": "Corporaci\u00f3n Deportiva Am\u00e9rica de Cali", "text": ""}
{"id": "2236600", "revid": "117706", "url": "https://it.wikipedia.org/wiki?curid=2236600", "title": "Moltiplicatore a quattro quadranti", "text": ""}
{"id": "2236606", "revid": "339392", "url": "https://it.wikipedia.org/wiki?curid=2236606", "title": "Corporaci\u00f3n Popular Deportiva Junior", "text": ""}
{"id": "2236608", "revid": "4711", "url": "https://it.wikipedia.org/wiki?curid=2236608", "title": "Deportivo T\u00e1chira", "text": ""}
{"id": "2236610", "revid": "339392", "url": "https://it.wikipedia.org/wiki?curid=2236610", "title": "Montevideo Wanderers F.C.", "text": ""}
{"id": "2236612", "revid": "4711", "url": "https://it.wikipedia.org/wiki?curid=2236612", "title": "Club Atl\u00e9tico Defensor", "text": ""}
{"id": "2236614", "revid": "486946", "url": "https://it.wikipedia.org/wiki?curid=2236614", "title": "Club Deportivo Independiente Santa Fe", "text": ""}
{"id": "2236615", "revid": "4711", "url": "https://it.wikipedia.org/wiki?curid=2236615", "title": "Club Deportivo O'Higgins Sociedad An\u00f3nima Deportiva Profesional", "text": ""}
{"id": "2236620", "revid": "179980", "url": "https://it.wikipedia.org/wiki?curid=2236620", "title": "Minerv\u00e9n", "text": ""}
{"id": "2236621", "revid": "287204", "url": "https://it.wikipedia.org/wiki?curid=2236621", "title": "Club Deportivo Universidad Catolica", "text": ""}
{"id": "2236625", "revid": "339392", "url": "https://it.wikipedia.org/wiki?curid=2236625", "title": "Club Sport Boys Association", "text": ""}
{"id": "2236626", "revid": "4711", "url": "https://it.wikipedia.org/wiki?curid=2236626", "title": "CA Progreso", "text": ""}
{"id": "2236627", "revid": "767487", "url": "https://it.wikipedia.org/wiki?curid=2236627", "title": "Streets of Fire", "text": "Streets of Fire \u00e8 il secondo album del progetto AOR/hard rock Place Vendome creato da Serafino Perugino della Frontiers Records."}
{"id": "2236630", "revid": "131358", "url": "https://it.wikipedia.org/wiki?curid=2236630", "title": "Mineros de Guayana", "text": ""}
{"id": "2236631", "revid": "287204", "url": "https://it.wikipedia.org/wiki?curid=2236631", "title": "Deportivo Tachira", "text": ""}
{"id": "2236633", "revid": "4711", "url": "https://it.wikipedia.org/wiki?curid=2236633", "title": "UA Maracaibo", "text": ""}
{"id": "2236634", "revid": "4711", "url": "https://it.wikipedia.org/wiki?curid=2236634", "title": "Fenix de Montevideo", "text": ""}
{"id": "2236636", "revid": "4711", "url": "https://it.wikipedia.org/wiki?curid=2236636", "title": "Club Atl\u00e9tico Talleres de C\u00f3rdoba", "text": ""}
{"id": "2236637", "revid": "474175", "url": "https://it.wikipedia.org/wiki?curid=2236637", "title": "Riolunato", "text": "Riolunato (\"Ardondl\u00e0\" in dialetto riolunatese) \u00e8 un comune italiano di 686 abitanti della provincia di Modena in Emilia-Romagna.\nFa parte dell'Unione dei Comuni del Frignano, che ha il proprio capoluogo a Pavullo nel Frignano. \nGeografia fisica.\nRiolunato sorge nel cuore dell'Appennino modenese, lungo la riva destra del torrente Scoltenna, alle pendici nord-occidentali del monte Cimone\nIl territorio comunale, la cui altitudine va dai 620 ai 2165\u00a0m s.l.m., \u00e8 dominato a sud dal crinale appenninico sul quale emerge la vetta del monte Cimone. L'abitato si trova sulla riva di un piccolo lago artificiale creato da una diga che alimenta una centrale idroelettrica. \nEtimologia.\nIl toponimo deriverebbe, secondo alcuni, dal corso del fiume che lo attraversa, lo Scoltenna, il quale nel tratto circostante al paese ha un andamento vagamente associabile alla forma della Luna.\nMonumenti e luoghi d'interesse.\nArchitetture religiose.\nNel 2009 \u00e8 stata inaugurata la chiesa intitolata a santa Francesca Saverio Cabrini, patrona degli emigranti, e dedicata alla memoria di Cristoforo Migliori, emigrante. La chiesa \u00e8 stata progettata dall'architetto Sergio Macchitelli con la collaborazione dello scultore Davide Scarabelli, dell'architetto Giovanni Ronchi e del liturgista Don Silvano Sirboni Ronchi.\nCultura.\nRiolunato \u00e8 nota, grazie all'autore francese Albert Gallois che vi visse per un certo periodo della sua vita, per essere stato uno dei primi comuni in Italia ad ospitare un'associazione esperantista.\nA Riolunato infatti sono presenti ben due oggetti legati all'esperanto: Piazza Esperanto (A ricordo del Congresso Internazionale Esperantista svoltosi a Riolunato nell'anno 1903), ed una targa in lingua esperanto che ricorda Gallois."}
{"id": "2236638", "revid": "767487", "url": "https://it.wikipedia.org/wiki?curid=2236638", "title": "Virtus Pallacanestro Bologna 1987-1988", "text": ""}
{"id": "2236640", "revid": "4711", "url": "https://it.wikipedia.org/wiki?curid=2236640", "title": "Club de F\u00fatbol Atlas", "text": ""}
{"id": "2236643", "revid": "339392", "url": "https://it.wikipedia.org/wiki?curid=2236643", "title": "Piano Walk\u00fcre", "text": ""}
{"id": "2236644", "revid": "124123", "url": "https://it.wikipedia.org/wiki?curid=2236644", "title": "Rodolfo Ospiniano", "text": "Studi\u00f2 a Zurigo e in Germania e si rese abile nella storia ecclesiastica. Le sue opere sono state stampate in sette volumi a Ginevra nel 1681. Johann Heinrich Heidegger di Zurigo (1633-1698) scrisse la sua vita in latino."}
{"id": "2236655", "revid": "284938", "url": "https://it.wikipedia.org/wiki?curid=2236655", "title": "Jake Burton", "text": ""}
{"id": "2236671", "revid": "930062", "url": "https://it.wikipedia.org/wiki?curid=2236671", "title": "Aleksandr Aleksandrovi\u010d Serebrov", "text": "Studi\u00f2 all'Istituto di Fisica e Tecnologia di Mosca (1967) e venne selezionato come cosmonauta il 1\u00ba dicembre 1978. Si ritir\u00f2 il 10 maggio 1995. Era sposato e aveva un figlio.\nPartecip\u00f2 alle missioni Soyuz T-7, Soyuz T-8, Soyuz TM-8 e Soyuz TM-17."}
{"id": "2236681", "revid": "729019", "url": "https://it.wikipedia.org/wiki?curid=2236681", "title": "Juan Cruz L\u00e9gora", "text": "Biografia.\nCresciuto nella squadra argentina La Tablada di C\u00f3rdoba, si \u00e8 trasferito in Italia per giocare con la Partenope Rugby, per poi passare nel 2003 alla Polisportiva L'Aquila Rugby per disputare il Super 10. Nel 2007 passa al Rugby Rovigo.\nConta due presenze con la nazionale argentina\nAlla fine della stagione 2010-11, che ha visto il Rovigo giungere fino alla finale di campionato, L\u00e9gora si \u00e8 trasferito al Villadose, club di serie B."}
{"id": "2236687", "revid": "729019", "url": "https://it.wikipedia.org/wiki?curid=2236687", "title": "Pallavolo femminile agli VIII Giochi asiatici", "text": "Il V campionato di pallavolo femminile ai Giochi asiatici si \u00e8 svolto dal 9 al 20 dicembre 1978 a Bangkok, in Thailandia, durante i VIII Giochi asiatici. Al torneo hanno partecipato 6 squadre nazionali asiatiche e la vittoria finale \u00e8 andata par la quinta volta consecutiva al Giappone.\nPodio.\nCampione.\nGiappone(Quinto titolo)\nSecondo posto.\nCina\nTerzo posto.\nCorea del Sud"}
{"id": "2236689", "revid": "294027", "url": "https://it.wikipedia.org/wiki?curid=2236689", "title": "Classe Sarancha", "text": "Classe Sarancha \u00e8 il nome in codice NATO di un aliscafo lanciamissili progettato e costruito in Unione Sovietica negli anni settanta. La designazione russa era Progetto 1240 Urugan.\nTecnica.\nLa classe Sarancha fu progettata per sostituire le vecchie classe Osa II. Tuttavia, il progetto era estremamente complesso. Infatti, a differenza dei precedenti aliscafi sovietici, il Progetto 1240 aveva le ali interamente sommerse, con i propulsori montati sulle ali posteriori. Ogni ala montava una coppia di propulsori. In dettaglio, la propulsione era assicurata da una coppia di motori diesel e da altrettante turbine a gas NK-12, con una potenza complessiva di 22.000\u00a0hp. Le stesse ali erano piuttosto elaborate, e si potevano piegare verso il basso tramite alcuni pistoni idraulici. Nell'insieme, si trattava di un'imbarcazione estremamente veloce.\nAnche l'armamento era piuttosto pesante. Infatti, questo comprendeva quattro missili antinave SS-N-9 Siren in altrettanti tubi singoli, sistemati in due coppie ai lati della sovrastruttura. I Siren erano a guida radar attiva. La protezione antiaerea era fornita da un impianto binato per il lancio di missili SA-N-4 Gecko con 20 missili complessivi, a guida radar semiattiva. Completava l'armamento un cannone AK-630 da 30\u00a0mm con sistema gatling, con una celerit\u00e0 di tiro nell'ordine dei 3.000 colpi al minuto.\nA causa dell'estrema complessit\u00e0 del progetto, ne venne realizzato un unico esemplare.\nUtilizzo.\nLa costruzione dell'unico esemplare, chiamato \"MPK-5\", venne intrapresa presso il cantiere navale di Petrovski, a San Pietroburgo (allora chiamata Leningrado) nel 1973. Le prove in mare iniziarono nel 1976, ed il 30 dicembre 1977 la piccola imbarcazione venne dichiarata operativa. In seguito, utilizzando vie d'acqua interne, l'unit\u00e0 fu trasportata nel Mar Nero, dove arriv\u00f2 nel novembre 1979. Fino al 1990, anno in cui fu radiata, la \"MPK-5\" serv\u00ec nella Flotta del Mar Nero, ed ebbe come base operativa la citt\u00e0 di Sebastopoli. Nel 1992 affond\u00f2 in seguito ad un incendio. Il relitto fu successivamente recuperato e demolito."}
{"id": "2236693", "revid": "8596", "url": "https://it.wikipedia.org/wiki?curid=2236693", "title": "La settima stanza", "text": "La settima stanza \u00e8 un film del 1995 diretto da M\u00e1rta M\u00e9sz\u00e1ros.\nLa pellicola racconta la vita di Edith Stein, prima filosofa e poi monaca di clausura, morta ad Auschwitz e canonizzata nel 1998 da papa Giovanni Paolo II.\nTrama.\nBreslavia 1922: Edith, brillante assistente di Husserl, si converte al cattolicesimo grazie alle letture di Teresa d'Avila e si fa battezzare con il nome di Teresa, entrando in conflitto aperto con sua madre. Negli anni trenta il nazismo incalza ed Edith/Teresa viene sospesa dall'insegnamento.\nMentre i familiari e Franz, innamorato respinto diventato fervente nazista, le consigliano di emigrare, sceglie invece di prendere i voti ed entrare nel convento delle Carmelitane di Colonia, intraprendendo il percorso di ascesa spirituale verso Dio che Santa Teresa aveva denominato nella sua opera Il castello interiore \"le sette stanze\".\nA seguito della Notte dei cristalli del 1938, Edith e sua sorella Rosa, anche lei suora, vengono inviate in Olanda per loro protezione. A seguito dell'invasione nazista vengono comunque arrestate. Il treno le porta al tragico destino del campo di concentramento, \"la settima stanza\" appunto.\nPersonaggi.\nEdith.\nNel film vengono rappresentati gli anni pi\u00f9 difficili della Edith Stein che evidenziano la sua capacit\u00e0 di lottare contro il potere nazista e di ricercare dentro di s\u00e9 il senso e il fine ultimo della vita. L'abbandono totale a Dio, per la protagonista, nasce da un percorso della mente e del cuore, maturato durante tutta la sua esistenza. Pensiero e vita furono per lei sempre legati, poich\u00e9 fu sempre coerente con la sua coscienza, seppur scomoda.\nFin da giovane si interrog\u00f2 sull'essere umano e per approfondirne le tematiche ader\u00ec alla scuola di pensiero fenomenologica di Edmund Husserl. \u00c8 interessante il modo in cui Edith, spiega, nel film, questo termine: un pianoforte \u00e8 di per s\u00e9 un mobile come tutti gli altri, ma diventa ci\u00f2 per cui \u00e8 stato creato solamente nel momento in cui viene suonato da qualcuno rendendolo vivo. Secondo la posizione del padre della fenomenologia, infersonaggio di Edith Stein, in cui vede un modello femminile di perfezione: la regista, infatti, \u00e8 affascinata atti, bisognava rifiutare la visione positivista, secondo la quale qualsiasi oggetto andasse accettato come qualcosa di dato.\nLa regista sottolinea inoltre il conflitto interiore di Edith e con la vita all'interno del convento, dal momento che non si pu\u00f2 cercare la verit\u00e0 senza mettersi in crisi.\nPersonaggi minori.\nFranz Heller \u00e8 un filosofo che utilizz\u00f2 le sue capacit\u00e0 per metterle a disposizione del potere nazista: il suo punto di vista completamente inverso rispetto a quello della Stein, determina un forte contrasto tra i due: le loro vite corrono su binari paralleli fino all'ultimo incontro in cui Edith gli chieder\u00e0 perdono e gli rivela la speranza nel perdono di Dio.\nLa madre, un rapporto pieno di amore ma minato da continue incomprensioni. Si ritrovano sempre insieme nel momento del dolore, cos\u00ec come nella scena finale in cui Edith \u00e8 unita a lei da un abbraccio, all'interno della camera a gas.\nProduzione.\nM\u00e1rta M\u00e9sz\u00e1ros nacque a Budapest nel 1928, ma visse in URSS dove il padre si rifugi\u00f2 per sfuggire al regime fascista di Horty. La donna, tornata in Ungheria, entr\u00f2 in contatto con la realt\u00e0 politica del Paese e la repressione sovietica durante la rivolta del 1956. Tali esperienze hanno legato la regista al pdalla sua forza di volont\u00e0 nel combattere i mali della societ\u00e0 per raggiungere la verit\u00e0.\nLa realizzazione del film fu difficile, tanto che la Meszaros attese sette anni prima di trovare un produttore, Francesco Pamphili, e una casa di produzione, la Morgan film, che hanno accettato la sua impostazione non biografica, bens\u00ec basata sulle vicende umane ricche di forza e determinazione della Stein. La Settima stanza venne presentato a Venezia nel 1995, tra le varie iniziative organizzate in occasione della Giornata Mondiale della donna.\nIl titolo.\nNel film Edith spiega che il percorso ideale dell'anima \u00e8 composto da sette dimore o sette stanze.\nLa prima stanza racchiude un'anima incapace di sentire e parlare, prigioniera del mondo esterno; allora inizia a interrogarsi, a conoscersi interiormente giungendo nella seconda dimora, dove l'anima lotta contro le tentazioni. Nella terza stanza l'anima si purifica tramite la meditazione, nella quarta l'immaginazione affolla la mente e la conoscenza e la memoria sono un peso di difficile sopportazione. Nella quinta dimora il mondo profano svanisce e l'anima rimane libera da ogni costrizione. La sesta dimora \u00e8 dove l'anima lascia tutte le tentazioni e aspetta di accedere alla settima stanza, che per\u00f2 ancora non conosce.\nI passaggi sono simboleggiati da soglie che si chiudono continuamente dietro le spalle, attraverso abbandoni, rotture con il passato che determinano sofferenza: la cinepresa spesso indugia, difatti, su porte, cancelli, finestre e ostacoli che si mettono tra il mondo interiore e quello esteriore.\nCuriosit\u00e0.\nI simbolismi sono numerosi: ad esempio, la figura allungata per terra di Edith con le braccia a forma di croce, ricordando la passione di Cristo, cos\u00ec come il raggiungimento della settima stanza piena di luce oltre alla quale si individua l'abbraccio della Stein con la madre."}
{"id": "2236696", "revid": "26630", "url": "https://it.wikipedia.org/wiki?curid=2236696", "title": "Tetrafobia", "text": "La tetrafobia \u00e8 una forma di avversione o paura del numero 4. Si tratta di una superstizione molto comune in paesi dell'Asia orientale, come la Cina, il Giappone, la Corea e Taiwan.\nIn Asia.\nIn lingua cinese, la parola che indica il \"quattro\" (\u56db, pinyin: s\u00ec, jyutping: sei3) ha un suono molto simile alla parola \"morte\" (\u6b7b, pinyin: s\u01d0, jyutping: sei2) in molte forme del cinese parlato. Analogamente, in lingua giapponese e in coreano, le parole che indicano il \"quattro\", \"shi\" (\u3057, giapponese) e \"sa\" (\uc0ac, coreano), hanno un suono identico alla parola \"morte\" in entrambe le lingue.\nViene posta una particolare cura nell'evitare occorrenze o allusioni al numero 4 durante le festivit\u00e0, o quando un membro della famiglia \u00e8 ammalato, specialmente nella cultura cinese. I numeri 14, 24, ecc. sono anch'essi da evitare, a causa della presenza della cifra 4. In questi Paesi, nelle costruzioni, come gli hotel, gli uffici, gli appartamenti e gli ospedali, i piani con questi numeri vengono spesso saltati. Nei pranzi matrimoniali o in altre occasioni conviviali, spesso, si evita di numerare i tavoli 4, 14, 24, ecc. In molti complessi residenziali, i numeri civici 4, 14, 24 ecc. sono spesso sostituiti con 3A, 13A, 23A, ecc.\nAnalogamente nei cortili delle siheyuan, le case tradizionali cinesi, non vengono mai piantati alberi in numero di quattro, nei vasi dei bonsai non vengono mai messe quattro piante. Nel gioco del weiqi una pedina circondata da quattro pedine avversarie muore e viene immediatamente rimossa dal goban.\nA Hong Kong, alcuni grattacieli come il Vision City e The Arch saltano tutti i piani dal 40 al 49: subito sopra il piano 39/F c'\u00e8 il 50/F.\nUn'altra manifestazione di questa fobia tradizionale \u00e8 il fatto che la nomenclatura della loro aviazione militare parte col numero 5, come nell'aereo da combattimento \"Shenyang J-5\"; nella marina militare taiwanese e coreana non viene usato il numero 4 quando si tratta di assegnare il pennant number alle imbarcazioni.\nIn Corea, la tetrafobia \u00e8 meno presente, ma il piano numero 4 viene ugualmente quasi sempre saltato negli ospedali e negli edifici pubblici. Altrove, negli ascensori il quarto piano viene talvolta indicato con \"F\" (\"four\", quattro in inglese) invece che con \"4\". I numeri civici contenenti pi\u00f9 occorrenze del numero 4 (come ad esempio 404) sono preferibilmente evitati, altrimenti lo stesso valore della propriet\u00e0 ne risulterebbe compromesso.\nIn Italia.\nNella smorfia toscana (usata per esempio giocando a tombola) si dice che il quattro rappresenti una bara e quindi porti sfortuna. Quest'associazione si legge anche in alcune versioni della \"Smorfia napoletana\", sebbene in alcuni casi il significato dei numeri cambi a seconda della zona d'Italia (per esempio in Toscana il 47 \u00e8 il morto che parla, mentre nella \"Smorfia napoletana\" il 47 \u00e8 il morto e il 48 il morto che parla)."}
{"id": "2236706", "revid": "633110", "url": "https://it.wikipedia.org/wiki?curid=2236706", "title": "Lista di armi da fuoco portatili", "text": "Questa pagina \u00e8 una raccolta di nomi di armi da fuoco individuali comprendenti: pistole, fucili, mitragliatrici, mitra e lanciagranate.\nPer una pi\u00f9 accurata comprensione dei calibri andare su: Gauge e Calibro.\nG.\nSerie C con compensatore per tiro pi\u00f9 accurato (i calibri sono come sopra)\nH.\nH&amp;K/Heckler &amp; Koch/HK - Germania"}
{"id": "2236716", "revid": "838137", "url": "https://it.wikipedia.org/wiki?curid=2236716", "title": "Atletica leggera ai XVI Giochi del Mediterraneo", "text": "Le gare di Atletica leggera ai XVI Giochi del Mediterraneo si sono svolte dal 30 giugno 2009 al 3 luglio 2009 allo Stadio Adriatico di Pescara, completamente rinnovato con l'occasione della manifestazione sportiva.\nSi sono disputate 44 competizioni in altrettante specialit\u00e0 dell'atletica leggera. Per ogni Nazione sono stati ammessi due atleti per ogni specialit\u00e0, con eccezione della mezza maratona e della marcia in cui hanno gareggiato 3 atleti per squadra nazionale, e 1 staffetta.\nA seguito del mancato raggiungimento del numero minimo di atleti iscritti, sebbene inizialmente in programma, sono state cancellate le competizioni di:\nCalendario.\nLe gare seguirono il seguente calendario:\nSpecialit\u00e0.\nDonne.\nRM= \"Record del Mondo\"\nRG= \"Record dei Giochi\""}
{"id": "2236730", "revid": "767487", "url": "https://it.wikipedia.org/wiki?curid=2236730", "title": "Allo specchio", "text": "Allo Specchio \u00e8 il trentaduesimo album dei Nomadi, pubblicato nel 2009.\nDescrizione.\nLa pubblicazione dell'album \u00e8 stata preceduta il 20 marzo dal singolo \"Lo specchio ti riflette (El espejo te delata)\", un duetto con Jarabe De Palo in un arrangiamento latineggiante con parte del testo in spagnolo curato dallo stesso Pau Don\u00e9s.\nA seguito dell'uscita dell'album sono stati tenuti tre concerti ad hoc per la presentazione del disco, rispettivamente a\nMilano il 6 aprile al teatro Ventaglio Smeraldo; a\nRoma il 7 aprile al teatro Tendastrisce;\na Firenze il 19 aprile al teatro Saschall.\nNelle date di Milano e Roma non passa inosservata la presenza di Jarabe De Palo che oltre a duettare su \"Lo specchio ti riflette (El espejo te delata)\" rispolvera \"La flaca\" e \"Depende\".\nFino alla fine del mese di ottobre 2010, la bonus track \"Due re senza corona\" era ottenibile solamente acquistando e scaricando l'album da iTunes, in quanto non presente nelle copie stampate. Venne inserita un anno pi\u00f9 tardi nel cd \"Raccontiraccolti\".\nLa copertina del cd \u00e8 una rielaborazione grafica di un'opera di Elena Bombardelli scelta direttamente da Daniele Campani.\nIl brano \"Senza nome\" \u00e8 scritto in memoria di Giovanni Pezzulo, maresciallo dell'Esercito Italiano ucciso a Rubdar in Afghanistan durante una missione di pace nel 2008 e amico della band emiliana."}
{"id": "2236734", "revid": "718859", "url": "https://it.wikipedia.org/wiki?curid=2236734", "title": "Chimalman", "text": "Chimalman \u00e8 una dea della mitologia azteca, e precisamente la madre di Quetzalcoatl. Il suo nome in lingua nahuatl significa \"mano-scudo\". Era sorella di Coatlicue e Xochitlicue. \nSecondo il \"Manoscritto del 1558\", sezione 7, la generazione di Quetzalcoatl avvenne in questo modo: \"E quando Mixcoatl and\u00f2 da... Huitznahuac, la donna Chimalman usc\u00ec per confrontarsi con lui. ... essa era nuda, senza gonna\".\nMentre era in piedi in questo modo, Mixcoatl scocc\u00f2 una freccia \"tra le sue gambe\", in due occasioni separate. \"E quando successe, prese la donna di Huitznauac, colei che era Chimalman, e dorm\u00ec con lei, mettendola incinta\".\nSul concepimento di Quetzalcoatl esistono altre versioni del mito. In una di esse, Chimalman, vergine, concep\u00ec Quetzalcoatl ingoiando uno smeraldo. "}
{"id": "2236735", "revid": "767487", "url": "https://it.wikipedia.org/wiki?curid=2236735", "title": "Dust (film 2001)", "text": "Dust (Macedone: \"\u041f\u0440\u0430\u0448\u0438\u043d\u0430\") \u00e8 un film del 2001 scritto e diretto da Mil\u010do Man\u010devski. La colonna sonora \u00e8 opera di Kiril D\u017eajkovski.\nTrama.\nUn ragazzo di nome Edge entra in un appartamento di New York per svaligiarlo. Qui viene sorpreso dalla proprietaria, un'anziana ma grintosa vecchietta che, mentre lo tiene sotto tiro con una pistola, inizia a raccontargli una storia che narra di due fratelli, Luke e Elijah, e di una prostituta (Lilith), una vicenda d'amore e tradimento.\n1905. Luke e Elijah erano due pistoleri, Luke era un amante del divertimento e delle belle donne, mentre Elijah \u00e8 un fervente cristiano dai sani principi. Entrambi amavano Lilith, la quale spos\u00f2 Elijah, anche se i due dovettero affrontare il lutto della morte della loro bambina, morta poco dopo essere nata. Luke abbandona il fratello e la cognata, diventa un cacciatore di taglie e si reca in un paese straniero per stanare un criminale chiamato il \"Professore\", al quale anche i turchi danno la caccia.\nQuando la trama si infittisce, catturando l'attenzione del ladruncolo, l'anziana si sente male. Dopo una corsa ed il ricovero in ospedale il giovane si allontana, anche perch\u00e9 \u00e8 alla disperata ricerca di soldi per pagare un debito a due poliziotti corrotti, che gli rompono i pollici. Edge scopre che la vecchia nasconde dell'oro, e quindi torna in ospedale da lei per chiederle dove si trova, la donna rivela al ragazzo che vuole essere seppellita nel luogo in cui \u00e8 nata.\nContinuando con il racconto, Elijah raggiunge il fratello, ma inspiegabilmente gli spara. Luke, ormai morente, vede Lilith che gli fa vedere il futuro, l'uomo viene salvato da una giovane ragazza incinta di nome Neda, la ragazza vive in un villaggio, infine viene rivelato che ragazza aspetta un bambino dal Professore, rifugiatosi l\u00ec, ma i turchi lo trovano e dopo aver ucciso il Professore, lo decapitano. Il padre del Professore consegna a Luke l'oro che apparteneva al figlio. Luke scappa e fuori dal villaggio incontra Elijah che gli confessa il motivo del suo disprezzo, Lilith si \u00e8 tolta la vita, nonostante fosse incinta, probabilmente aspettava un figlio da Luke, dato che aveva una storia con lui alle spalle del fratello.\nLa vecchietta non ha pi\u00f9 la forza di raccontare la storia, Edge torna a casa della donna e trova l'oro, che nascondeva dentro il frigorifero. Edge invece che pagare i due agenti decide di usare l'oro per pagare dei sicari, loro si occupano dei due poliziotti facendo capire ai due che \u00e8 stato Edge a pagarli, recapitandogli un messaggio da parte del ragazzo: \"vi manda ottomila baci\".Nonostante abbia risolto i suoi problemi, decide ugualmente di tornare dalla vecchietta, dato che ormai si \u00e8 affezionato a lei, infine le chiede di terminare il racconto, ma la vecchia muore, non prima di essersi fatta promettere dal giovane di portare le proprie ceneri nella terra natia.\nEdge prende un aereo, e preso il volo fa amicizia con una ragazza alla quale racconta la fine della storia iniziata dall'anziana donna, inventandosi il finale (che curiosamente sembra coincidere in parte con gli avvenimenti). Luke capisce di aver fatto solo sbagli nella sua vita e che ora deve redimersi, quindi va al villaggio per salvare Neda, i turchi vogliono uccidere il bambino che aspetta, dato che \u00e8 la prole del Professore, Luke la protegge e ingaggia una battaglia contro di loro, e senza volerlo uccide pure Deda, infine grazie a Luke pure gli abitanti del villaggio trovano la forza per ribellarsi, e uccidono gli invasori, ma anche Luke muore nello scontro a fuoco, ma non prima di vedere la piccola che Deda portava in grembo nascere, infatti la ragazza prima di morire era riuscita a metterla alla luce. Elijah prende la piccola e decide assumersi la responsabilit\u00e0 di crescerla, entrando in possesso del suo oro, infatti quella neonata era niente meno che la vecchia, questo riconduce a una scena precedente del film, quando Lilith aveva fatto vedere a Luke il futuro, infatti quando la piccola crescer\u00e0, Elijah morir\u00e0 di fronte a lui a causa di un infarto.\nEdge si dirige al villaggio in cui l'anziana donna era nata, ammettendo che la donna gli manca, essendogli grato per averlo aiutato a prendere in mano la sua vita.\nDistribuzione.\n\u00c8 stato il film d'apertura della cinquantottesima edizione della Mostra Internazionale d'Arte Cinematografica della Biennale di Venezia."}
{"id": "2236744", "revid": "33888", "url": "https://it.wikipedia.org/wiki?curid=2236744", "title": "Dissertazione sopra l'anima delle bestie e altri scritti selvaggi", "text": ""}
{"id": "2236746", "revid": "729019", "url": "https://it.wikipedia.org/wiki?curid=2236746", "title": "Germ\u00e1n Bustos", "text": "Biografia.\nIn Argentina ha militato nella squadra del Los Tordos di Mendoza. Ha fatto parte della selezione di Cuyo (Mendoza) che vinse il campionato argentino nel 2004 battendo in finale la selezione di Cordoba.\nDopo aver giocato in Francia con Perpignano e Lione, giunse in Italia nel 2006, ingaggiato dal Rugby Rovigo.\nDall'agosto 2008 ha acquisito la cittadinanza italiana."}
{"id": "2236750", "revid": "1728", "url": "https://it.wikipedia.org/wiki?curid=2236750", "title": "Gundomar II", "text": ""}
{"id": "2236751", "revid": "599013", "url": "https://it.wikipedia.org/wiki?curid=2236751", "title": "Tatsuya Yamaguchi", "text": "Carriera.\nPer quanto riguarda le competizioni mondiali ha usufruito di una wild card per partecipare al motomondiale - classe 250 con una Honda in occasione del GP del Giappone del 1999; grazie ai punti conquistati nell'occasione si \u00e8 classificato 22\u00ba a fine stagione.\nNel 2002 corre la prova giapponese di Sugo del campionato mondiale Supersport con la Honda CBR 600F del team Honda UK Race in qualit\u00e0 di sostituto di John McGuinness, ma non termina la gara a causa di un ritiro, quindi non ottiene punti per la classifica piloti.\nRitorna alle gare del motomondiale quando nel 2010 corre con la Moriwaki MD600 del team Gresini Racing Moto2 il GP di San Marino in sostituzione dell'infortunato Vladimir Ivanov, posizionandosi fuori dalla zona punti.\nLa maggior parte della sua carriera si \u00e8 svolta per\u00f2 nelle competizioni giapponesi, sia quelle di durata come la 8 Ore di Suzuka che quelle del campionato giapponese delle Superbike. \u00c8 pressoch\u00e9 sempre stato fedele alla Honda e nel 2007 e 2008 ha fatto parte del team Moriwaki guidando una Honda CBR 1000RR. Sempre in ambito nazionale nel 2010 e nel 2011 ha vinto il campionato giapponese nella categoria Superstock 600."}
{"id": "2236762", "revid": "73843", "url": "https://it.wikipedia.org/wiki?curid=2236762", "title": "Sea Change", "text": "Sea Change \u00e8 l'ottavo album discografico del cantautore statunitense Beck, pubblicato nel settembre 2002 dalla Geffen Records.\nDescrizione.\nRegistrato nello spazio di due mesi a Los Angeles con il produttore Nigel Godrich, l'album include testi che parlano di perdite amorose e desolazione, solitudine e malinconia. In occasione dell'album, gran parte dei caratteristici testi ironici e criptici di Beck furono rimpiazzati da una narrazione pi\u00f9 semplice, lineare e sincera. Egli evit\u00f2 anche il campionamento massiccio dei suoi album precedenti in favore di una strumentazione dal vivo. Beck ha citato la rottura con la sua fidanzata di lunga data, la stilista Leigh Limon, come principale influenza sull'album.\nRegistrazione.\nBeck e il suo gruppo di musicisti entrarono nello studio con l'intenzione di fare un disco di musica acustica, nella medesima vena dell'album \"Mutations\" del 1998. All'inizio del processo di registrazione, Beck disse a Godrich che sperava di incidere una traccia al giorno, come aveva fatto in occasione di \"Mutations\". Tuttavia, ogni canzone necessit\u00f2 almeno due giorni per la registrazione, a causa degli arrangiamenti orchestrali. I collaboratori musicali in studio inclusero il polistrumentista Jon Brion, il batterista James Gadson, il chitarrista Jason Falkner, il tastierista Roger Joseph Manning Jr., il bassista Justin Meldal-Johnsen, il batterista Joey Waronker, il chitarrista Smokey Hormel, e la violoncellista Suzie Katayama. In aggiunta, il padre di Beck, David Campbell, forn\u00ec gli arrangiamenti per archi. Joey Waronker lasci\u00f2 le sessioni a met\u00e0 della lavorazione per andare alle Hawaii; James Gadson lo sostitu\u00ec per i giorni rimanenti.\nLa data di inizio delle sessioni presso gli Ocean Way Studios di Los Angeles fu il 6 marzo 2002. Gran parte di \"Sea Change\" venne registrata dal vivo, con l'aggiunta successiva di effetti sonori vari (inclusi archi e campane). Per catturare l'immediatezza del materiale, i musicisti lavorarono velocemente e spontaneamente, spesso mettendo su disco le canzoni alla seconda take. Durante la produzione, Beck si rese conto che la sua voce era diventata significativamente pi\u00f9 profonda e bassa. \u00abPrima di iniziare le registrazioni\u00bb disse Godrich, \u00abascoltammo \"Mutations\", e la sua voce sembrava quella di Topolino. La sua estensione si era ridotta. Ora, quando apre la bocca, esce una vibrazione canonica. \u00c8 davvero notevole. Ha un tono incredibile\u00bb.\nVerso la fine delle sessioni, il gruppo di musicisti dovette lavorare pi\u00f9 velocemente del previsto. \u00abDovemmo quasi correre alla fine\u00bb, disse Beck. \u00abJoni Mitchell aveva prenotato lo studio per incidere il suo album, ma lei lavora in modo molto civile e si prende il week-end libero, quindi ci siamo intrufolati nei fine settimana e abbiamo cercato di finire\u00bb. Alla fine, le sedute di registrazione durarono oltre tre settimane e l'album fu mixato da l\u00ec in avanti, completando il tutto il 7 maggio seguente. Nel corso di una sessione, Hansen cominci\u00f2 a strimpellare il suo singolo del 1995 \"It's All in Your Mind\" prima di iniziare una nuova canzone, e Godrich ne fu entusiasta, esclamando: \u00abDobbiamo farla questa!\u00bb. La versione ri-registrata, sorprendentemente diversa, appare in \"Sea Change\" come una \"canzone evoluta\", secondo Beck.\n\"Ship in the Bottle\" fu l'unica canzone completata ad essere lasciata fuori dal disco. \u00abQuella era la canzone \"super pop\" del disco\u00bb, disse Beck in una intervista del 2002. \u00abPenso che fosse un po' troppo banale. Voglio dire, una cosa gi\u00e0 sentita, ma da allora le persone mi hanno detto che gli piaceva davvero. Penso che abbiamo sentito che l'album era gi\u00e0 cos\u00ec lungo. Non so quale sar\u00e0 il destino di quella\u00bb. \"Ship in the Bottle\" venne pubblicata come traccia bonus nella versione per il mercato giapponese di \"Sea Change\".\nContenuti.\n\"Sea Change\" si basa su una suite musicale costituita da brani riflessivi ed acustici, dall'atmosfera rilassata, che mostrano il lato cantautorale di Beck. Il termine \"sea change\" \u00e8 da intendersi come un'ampia trasformazione, che riflette il distacco di stile dai precedenti sforzi discografici di Beck come \"Midnite Vultures\" e precedenti, ma anche il desiderio di Beck di dare ad ogni album un'identit\u00e0 differente. Le origini del suono unico e appassionato dell'album si erano accumulate per anni, secondo quanto riferito da Beck in un'intervista del 2002: \u00abCi sono tracce di quello che ho fatto prima. Se ascolti i miei primi lati B, ascolterai questo disco. Desideravo fare un disco come questo da anni\u00bb, egli spieg\u00f2. \u00abMi sono avvicinato all'idea per gradi, quindi ci \u00e8 voluto un po'\u00bb. Nonostante l'iniziale difficolt\u00e0 nella scelta, il titolo definitivo dell'album ebbe origine da una strofa di \"Little One\", una delle canzoni contenute nel disco: \"\u00abDrown, drown / Sailors run aground / In a sea change nothing is safe\u00bb\".\nSebbene spesso accostato a \"Mutations\", Beck stesso defin\u00ec \"Sea Change\", in un'intervista del 2008, pi\u00f9 simile a \"One Foot in the Grave\" del 1994 e \"pi\u00f9 rappresentativo di quello che faceva [a inizio carriera]\".\nCopertina.\n\"Sea Change\" venne distribuito con quattro copertine differenti, ogni versione con un primo piano di Beck elaborato digitalmente da Jeremy Blake. Sono inoltre presenti anche diversi messaggi nascosti (frammenti di testi) scritti sopra la custodia interna del CD di ciascuna versione.\nPubblicazione.\n\"Sea Change\" fu pubblicato il 24 settembre 2002. Prima dell'uscita, i distributori erano preoccupati dell'impatto commerciale che il disco avrebbe potuto avere a causa delle sue sonorit\u00e0 folk. Gli analisti di mercato predissero che l'album non avrebbe ricevuto un grande supporto dalle radio, facendo notare che la reputazione di Beck, il plauso della critica e la possibilit\u00e0 di pi\u00f9 nomination ai Grammy avrebbero potuto eventualmente compensare un suono non commerciale. \u00ab\u00c8 un album veramente bello, ma attirer\u00e0 un pubblico diverso da quello che aveva prima\u00bb, disse Vince Szydlowski, direttore senior di produzione della catena Virgin Megastore, poco tempo dopo la pubblicazione di \"Sea Change\".\nPer quanto riguarda le vendite, il disco raggiunse la posizione numero 8 nella classifica \"Billboard\" 200 negli Stati Uniti ed \u00e8 stato certificato disco d'oro dalla RIAA nel marzo 2005."}
{"id": "2236769", "revid": "767487", "url": "https://it.wikipedia.org/wiki?curid=2236769", "title": "In Europa", "text": "In Europa \u00e8 un album del 1988 di Lucio Dalla e Gianni Morandi.\n\u00c8 la versione per il mercato estero dell'album Dalla/Morandi ma con solo dieci tracce invece delle diciotto originali. La canzone \"Dimmi, dimmi\" \u00e8 differente rispetto alla versione presente in Dalla/Morandi."}
{"id": "2236771", "revid": "1543377", "url": "https://it.wikipedia.org/wiki?curid=2236771", "title": "Red Devil (energy drink)", "text": "La Red Devil \u00e8 una marca di energy drink. Creato nel 1995 nei Paesi Bassi, la bevanda \u00e8 riuscita negli anni a conquistare una posizione di spicco nel settore delle bevande energetiche, raggiungendo il vertice in Russia, e la seconda posizione nel Regno Unito e in Europa, e la terza in Italia. L'energy drink ad oggi viene distribuito in 60 paesi, tramite varie societ\u00e0: in Italia dalla Ceres, nel Regno Unito e Irlanda dalla Britvic, nei paesi scandinavi dalla Altia, e dal 2007 la Impulse One la importa negli Stati Uniti.\nProdotto.\nLa bevanda colpisce fin dall'inizio per l'odore forte e persistente di mirtillo, aspetto che si ripresenta al sapore, sebbene in maniera meno aggressiva. Servito ghiacciato in un bicchiere si presenta vivacemente frizzante e di colore arancione.\nA volte sostituisce la Red Bull nel cocktail Vodka Red Bull.\nVariet\u00e0.\nLa Red Devil viene distribuita inizialmente in bottigliette da 33 cl, a cui si aggiungeranno le lattine da 33 e 25 cl.\nNel 2007 vengono create la Red Devil Light, la versione senza zucchero, e la Red Devil (U.S. formulation): la nuova formula, creata per avvicinarsi maggiormente al gusto statunitense, \u00e8 pi\u00f9 dolce rispetto all'originale. Dal 2008 sono presenti inoltre le Red Devil Energy Gum, chewing gum allo xilitolo, caffeina, vitamine e taurina, dal gusto molto simile alla bevanda.\nDesign.\nLa Red Devil ha scelto come logo un diavolo disegnato a mezzo busto in stile fumettistico circondato da una serie di raggi. Il logo ricompare anche sulle confezioni, sebbene queste mostrino diversi disegni. Il design tradizionale, che compare sia sulle bottigliette che sulla lattina, \u00e8 composto dal logo molto grande su uno sfondo nero che sfuma tramite linee orizzontali progressivamente pi\u00f9 spesse, verso il rosso. Questa composizione, ideata dalla M\u00e8d\u00e8e, \u00e8 stata sostituita negli Stati Uniti da una pi\u00f9 semplice, con il logo ridotto e lo slogan che compaiono su una silouhette di diavolo rossa, da cui partono delle sottili linee nere; lo stesso concept \u00e8 stato utilizzato per la versione light, ma con lo sfondo bianco e le linee argentate. Un ulteriore modifica \u00e8 presente nel regno unito, dove la lattina \u00e8 completamente nera, ad esclusione del nome e di un volto demoniaco che sfuma dall'ombra.\nPromozione.\nPer la sua campagna promozionale, la bevanda olandese utilizza percorsi gi\u00e0 battuti da altre aziende, ed in particolare il gigante austriaco Red Bull.\nIl Marchio del diavolo compare infatti in vari eventi sportivi, sponsorizzando piloti come i rallisti Mika H\u00e4kkinen, il campione del mondiale 2007 di motonautica Sami Seli\u00f6, e partecipa all'A.M.A., l'associazione motociclistica statunitense, con il team \"Red Devil\" e il centauro Kristian Sohlberg, e all'A.R.C.A. con la HL Motorsport.\nLa Red Devil inoltre assolda delle ragazze, le \"Red Devil Dolls\", vestite con maglietta e hot pants neri, bianchi o rossi, e delle corna rosse da diavolo in testa, che partecipano ad eventi sportivi come grid girl, o ad altri eventi come promotrici.\nGrazie alla collaborazione con l'azienda Nikitadesign, ha sviluppato un sistema di comunicazione tramite bluetooth, che avverte i consumatori di un punto vendita o un totem mediasender distributivo."}
{"id": "2236772", "revid": "339392", "url": "https://it.wikipedia.org/wiki?curid=2236772", "title": "Berlin Nordbahnhof", "text": ""}
{"id": "2236777", "revid": "339392", "url": "https://it.wikipedia.org/wiki?curid=2236777", "title": "Berlin Anhalter Bahnhof", "text": ""}
{"id": "2236784", "revid": "339392", "url": "https://it.wikipedia.org/wiki?curid=2236784", "title": "Marrapanza", "text": ""}
{"id": "2236797", "revid": "287204", "url": "https://it.wikipedia.org/wiki?curid=2236797", "title": "Parabola dell'assassino", "text": "La parabola dell'assassino \u00e8 una parabola di Ges\u00f9 riportata soltanto dal \"Vangelo di Tommaso\".\nAutenticit\u00e0.\nGli studiosi del \"Jesus Seminar\" considerano la parabola dell'assassino come un probabile detto autentico di Ges\u00f9. Hanno infatti notato paralleli con la parabola del re guerriero e con la parabola della torre incompiuta presenti nel \"Vangelo secondo Luca\"; un indizio a favore dell'autenticit\u00e0 della parabola \u00e8 anche la \u00abscandalosa natura dell'immagine\u00bb. Secondo Robert Funk, \u00abattribuire a Ges\u00f9 una parabola non attestata nei vangeli canonici e nota solo da pochi anni \u00e8 stato un atto di coraggio che ha richiesto una decisione attenta\u00bb.\nQuesta decisione \u00e8 stata accolta da alcune critiche di incoerenza, in quanto la parabola parallela del re guerriero in \"Luca\" non \u00e8 stata incluse tra le parabole probabilmente autentiche.\nInterpretazione.\nCome le parabole del re guerriero e della torre, presenti nel \"Vangelo di Luca\", questa parabola sembra riguardare \u00abla stima del costo di un atto o la capacit\u00e0 di portarlo a termine con successo\u00bb. Secondo alcuni del membri del \"Jesus Seminar\", \u00abil racconto aveva originariamente a che fare col rovesciamento davidico, come nell'episodio di Davide e Golia: il piccoletto sovrasta il grosso prendendo le precauzioni che una persona prudente prenderebbe prima di incontrare il bullo del villaggio\u00bb."}
{"id": "2236802", "revid": "22182411", "url": "https://it.wikipedia.org/wiki?curid=2236802", "title": "Rhizodontida", "text": ""}
{"id": "2236815", "revid": "827882", "url": "https://it.wikipedia.org/wiki?curid=2236815", "title": "Gentle", "text": "Gentle, il cui vero nome \u00e8 Nezhno \"Nez\" Abidemi, \u00e8 un personaggio dei fumetti creato da Craig Kyle e Chris Yost (testi) e Mark Brooks (disegni), pubblicato dalla Marvel Comics. Apparso per la prima volta sulle pagine di \"New X-Men\" (seconda serie) n. 23 (aprile 2006), \u00e8 uno dei ventisette studenti dello Xavier Institute ad aver mantenuto i propri poteri dopo la decimazione dell'M-Day.\nBiografia del personaggio.\nDecimazione.\nUnico membro conosciuto del team affidato alle cure di Tempesta, dopo l'attentato al bus che cost\u00f2 la vita a tutti gli studenti depotenziati Emma Frost lo escluse dal combattimento che avrebbe determinato i membri dei New X-Men, ultima squadra nonch\u00e9 generazione di X-Men.\nCome abitante del Wakanda, Nezhno fu anche l'unico studente invitato al matrimonio fra Tempesta e Pantera Nera durante \"Civil War\".\nMessiah Complex.\nAssieme agli altri studenti che ascoltano la storia narrata da Blindfold su Magik, Nazhno viene rapito da Belasco e portato nel Limbo dove per la prima volta viene menzionato il suo nome-in-codice, \"Gentle\", e la sua capacit\u00e0 d'incrementare la propria massa muscolare e di conseguenza la forza fisica.\nDopo esser tornato, decise di cominciare un periodo di meditazione per far sopire la violenza latente in lui in modo da incanalarla ed utilizzarla solo per difendere i suoi amici. Durante un check-up medico con Bestia, parlando con Pixie rivel\u00f2 che il proprio potere ed il suo frequente utilizzo l'avrebbero sicuramente portato alla morte a causa dell'enorme quantit\u00e0 di energia che il suo corpo produceva ma che non era in grado di contenere se non tramite particolare tatuaggi al vibranio. Durante l'attacco delle Sentinelle di \"O*N*E\" allo Xavier Institute, Nez per la prima volta fece sfoggio dei suoi pieni poteri e prima di essere messo k.o. riusc\u00ec ad abbattere tutto da solo uno dei giganteschi robot. Tempo dopo, assieme a Corazza tenne impegnato il Predatore X in modo da non farlo penetrare all'interno dell'infermeria dove giacevano parecchi X-Men feriti dai precedenti scontri, mentre Pixie recitava un incantesimo di teletrasporto che avrebbe portato tutti sull'isola Muir.\nDivisi resistiamo.\nSolo tre giorni dopo lo smantellamento degli X-Men, Nez decise di tornare nel Wakanda, suo paese d'origine. Bench\u00e9 salutato nientemeno che dal re Pantera Nera, gli altri wakandiani non l'accolsero con lo stesso calore e addirittura la sua stessa madre volle scambiare solo poche parole con lui. La causa di ci\u00f2 \u00e8 da ricercarsi nell'ascendenza biologica di Nez, che avendo padre russo non veniva considerato un wakandiano a tutti gli effetti. Cos\u00ec nei momenti di solitudine, Nezhno si ritrov\u00f2 a pensare con malinconia ai suoi vecchi amici, che bench\u00e9 non lo lasciassero mai in pace almeno non avevano timore o vergogna di parlare e farsi vedere con lui.\nPoteri e abilit\u00e0.\nNezhno possiede l'abilit\u00e0 di aumentare temporaneamente la propria massa muscolare con conseguente aumento della forza fisica. Tuttavia non pu\u00f2 sostenere tale sforzo che per un periodo limitato poich\u00e9 il suo corpo ne verrebbe consumato fino alla morte. Per impedire ci\u00f2 gli furono applicati (e costantemente rinnovati) particolari tatuaggi al vibranio per contenere il livello di energia. Fu proprio per la sua sicurezza personale che al momento dello scontro fra i giovani mutanti per formare i New X-Men, Emma lo escluse a priori. Sembra inoltre che a causa del suo potere, Nez abbia perso quasi del tutto il senso del tatto.\nPersonalit\u00e0 e valori.\nNezhno \u00e8 essenzialmente un individuo calmo ed introverso, che non ama parlare molto. Possiede saldi principi morali e pacifisti ed aborrisce qualsiasi tipo di violenza, a dispetto della letale natura della sua mutazione che non utilizza se non in casi di estrema necessit\u00e0 e pericolo."}
{"id": "2236816", "revid": "19580", "url": "https://it.wikipedia.org/wiki?curid=2236816", "title": "Strada Statale", "text": ""}
{"id": "2236820", "revid": "46291", "url": "https://it.wikipedia.org/wiki?curid=2236820", "title": "Bauhinia forficata", "text": "La falsa caoba o pata de vaca (Bauhinia forficata, anteriormente \"B. candicans\") \u00e8 un albero della famiglia delle Fabacee, originario dell'Asia ma attualmente ampiamente diffuso anche in America del Sud, soprattutto nelle zone di abbondante sole e poche gelate.\nMorfologia.\nPu\u00f2 raggiungere fino a 5 metri di altezza. I suoi fiori sono di colore bianco e simili ad un'orchidea. Le foglie sono lobate e assomigliano all'impronta di una zampa, da cui il nome \"pata de vaca\" (spagnolo per: zampa di vacca). Si riproduce tramite semi.\nUsi.\nLa Bahunia viene utilizzata:\nPropriet\u00e0 terapeutiche.\nL'uso pi\u00f9 diffuso della Bahuinia \u00e8 come pianta medicinale. A questo proposito sono state studiate le sue propriet\u00e0 come:"}
{"id": "2236826", "revid": "287204", "url": "https://it.wikipedia.org/wiki?curid=2236826", "title": "Chrar-e-Sharief", "text": "Chrar-e-Sharief (o Tsrar Sharif, Cherar-i-Sharif, Charar Sharif, Tasrar Sharif, Charar-i-Sharif) \u00e8 una citt\u00e0 dell'India di 7.378 abitanti, situata nel distretto di Budgam, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 52' 0 N e 74\u00b0 46' 0 E e ha un'altitudine di 1.933 .\nSociet\u00e0.\nEvoluzione demografica.\nAl censimento del 2001 la popolazione di Chrar-e-Sharief assommava a 7.378 persone, delle quali 3.911 maschi e 3.467 femmine. I bambini di et\u00e0 inferiore o uguale ai sei anni assommavano a 897, dei quali 498 maschi e 399 femmine. Infine, coloro che erano in grado di saper almeno leggere e scrivere erano 3.545, dei quali 2.180 maschi e 1.365 femmine."}
{"id": "2236827", "revid": "1543377", "url": "https://it.wikipedia.org/wiki?curid=2236827", "title": "Eremburga del Maine", "text": "Origine.\nFiglia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.Elia I era il figlio secondogenito di Giovanni di Baugency ( \u2020 1097), signore di la Fl\u00e8che, e di Paola del Maine, come riporta Orderico Vitale (\"Helias, Johannis et Paul\u00e6 filius, Hugonis Cenomannorum consulis consobrinus\"). Paola era la figlia femmina terzogenita del conte del Maine, Eriberto I detto \"Evigilans canis\" (Cane Sveglio) (come risulta dall\"'Historia Ecclesiastica, Pars III, Liber VIII\" sempre di Orderico Vitale, in cui, viene detto che la madre di Elia, che non viene nominata, era figlia di Eriberto (\"filia Herberti\")) e della moglie, di cui non si conosce n\u00e9 il nome n\u00e9 la casata.\nBiografia.\nNel 1106, dopo che, il re d'Inghilterra, Enrico I Beauclerc, dopo averlo incarcerato, aveva tolto al proprio fratello maggiore, il duca, Roberto, il ducato di Normandia, cominciava a insidiare la contea del Maine, spinse suo padre, il conte Elia ad avvicinarsi sempre pi\u00f9 alla casa d'Angi\u00f2 e si accord\u00f2 con il conte d'Angi\u00f2, Folco IV \"il Rissoso\", il fidanzamento della propria figlia Eremburga con l'erede della contea d'Angi\u00f2, prima con Goffredo IV Martello, e dopo la morte di quest'ultimo, in quello stesso 1106, con Folco il Giovane.\nElia I tenne la contea, per altri dieci anni, sino alla sua morte; si.spense, nel 1110, secondo gli \"Annales Sancti Albini Andegavensis\", l'11 luglio; la figlia Eremburga gli succedette e subito dopo spos\u00f2 il conte d'Angi\u00f2, Folco V il Giovane, riunendo cos\u00ec la contea del Maine con la contea d'Angi\u00f2.\nI rapporti con la Normandia continuarono a essere conflittuali in quanto il duca di Normandia e re d'Inghilterra, Enrico I Beauclerc cercava di rientrare in possesso del Maine, che suo fratello, Roberto II di Normandia aveva perso, nel 1069, fino a che fu trovata una soluzione diplomatica, facendo fidanzare e poi sposare, nel 1119, Matilde, la figlia primogenita di Eremburga e Folco V d'Angi\u00f2 con Guglielmo, l'unico legittimo figlio maschio ed erede di Enrico I Beauclerc, ma la morte di Guglielmo, nel 1120, vanific\u00f2 il tentativo di pacificazione.\nI rapporti tra gli Angi\u00f2 e i Normanni, per via del Maine, divennero nuovamente tesi e Folco il Giovane si alle\u00f2 al re Luigi VI di Francia contro Enrico I d'Inghilterra, ma si tent\u00f2 nuovamente una soluzione diplomatica che Eremburga non pot\u00e9 vedere, perch\u00e9 mor\u00ec, pochi mesi prima, il 14 gennaio 1126, lasciando il titolo di conte del Maine al marito, Folco V, che, rimasto vedovo, nel 1129, lasci\u00f2 tutti i feudi francesi al figlio Goffredo \"il Bello\", si trasfer\u00ec a Gerusalemme cove spos\u00f2 Melisenda (1101 - \u2020 1161), la figlia primogenita del re di Gerusalemme, Baldovino II.\nDiscendenza.\nEremburga a Folco V il Giovane diede quattro figli:"}
{"id": "2236832", "revid": "1005847", "url": "https://it.wikipedia.org/wiki?curid=2236832", "title": "Elezioni parlamentari in Islanda del 1991", "text": "Le elezioni parlamentari in Islanda del 1991 si tennero il 20 aprile per il rinnovo di entrambe le camere dell'Althing. In seguito all'esito elettorale, Dav\u00ed\u00f0 Oddsson, espressione del Partito dell'Indipendenza, divenne Primo ministro."}
{"id": "2236836", "revid": "149485", "url": "https://it.wikipedia.org/wiki?curid=2236836", "title": "Giacinto Sertorelli", "text": "Era fratello del fondista Erminio e dello sciatore alpino e sciatore di pattuglia militare Stefano\nBiografia.\nStagioni 1931-1936.\nNato in una famiglia di grande tradizione sportiva originaria del versante valtellinese passo dello Stelvio, si mise in luce nel 1931 ai Campionati nazionali \"Avanguardisti\" disputati ad Asiago, nei quali vinse la gara di slalom speciale; in seguito si specializz\u00f2 nella discesa libera, seguito dall'allenatore austriaco Leo Gasperl, e in questa specialit\u00e0 vinse, nel 1935, la sua prima medaglia ai Campionati italiani, un bronzo; nella stessa occasione colse il bronzo anche nella alpina.\nL'anno dopo prese parte ai IV Giochi olimpici invernali di , classificandosi 7\u00ba nella combinata (l'unica gara di sci alpino in programma), e ai Mondiali di Innsbruck, dove vinse la medaglia d'argento nella discesa libera (battuto dallo svizzero Rudolf Rominger) e fu 5\u00ba nella combinata. Sempre nel 1936 vinse il suo unico titolo italiano, in slalom speciale.\nStagioni 1937-1938.\nAi Mondiali di Chamonix 1937 si ripet\u00e9 conquistando il secondo argento, sempre in discesa libera, superato solo dal francese \u00c9mile Allais. Complessivamente in quella stagione prese parte a sedici gare internazionali, vincendone dodici.\nSertorelli - soprannominato dalla stampa dell'epoca \u00abl'uomo dalle gambe d'acciaio\u00bb - il 26 gennaio 1938 cadde durante una discesa libera a Garmisch-Partenkirchen, a causa della pista (la futura Kandahar) gravemente deteriorata, e si scontr\u00f2 con un albero. Mor\u00ec il mattino del 28 gennaio e ai suoi funerali partecip\u00f2 anche l'erede al trono d'Italia, Umberto II di Savoia."}
{"id": "2236839", "revid": "287204", "url": "https://it.wikipedia.org/wiki?curid=2236839", "title": "Gho-Manhasan", "text": "Gho-Manhasan \u00e8 una citt\u00e0 dell'India di 3.709 abitanti, situata nel distretto di Jammu, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 33' 20 N e 74\u00b0 56' 55 E e ha un'altitudine di 310 .\nSociet\u00e0.\nEvoluzione demografica.\nAl censimento del 2001 la popolazione di Gho-Manhasan assommava a 3.709 persone, delle quali 1.951 maschi e 1.758 femmine. I bambini di et\u00e0 inferiore o uguale ai sei anni assommavano a 448, dei quali 257 maschi e 191 femmine. Infine, coloro che erano in grado di saper almeno leggere e scrivere erano 2.497, dei quali 1.436 maschi e 1.061 femmine."}
{"id": "2236840", "revid": "1005847", "url": "https://it.wikipedia.org/wiki?curid=2236840", "title": "Partito Socialdemocratico (Islanda)", "text": "Il Partito Socialdemocratico (in islandese: \"Al\u00fe\u00fd\u00f0uflokkurinn\") fu un partito politico islandese basato su ideali social democratici. Fu fondato nel 1916 come base politica per le unioni sindacali dell'Islanda.\nIl suo primo deputato all'Althing, il Parlamento islandese, fu J\u00f3n Baldvinsson, eletto nel 1920.\nIl partito guid\u00f2 per tre volte il governo dell'Islanda: dal 1947 al 1949, con Primo ministro Stef\u00e1n J\u00f3hann Stef\u00e1nsson, dal 1958 al 1959 con Emil J\u00f3nsson e con Benedikt Sigur\u00f0sson Gr\u00f6ndal dal 1979 al 1980. La sua pi\u00f9 duratura partecipazione al governo fu dal 1959 al 1971, insieme al Partito dell'Indipendenza.\nIl Partito Socialdemocratico non \u00e8 da confondersi con l'Alleanza Socialdemocratica, un partito socialdemocratico successivo formato da una base politica pi\u00f9 ampia, creato dalla fusione, avvenuta nel 1998, tra il Partito Socialdemocratico e da altri due partiti politici."}
{"id": "2236841", "revid": "1543377", "url": "https://it.wikipedia.org/wiki?curid=2236841", "title": "Calendario mondiale", "text": "Il calendario mondiale o universale \u00e8 una proposta di riforma del calendario formulata da Elisabeth Achelis di New York nel 1930, e ispirata al calendario gregoriano perpetuo descritto dal presbitero italiano Marco Mastrofini un secolo prima.\nStruttura.\nIl calendario mondiale \u00e8 un calendario di dodici mesi organizzati in quattro trimestri di uguale lunghezza; esso \u00e8 \"perpetuo\" nel senso che rimane identico ogni anno. Ogni trimestre inizia di domenica e si conclude di sabato, per una durata di 91 giorni suddivisi in 13 settimane. Il primo mese di ciascun trimestre (gennaio, aprile, luglio e ottobre) ha 31 giorni, tutti gli altri 30.\nPer allineare il calendario mondiale alla durata media dell'anno solare si usano due giorni intercalari. Indicati nella proposta originale con la lettera \"W\", essi sono entrambi festivi e rimangono estranei al ciclo settimanale. Il primo cade dopo il 30 dicembre di ogni anno, il secondo dopo il 30 giugno dei soli anni bisestili.\nIl calendario risulta perci\u00f2 strutturato come segue.\nPoich\u00e9 i trimestri sono identici, il calendario pu\u00f2 anche essere raffigurato sinteticamente.\nStoria.\nIl calendario mondiale trae le sue origini da una proposta dell'abate Marco Mastrofini, tesa a riformare l'anno del calendario gregoriano in modo da far cadere il 1\u00ba gennaio sempre di domenica e da creare quattro trimestri di 91 giorni ciascuno. il 365\u00ba giorno dell'anno solare avrebbe dovuto essere un giorno supplementare opzionale, un secondo giorno supplementare avrebbe dovuto seguire il 30 giugno.\nNel 1930 Elisabeth Achelis fond\u00f2 la \"World Calendar Association\" (WCA) con lo scopo di promuovere l'adozione di questo calendario a livello mondiale. L'associazione fu attiva per i 25 anni seguenti, per tutti gli anni trenta all'interno della Societ\u00e0 delle Nazioni crebbe il sostegno a favore dell'idea. Nel 1931 la Achelis inizi\u00f2 le pubblicazioni di \"Journal of Calendar Reform\" (\"Diario della riforma del calendario\"), che continu\u00f2 ad uscire per 25 anni e scrisse cinque libri che trattavano del nuovo calendario riformato.\nDopo la seconda guerra mondiale, la Achelis sollecit\u00f2 il sostegno mondiale a favore dell'adozione del calendario presso l'Organizzazione delle Nazioni Unite. Nel 1955 gli Stati Uniti d'America ritirarono il loro appoggio all'adozione del calendario \"a meno che l'adozione del nuovo calendario fosse stata appoggiata da una significativa maggioranza dei cittadini statunitensi, attraverso i loro rappresentanti al Congresso\".\nNel 1956 la WCA venne sciolta, seppur continuando l'azione per tutto il XX secolo col nome di \"International World Calendar Association\" con vari direttori. Attualmente \u00e8 ancora attiva e ha cercato di sostenere l'adozione del calendario nel 2012. L'attuale direttore \u00e8 Wayne Edward Richardson.\nPro e contro.\nCome per ogni proposta di modifica, i sostenitori della riforma suggeriscono alcuni vantaggi dell'adozione del calendario mondiale rispetto a quello attuale gregoriano.\nVantaggi.\nIl primo aspetto \u00e8 la struttura semplice e ripetitiva. Ogni anno le stesse date sarebbero associate allo stesso giorno della settimana. Le statistiche trimestrali sarebbero perfettamente comparabili, in quanto i trimestri avrebbero esattamente la stessa lunghezza. I calendari scolastici e lavorativi non dovrebbero essere ricalcolati ogni anno e riadattati alle diverse cadenze settimanali, con conseguente risparmio di tempo e risorse. Il calendario mondiale sarebbe inoltre facile da memorizzare e da usare cos\u00ec come si fa con un orologio.\nDato che sarebbe anche un calendario perpetuo, non sarebbe necessario stampare copie nuove ogni anno. Inoltre corrisponderebbe con l'attuale calendario gregoriano per il periodo tra il 1\u00ba settembre e il 28 febbraio successivo; ogni altra data non sarebbe mai pi\u00f9 di due giorni distante rispetto al corrispettivo dell'attuale calendario.\nObiezioni religiose.\nI principali oppositori all'adozione del calendario mondiale sono stati nel XX secolo i capi delle religioni i cui riti sono basati sul ciclo settimanale. Per ebrei, musulmani e cristiani i giorni sacri hanno significati antichi e fondamentali per le loro fedi.\nL'ebraismo osserva il sabato in base all'ingiunzione biblica di \"ricordare e santificare il sabbath\". Il cristianesimo festeggia la domenica come il giorno della resurrezione di Cristo. L'islam celebra il venerd\u00ec come il giorno di preghiera secondo la tradizione per cui sarebbe il giorno della creazione di Adamo.\nGli aderenti a tali religioni fanno notare che i giorni intercalari andrebbero ad alterare la tradizionale cadenza in quanto la settimana contenente il giorno intercalare sarebbe di otto giorni e non di sette. I fedeli di queste religioni dovrebbero continuare quindi a seguire la cadenza dei sette giorni causando un progressivo slittamento dei giorni sacri (e dei fine settimana) rispetto al calendario.\nQueste considerazioni giocarono un ruolo decisivo rispetto alla decisione di non adottare il calendario nel 1955.\nISO 8601.\nIl calendario mondiale, a differenza di altri proposti, non \u00e8 compatibile con lo standard internazionale ISO 8601 che \u00e8 basato, pur distaccandosene, sul calendario gregoriano. Essi differiscono per il primo giorno della settimana (domenica invece di luned\u00ec) e per il fatto che l'ISO 8601 non contempla i giorni intercalari."}
{"id": "2236843", "revid": "181699", "url": "https://it.wikipedia.org/wiki?curid=2236843", "title": "Calendario universale", "text": ""}
{"id": "2236845", "revid": "712828", "url": "https://it.wikipedia.org/wiki?curid=2236845", "title": "Makino (personaggio)", "text": ""}
{"id": "2236846", "revid": "392357", "url": "https://it.wikipedia.org/wiki?curid=2236846", "title": "Dolcenera nel Paese delle Meraviglie", "text": "Dolcenera nel Paese delle Meraviglie \u00e8 il quarto album della cantautrice salentina Dolcenera, pubblicato in concomitanza con la sua partecipazione al 59\u00ba Festival di Sanremo con il brano \"Il mio amore unico\".\nDescrizione.\nIl disco \u00e8 stato pubblicato il 20 febbraio 2009 in tutti gli store musicali. Su iTunes \u00e8 stato reso disponibile il download della \"Special Edition\" dell'album, che prevede l'aggiunta della bonus track \"Un giorno strano\". Il 26 gennaio 2010 \u00e8 stata pubblicata per la Sony Music Entertainment la versione DBS dell'album, ovvero l'edizione tascabile dell'album originale: i contenuti musicali, cos\u00ec come l'immagine di copertina, sono identici alla versione standard, con la differenza che il cd \u00e8 inserito in una confezione slim in cartoncino, senza libretto cd.\nLa gestazione dell'album \u00e8 durata 3 anni, durante i quali l'artista dichiara di aver affrontato un periodo di crisi: \u00ab\u00c8 stata una fase, un momento in cui ho messo in discussione tutta me stessa e quel che avevo fatto, anche perch\u00e9 avevo interrotto la mia relazione, che poi \u00e8 ripresa. E questo ti fa sentire in bilico\u00bb.\nIl disco \u00e8 composto da 12 canzoni pop-rock dal sound internazionale, realizzate con la produzione artistica di Roberto Vernetti e della stessa Dolcenera. Le tracce dell'album, scelte tra i circa 70 brani che erano pronti al momento della sua chiusura, sono tutte fortemente legate tra loro, al punto che la stessa Dolcenera ha definito il disco un vero e proprio \"concept album sull'amore\", e ha dichiarato: \u00abho scelto le canzoni in base ad un filo conduttore ben preciso, l'amore nelle sue diverse sfumature, di modo da renderlo omogeneo, sia dal punto di vista del suono che delle tematiche\u00bb.\nDolcenera ha per\u00f2 precisato che il tema dell'amore \u00e8 da intendersi nella sua accezione pi\u00f9 generale, e non solo come legame tra due persone coinvolte in una storia sentimentale. L'idea alla base di \"Dolcenera nel paese Paese delle Meraviglie\" \u00e8 quella di presentare una visione piuttosto fiabesca, come rimarcato anche dal titolo attribuito all'album, secondo la quale l'amore \u00e8 quel valore che dobbiamo difendere, perch\u00e9 che ci tiene in vita, \u00abci spinge a lottare, a tenere alta la speranza, a sentire le cose e non mollare\u00bb, ma anche il sentimento che potr\u00e0 salvare l'umanit\u00e0: \u00abin un Occidente che cerca un'idea per salvarsi, il nostro amore deve muovere le cose, e quindi anche le idee\u00bb.\nIn alcune tracce dell'album l'amore diventa cos\u00ec la chiave di lettura di tematiche sociali, come accade ad esempio nella canzone \"Date a Cesare\", selezionata tra i 10 brani finalisti al \"Premio Amnesty Italia 2010\". Il brano parla in maniera filosofica della quotidianit\u00e0 e affronta il tema della politica, che secondo Dolcenera dovrebbe essere considerata una forma d'amore da realizzarsi con rispetto reciproco per il raggiungimento di uno scopo comune.\nLa tecnica di registrazione del disco \u00e8 quella tipicamente adottata fino agli anni settanta: prima di essere portati in digitale, i brani sono stati suonati contemporaneamente da tutti i ragazzi della band ed incisi su nastro, al fine di ottenere un sound pi\u00f9 caldo e sincero e di far trasparire all'interno del disco la sintonia che la cantante ha raggiunto con i musicisti che l'hanno accompagnata dal vivo e in studio sin dalle prime fasi della sua carriera: Roberto Gualdi alla batteria, Antonio Petruzzelli al basso e Stefano Brandoni alla chitarra.\nAlla realizzazione di \"Dolcenera nel Paese delle Meraviglie\" hanno collaborato anche diversi altri artisti: nella scrittura dei brani, Dolcenera \u00e8 stata affiancata da autori come Francesco Sighieri, Oscar Avogadro e Luca Chiaravalli; il brano di chiusura dell'album, \"Fino a domani\", \u00e8 scritto invece a quattro mani con Piero Pel\u00f9.\nIl brano \"Giorni d'estate\" \u00e8 una reinterpretazione di \"Right next to the right one\" di Tim Christensen, con un nuovo testo in italiano scritto da Dolcenera.\nIl titolo e la copertina.\nIl titolo dell'album \u00e8 un chiaro riferimento all'opera letteraria \"Le avventure di Alice nel Paese delle Meraviglie\" di Lewis Carroll. Dolcenera riprende inoltre quanto affermato dalla scrittrice britannica Jeanette Winterson nel suo romando \"Scritto sul corpo\" (\u00abl'amore \u00e8 il paese delle meraviglie\u00bb). La scelta di questo titolo vuole perci\u00f2 evidenziare il fatto che il disco \u00e8 considerato dalla cantante come una sorta di viaggio nel mondo dell'amore, tema centrale attorno al quale ruotano tutti i brani in esso inclusi.\nLa foto di copertina ritrae inoltre la cantautrice con una serie di tatuaggi su varie parti del corpo, nei quali vengono ripresi i personaggi e i temi della fiaba di Alice, come ad esempio il coniglio, l'orologio ed i simboli delle carte. Tutti i tatuaggi sono stati appositamente realizzati mediante la tecnica del body painting.\nTracce.\nSpecial edition.\nLa \"Special edition\" dell'album, disponibile solo su iTunes, include una traccia bonus, inserita in chiusura del disco:\nAccoglienza.\nNonostante le recensioni piuttosto negative ricevute dal brano \"Il mio amore unico\" durante la settimana del Festival di Sanremo, l'album ha avuto una buona accoglienza da parte della critica.\nSecondo alcuni critici, il singolo di lancio \u00e8 una canzone troppo semplice ed ammiccante: Gino Castaldo lo ha definito modesto, mentre Mario Luzzatto Fegiz ha dapprima definito il brano con il termine \u00abobsoleto\u00bb, per poi attribuirgli comunque un voto sufficiente, sottolineando il passaggio della cantante al \u00abgenere pantera sexy con una canzone in tema sentimentale ritmata e molto adatta alle radio\u00bb. \nDecisamente pi\u00f9 positivo \u00e8 il giudizio di Elena Oselladore di \"Non Solo Cinema\", secondo la quale \u00abmusica accattivante e melodia orrecchiabile fanno di questa canzone una vera gemma\u00bb.\nL'album \u00e8 invece considerato il migliore della cantautrice salentina: alcune recensioni hanno elogiato soprattutto l'omogeneit\u00e0 dei contenuti e dei suoni, considerando \"Dolcenera nel Paese delle Meraviglie\" un lavoro sincero, delicato e suggestivo.\nNella recensione di \"Non Solo Cinema\" si parla di un disco \u00abmaturo, che rivela un'artista in grado di emozionare attraverso la sua voce\u00bb.\nAnche Veronica Eracleo di \"L'isola della musica italiana\" sottolinea la crescita della cantautrice, affermando che in tutto il disco si percepisce una maturit\u00e0 artistica che fa intravedere \u00abil tentativo, ben riuscito, di non ripetersi\u00bb. La giornalista si sofferma inoltre sulla scelta di suonare dal vivo i brani dell'album, affermando che \u00abil lavoro dei musicisti \u00e8 la chiave portante\u00bb del disco.\n\"Elle.it\" si sofferma ancora sul cambiamento intrapreso da Dolcenera: secondo la recensione, all'interno dell'album la cantautrice \u00absmussa ogni spigolo vocale e si apre a sonorit\u00e0 tipicamente pop, a ballate pi\u00f9 legate alla tradizione della musica leggera italiana e strizza l'occhio a un nuovo target\u00bb.\nKatia Del Savio di Musica e dischi ha parlato invece di un disco di transizione, scrivendo che \u00abl'intensit\u00e0 dell'interpretazione continua ad essere il punto forte della cantante\u00bb ed attribuendo all'album un punteggio di 3 stelle su 5. Elena Ferraro ha infine sottolineato la convivenza all'interno dell'album delle due diverse anime della cantante, parlando cos\u00ec di un lavoro \u00abdecisamente rock e dolcemente soft\u00bb e sottolineando l'abilit\u00e0 di Dolcenera in veste di autrice.\nI singoli.\nIl mio amore unico.\nBasso e batteria dal sound innovativo e trascinante, la canzone \u00e8 la sintesi di questo nuovo album che unisce carisma e sensualit\u00e0 dell'artista per raccontare la ricerca dell'amore perfetto che ci fa sentire completi con la persona amata, nella sensazione di essere in pace con il mondo, in armonia con se stessi e con il disegno preordinato di tutti gli elementi dell'universo.\nLa pi\u00f9 bella canzone d'amore che c'\u00e8.\n\u00c8 una ballata in cui la cantautrice racconta in tutta sincerit\u00e0 di s\u00e9 e del valore di qualsiasi esistenza. Scritta in tre minuti nel periodo peggiore di vita personale, la canzone ci culla con l'imprevedibilit\u00e0 e la magia delle parole: ogni esistenza \u00e8 importante, ogni persona \u00e8 la pi\u00f9 bella canzone d'amore che c'\u00e8.\nUn dolce incantesimo.\n\u00c8 una canzone con tempo scandito dal basso in ottavi che indaga sul senso della fine di una storia d'amore, dettata dallo scalfire impercettibile del caso che nella sua quotidianit\u00e0 pu\u00f2 rendere estranei. In pieno stile musicale anglosassone, nel brano si rappresenta come ogni anima raccoglie e fa suo, durante il proprio percorso, ogni amore vissuto.\nClassifiche.\nL'album vende 80.000 copie aggiudicandosi un disco di platino."}
{"id": "2236853", "revid": "773636", "url": "https://it.wikipedia.org/wiki?curid=2236853", "title": "Pieve di San Giusto (Giuncarico)", "text": "La pieve di San Giusto era un edificio religioso situato a Giuncarico, frazione del comune di Gavorrano. La sua esatta ubicazione era ai piedi del borgo, presso la Porta di Sotto, in prossimit\u00e0 del circuito esterno delle Mura di Giuncarico.\nStoria.\nDi origini medievali, la chiesa \u00e8 ricordata a partire dal 1075, anno in cui viene citata in un documento. La pieve, sorta sotto la diocesi di Roselle, entr\u00f2 a far parte dal 1138 in poi della diocesi di Grosseto, al momento in cui fu trasferita la sede vescovile nel capoluogo maremmano, pur risultando di propriet\u00e0 dei monaci dell'Abbazia di San Bartolomeo a Sestinga. Il periodo di massimo splendore della chiesa fu tra il tardo Medioevo e il primo periodo rinascimentale, ma gi\u00e0 nel corso del Quattrocento iniziarono i primi segni di declino con il trasferimento del fonte battesimale nella chiesa di Sant'Egidio, che da allora la sostitu\u00ec nelle funzioni plebane. Il luogo di culto, tuttavia, rimase in funzione fino al 1786, anno in cui fu decisa la sua definitiva chiusura e ceduta a privati che in seguito la trasformarono.\nDescrizione.\nDella pieve di San Giusto a Giuncarico, che si presentava in stile gotico dopo un intervento di ristrutturazione tardomedievale e conservava anche alcuni pregevoli affreschi coevi, sono state quasi interamente perse tutte le tracce, fatta eccezione per alcuni elementi architettonici visibili lungo un muro che delimita il giardino privato presso la porta della cinta muraria, tra i quali \u00e8 ben identificabile una finestra strombata."}
{"id": "2236859", "revid": "33689", "url": "https://it.wikipedia.org/wiki?curid=2236859", "title": "Pieve di San Giusto", "text": ""}
{"id": "2236862", "revid": "339392", "url": "https://it.wikipedia.org/wiki?curid=2236862", "title": "ShinMaywa US-1", "text": ""}
{"id": "2236865", "revid": "767487", "url": "https://it.wikipedia.org/wiki?curid=2236865", "title": "Balamban", "text": "Balamban \u00e8 una municipalit\u00e0 di Prima classe delle Filippine, situata nella Provincia di Cebu, nella Regione del Visayas Centrale.\nBalamban \u00e8 formata da 28 baranggay:"}
{"id": "2236866", "revid": "26891", "url": "https://it.wikipedia.org/wiki?curid=2236866", "title": "Boeing XC-105", "text": ""}
{"id": "2236872", "revid": "22356", "url": "https://it.wikipedia.org/wiki?curid=2236872", "title": "Eoherpeton", "text": ""}
{"id": "2236874", "revid": "22356", "url": "https://it.wikipedia.org/wiki?curid=2236874", "title": "Eldeceeon", "text": ""}
{"id": "2236880", "revid": "101171411", "url": "https://it.wikipedia.org/wiki?curid=2236880", "title": "Geniale?", "text": "Geniale? 1969-70 (inediti) \u00e8 un album dal vivo del cantante italiano Lucio Dalla, pubblicato nel 1991.\nDescrizione.\nL'album \u00e8 una raccolta di inediti registrati dal vivo tra il 1969 e il 1970."}
{"id": "2236881", "revid": "287204", "url": "https://it.wikipedia.org/wiki?curid=2236881", "title": "Gulmarg", "text": "Gulmarg \u00e8 una citt\u00e0 dell'India di 664 abitanti, situata nel distretto di Baramulla, nel territorio del Jammu e Kashmir. In base al numero di abitanti la citt\u00e0 rientra nella classe VI (meno di 5.000 persone). Aurel Stein vi visse alcuni anni.\nGeografia fisica.\nLa citt\u00e0 \u00e8 situata a 34\u00b0 2' 60 N e 74\u00b0 22' 60 E e ha un'altitudine di 2.689 .\nSociet\u00e0.\nEvoluzione demografica.\nAl censimento del 2001 la popolazione di Gulmarg assommava a 664 persone, delle quali 655 maschi e 9 femmine. I bambini di et\u00e0 inferiore o uguale ai sei anni assommavano a 1, dei quali 0 maschi e 1 femmine. Infine, coloro che erano in grado di saper almeno leggere e scrivere erano 639, dei quali 637 maschi e 2 femmine."}
{"id": "2236882", "revid": "1573940", "url": "https://it.wikipedia.org/wiki?curid=2236882", "title": "Opeatogenys gracilis", "text": "Il succiascoglio della Posidonia (Opeatogenys gracilis ) \u00e8 un piccolo pesce di mare della famiglia Gobiesocidae.\nDistribuzione e habitat.\nQuesto pesciolino \u00e8 endemico del mar Mediterraneo.\nVive solamente nelle praterie di Posidonia oceanica.\nDescrizione.\n\u00c8 molto piccolo, non supera i 3 cm di lunghezza ed ha un corpo allungato ed a sezione cilindrica, molto sottile. Il muso \u00e8 corto ed arrotondato. La pinna dorsale \u00e8 molto breve (3 raggi) e posta molto indietro, cos\u00ec come la pinna anale che per\u00f2 ha 4 raggi. La pinna caudale \u00e8 piccola ed arrotondata, le pinne pettorali sono pi\u00f9 piccole che negli altri succiascogli mentre le pinne ventrali sono unite a formare la tipica ventosa di questi pesci.\nLa livrea \u00e8 verde intenso o (raramente) rossastra o violacea, con punti azzurri o bianchi ed una linea bianca dorsale quasi sempre presente.\nBiologia.\nVive attaccato alle foglie di Posidonia oceanica, l'unico altro succiascoglio a farlo \u00e8 l\u2019\"Apletodon incognitus\" da giovane.\nPer il resto le sue abitudini possono dirsi ignote."}
{"id": "2236883", "revid": "729019", "url": "https://it.wikipedia.org/wiki?curid=2236883", "title": "Nervo dei muscoli otturatore interno e gemello superiore", "text": "Il nervo dei muscoli otturatore interno e gemello superiore \u00e8 un nervo muscolare che origina dal plesso sacrale. \u00c8 formato da fibre provenienti da L5, S1 ed S2.\nDopo la sua origine, abbandona la pelvi attraverso il grande forame ischiatico, passando al di sotto del muscolo piriforme. Uscito dalla pelvi, emette un ramo destinato al muscolo gemello superiore. Rientra in cavit\u00e0 pelvica attraverso il piccolo forame ischiatico e va a innervare il muscolo otturatore interno."}
{"id": "2236884", "revid": "200568", "url": "https://it.wikipedia.org/wiki?curid=2236884", "title": "Batistuta", "text": ""}
{"id": "2236887", "revid": "106908", "url": "https://it.wikipedia.org/wiki?curid=2236887", "title": "Someone Saved My Life Tonight", "text": "Someone Saved My Life Tonight \u00e8 un brano dell'artista britannico Elton John, distribuito nel 1975. Il testo \u00e8 di Bernie Taupin.\nIl brano.\nIl pezzo, letteralmente \"Qualcuno mi ha salvato la vita stanotte\", costituisce l'unico singolo estratto dall'album \"Captain Fantastic and the Brown Dirt Cowboy\" del 1975 (1# negli USA per 7 settimane). \u00c8 stato originariamente composto in tonalit\u00e0 di La bemolle, ma Elton, dopo aver perso il caratteristico falsetto che lo contraddistingueva (a causa di un'operazione chirurgica alla gola, nel 1987), la esegue live in tonalit\u00e0 di Fa maggiore. \nLa melodia \u00e8 molto complessa, presentando ad esempio un bridge, cori e controcori, controtempi: la intro si basa sugli accordi del pianoforte di Elton, ma magistrale \u00e8 il ruolo di Nigel Olsson alla batteria e di Dee Murray al basso. Davey Johnstone e Ray Cooper si esibiscono rispettivamente alla chitarra e alle percussioni. Brian Wilson e i Beach Boys hanno probabilmente ispirato le armonie vocali presenti nel pezzo.\nIl testo di Bernie \u00e8 una storia semi - autobiografica: essa parla del disastroso fidanzamento tra Elton e una certa Linda Woodrow. All'epoca, John non era ancora diventato una famosissima rockstar e cercava di ritagliarsi con il suo paroliere un po' di spazio nel sottobosco musicale londinese della fine degli anni Sessanta. Abitava con la fidanzata e Bernie in un modesto appartamento nella \"Furlong Road\" di Londra (nel testo si fa infatti riferimento al quartiere londinese dell\"'East End\"). \nAssillato dall'eventualit\u00e0 di un possibile matrimonio, nel 1969 John arriv\u00f2 a tentare il suicidio, aprendo le tubature del gas e infilando la testa nel forno di casa; ma lasci\u00f2 aperte anche le finestre e questo gesto far\u00e0 in modo di procurargli soltanto uno svenimento da intossicazione. Taupin avrebbe poi provveduto a soccorrere Elton.\nQuel \"Someone\" (\"Qualcuno\") che ha salvato la vita alla rockstar si riferisce al cantante britannico Long John Baldry: una notte egli convinse John a lasciar perdere il fidanzamento e l'eventualit\u00e0 del matrimonio per dedicarsi maggiormente ad una carriera artistica e musicale.\n\"Someone Saved My Life Tonight\" viene da taluni considerata come la traccia migliore dell'album di provenienza: \u00e8 stata per esempio molto lodata da riviste come \"Rolling Stone\". Fu distribuita come singolo il 23 giugno 1975, con il brano \"House Of Cards\" come B - side: raggiunse la quarta posizione negli Stati Uniti e la venticinquesima nella Official Singles Chart.\nNell'ottobre 2005, Elton John, invitato come guest star al talk show \"Inside the Actor's Studio\", dimostr\u00f2 come potesse cambiare la intro pianistica del brano aggiungendo il basso.\nWalter Jackson effettu\u00f2 una cover del brano nell'album \"Feeling Good\" del 1976, mentre il cantante rap Kanye West utilizz\u00f2 la tecnica del sampling per la sua \"Good Morning\", proveniente dall'album \"Graduation\" (2007)."}
{"id": "2236889", "revid": "281901", "url": "https://it.wikipedia.org/wiki?curid=2236889", "title": "Succiascoglio della Posidonia", "text": ""}
{"id": "2236890", "revid": "101175", "url": "https://it.wikipedia.org/wiki?curid=2236890", "title": "Honda CBR1000RR", "text": ""}
{"id": "2236895", "revid": "1442080", "url": "https://it.wikipedia.org/wiki?curid=2236895", "title": "Deuterophoma tracheiphila", "text": "Il Deuterophoma tracheiphila (sin. \"Phoma tracheiphila\") \u00e8 un fungo parassita che attacca gli agrumi causando il \"mal secco\". Provoca i maggiori danni su limone e cedro. Il patogeno penetra nella pianta attraverso ferite provocate da eventi meteorici (vento, grandine) oppure da operazioni di potatura e si diffonde nei vasi legnosi; il periodo pi\u00f9 favorevole per l'infezione va da ottobre a febbraio.\nSintomatologia.\nAll'inizio la malattia causa l'ingiallimento e la caduta delle foglie dei giovani rametti apicali, che prima perdono il colore verde assumendo una colorazione grigio-piombo e poi disseccano; sezionando il rametto, si nota una caratteristica colorazione rosa salmone. Con l'andare del tempo l'infezione progredisce e passa via via ai rami pi\u00f9 grossi e poi al fusto; infine la pianta dissecca e muore.\nLotta.\nLa lotta deve essere impostata su criteri preventivi, mediante: creazione di frangiventi negli agrumeti; trattamenti con anticrittogamici al verificarsi di grandinate o altri eventi meteorici sfavorevoli per evitare la penetrazione del patogeno nella pianta; asportazione e distruzione dei rami colpiti per evitare il diffondersi dell'infezione.\nBibliografia.\nGoidanich, \"La difesa delle piante da frutto\", Bologna"}
{"id": "2236897", "revid": "729019", "url": "https://it.wikipedia.org/wiki?curid=2236897", "title": "Nervo dei muscoli quadrato del femore e gemello inferiore", "text": "Il nervo dei muscoli quadrato del femore e gemello inferiore \u00e8 un nervo muscolare che origina dal plesso sacrale. \u00c8 formato da fibre provenienti da L4, L5 ed S1.\nDopo la sua origine, abbandona la pelvi attraverso il grande forame ischiatico, passando al di sotto del muscolo piriforme. Uscito dalla pelvi, discende al davanti del nervo ischiatico e va a innervare i muscoli quadrato del femore e gemello inferiore."}
{"id": "2236898", "revid": "130040", "url": "https://it.wikipedia.org/wiki?curid=2236898", "title": "Elia I di Beaugency", "text": ""}
{"id": "2236900", "revid": "256896", "url": "https://it.wikipedia.org/wiki?curid=2236900", "title": "Apletodon incognitus", "text": "Il succiascoglio minimo (Apletodon incognitus) \u00e8 un piccolo pesce, descritto solo nel 1997 della famiglia Gobiesocidae.\nDistribuzione e habitat.\nSi crede che questa specie sia endemica della parte settentrionale del bacino occidentale del mar Mediterraneo.\nVive su fondi rocciosi a basse profondit\u00e0 ma i giovani si possono ritrovare nelle praterie di posidonia.\nDescrizione.\nQuesta specie \u00e8 difficile da riconoscere dai giovani del succiascoglio micocefalo. I denti caniniformi sono lunghi e sporgono dalla bocca chiusa. \u00c8 presente una chiazza triangolare bianca sotto l'occhio e talvolta anche una linea chara che unisce gi occhi, le pinne dorsale ed anale sono quasi perfettamente allineate e piccole (4-7 raggi), la pinna dorsale \u00e8 colorata solo nella sua parte anteriore, per il resto \u00e8 incolore. La colorazione \u00e8 bruna o rosata con macchie e marezzature ma pu\u00f2 essere anche scura ed uniforme.\nNon supera i 4 cm.\nBiologia.\nQuesta specie \u00e8 stata scoperta solo nel 1997 per cui sono quasi totalmente ignote. Si sa che si nasconde spesso sotto i ricci di mare."}
{"id": "2236901", "revid": "1305772", "url": "https://it.wikipedia.org/wiki?curid=2236901", "title": "Promo", "text": ""}
{"id": "2236903", "revid": "281901", "url": "https://it.wikipedia.org/wiki?curid=2236903", "title": "Succiascoglio minimo", "text": ""}
{"id": "2236904", "revid": "628767", "url": "https://it.wikipedia.org/wiki?curid=2236904", "title": "Bantayan", "text": "Bantayan \u00e8 una municipalit\u00e0 di Seconda classe delle Filippine, situata nella Provincia di Cebu, nella Regione del Visayas Centrale.\nBantayan \u00e8 formata da 25 baranggay:"}
{"id": "2236905", "revid": "281901", "url": "https://it.wikipedia.org/wiki?curid=2236905", "title": "Succiascoglio microcefalo", "text": ""}
{"id": "2236909", "revid": "125189957", "url": "https://it.wikipedia.org/wiki?curid=2236909", "title": "Twilight (romanzo)", "text": "Twilight \u00e8 il primo libro della \"Saga di Twilight\" di Stephenie Meyer, pubblicato il 5 ottobre 2005 negli Stati Uniti.\n\u00c8 un romanzo dedicato ad un pubblico giovane che ha riscosso molto successo sia negli Stati Uniti che in Italia.\nIl 21 novembre 2008 \u00e8 uscito il film \"Twilight\" tratto dal libro.\nTrama.\nIsabella Swan decide di trasferirsi dalla soleggiata Phoenix alla piovosa cittadina di Forks nello stato di Washington per vivere con il padre Charlie e lasciare libera la madre, Ren\u00e9e, di viaggiare con il nuovo marito Phil Dwyer, un giocatore di baseball di serie B.\nNella nuova scuola, molti ragazzi le dedicano attenzioni, ma lei continua a pensare che Forks sia una citt\u00e0 noiosa, dove piove sempre, un giorno vede Edward Cullen, nella mensa. Osservandolo attentamente durante la lezione, Bella capisce che Edward nasconde qualcosa, ma nessuna delle sue ipotesi la porta a comprendere la reale natura soprannaturale del ragazzo.\nEdward sembra cambiare.\nSuccessivamente, Jacob Black amico di Bella, racconta alla ragazza una leggenda. Edward ammette davanti alla ragazza la sua natura e le spiega che lui e la sua famiglia sono tutti vampiri perch\u00e9 suo padre li ha trasformati quando erano sul punto di morire. \nSebbene la natura di Edward crei non pochi problemi, lui e Bella s'innamorano. \nUn giorno Bella viene invitata a giocare e un vampiro sente il suo odore. Inizia a darle la caccia e Bella \u00e8 costretta a scappare a Phoenix. James attira Bella nella sua vecchia scuola di ballo per morderla. Bella sta per morire ma James riesce solo a morderla. \nIl giorno del ballo di fine anno, Bella chiede nuovamente ad Edward di trasformarla in vampiro, ma lui si oppone, e la ragazza si deve accontentare di essere solo umana.\nCopertina.\nLa copertina di Twilight, come tutte nella serie, ha una simbologia ben precisa. La Meyer dichiara nelle FAQ del suo sito che la mela \u00e8 simbolo del cosiddetto \"frutto proibito\" del libro della Genesi, che \u00e8 rappresentato da Isabella stessa; inoltre, pu\u00f2 essere interpretato come l'amore fra Bella e Edward, proibito come la mela dell'Albero della conoscenza del Bene e del Male, significato rinforzato dalla citazione dalla Genesi (2, 17), inserita all'inizio del libro. Rappresenta inoltre la capacit\u00e0 di Bella di distinguere qual \u00e8 il bene e quale il male, e il suo bivio sul consumare il \"frutto proibito\", raffigurato da Edward, o scegliere di non frequentarlo. Una copertina alternativa distribuita per lo pi\u00f9 nei paesi anglofoni riprende la locandina dell'adattamento cinematografico.\nVersioni cinematografiche.\nDal romanzo \u00e8 stato tratto il film diretto da Catherine Hardwicke e interpretato dalla giovane coppia di attori Kristen Stewart (Bella) e Robert Pattinson (Edward)."}
{"id": "2236911", "revid": "281901", "url": "https://it.wikipedia.org/wiki?curid=2236911", "title": "Apletodon dentatus dentatus", "text": ""}
{"id": "2236912", "revid": "729019", "url": "https://it.wikipedia.org/wiki?curid=2236912", "title": "Nervo del muscolo piriforme", "text": "Il nervo del muscolo piriforme \u00e8 un nervo muscolare che origina dal plesso sacrale. \u00c8 formato da fibre provenienti da S1 ed S2.\nDopo la sua origine, va direttamente a innervare il muscolo piriforme. \u00c8 l'unico ramo del plesso sacrale che non esce dalla cavit\u00e0 pelvica."}
{"id": "2236916", "revid": "281901", "url": "https://it.wikipedia.org/wiki?curid=2236916", "title": "Apletodon dentatus", "text": "Il succiascoglio microcefalo (Apletodon dentatus) \u00e8 un pesce di mare della famiglia Gobiesocidae.\nDistribuzione e habitat.\nQuesto pesciolino \u00e8 presente nel mar Mediterraneo occidentale e nel mar Adriatico nonch\u00e9 nell'Oceano Atlantico orientale tra lo stretto di Gibilterra e la Scozia.\nVive su fondi scogliosi ricchi di alghe da pochi centimetri di profondit\u00e0 ad oltre 100 metri. Nell'Oceano Atlantico si trova spesso associato all'alga bruna \"Saccorhiza polyschides\", una Laminaria.\nDescrizione.\nMolto simile all\u2019\"Apletodon incognitus\" ma \u00e8 pi\u00f9 grande (fino a 5\u00a0cm), con testa larga (apparenza da guance paffute), soprattutto nei maschi. La pinna dorsale nel maschio \u00e8 uniformemente colorata, nella femmina e nel giovane \u00e8 come nel congenere, scura davanti e trasparente nei due terzi posteriori. I denti caniniformi sporgono a bocca chiusa e sono ben evidenti. L'adulto non ha la macchia chiara triangolare sotto l'occhio ma il giovane pu\u00f2 averla ed in tal caso si pu\u00f2 (non sempre) distinguere solo per la colorazione pi\u00f9 uniforme che ha questa specie. Colorazione dell'adulto in genere brunastra o giallastra con fitti punti chiari nel maschio.\nRiproduzione.\nIl maschio sorveglia le uova."}
{"id": "2236918", "revid": "344646", "url": "https://it.wikipedia.org/wiki?curid=2236918", "title": "Frangiventi", "text": ""}
{"id": "2236919", "revid": "773636", "url": "https://it.wikipedia.org/wiki?curid=2236919", "title": "Pieve di San Donato a Morrano", "text": "La pieve di San Donato a Morrano era un edificio religioso situato nel territorio comunale di Gavorrano. La sua esatta ubicazione era nei dintorni della frazione di Giuncarico, in localit\u00e0 \"Poggetti Lepri\".\nStoria.\nDi origini altomedievali, la chiesa \u00e8 ricordata a partire dal 949 tra i beni appartenenti ai vescovi della Diocesi di Lucca. Durante i secoli successivi l'edificio religioso rientr\u00f2 tra i beni dei monaci dell'Abbazia di San Bartolomeo a Sestinga, rientrando quindi nei territori diocesani prima di Roselle e poi di Grosseto; con la bolla papale del 1188, il luogo di culto venne confermato come pieve autonoma. Nelle epoche successive si perdono completamente le notizie della chiesa, di cui non \u00e8 possibile accertare il periodo di abbandono; l'ipotesi pi\u00f9 accreditata \u00e8 quella che il declino dell'edificio religioso sia iniziato con l'abbandono, avvenuto in epoca tardomedievale, dell'antico insediamento fortificato di Morrano presso cui sorgeva: da allora la pieve si sarebbe trovata isolata venendo in seguito abbandonata a vantaggio di altre pievi della zona, come la non lontana pieve di San Giusto a Giuncarico.\nDella pieve di San Donato a Morrano sono state perse completamente le tracce, pur essendo identificabile il luogo in cui sorgeva grazie alla permanenza in epoca settecentesca dei ruderi dell'insediamento fortificato presso cui sorgeva."}
{"id": "2236920", "revid": "287204", "url": "https://it.wikipedia.org/wiki?curid=2236920", "title": "Diplecogaster bimaculata", "text": "Il Succiascoglio maculato (Diplecogaster bimaculata) \u00e8 un pesce di mare della famiglia Gobiesocidae.\nDistribuzione e habitat.\n\u00c8 diffuso nel mar Mediterraneo occidentale, nel mar Nero (raro) e nell'Oceano Atlantico a nord fino alla Norvegia.\nVive su fondi detritici o ciottolosi, a profondit\u00e0 maggiori che le altre specie della famiglia, da 10 a 100 metri. \u00c8 stato per\u00f2 rinvenuto anche su fondi scogliosi e nelle praterie di Posidonia oceanica.\nDescrizione.\nCorpo cilindrico, con testa appiattita. La pinna dorsale \u00e8 uniforme o trasparente, pi\u00f9 lunga della pinna anale ed inserita anteriormente a questa.\nLa colorazione \u00e8 bruna o rossastra con punti blu. Il maschio ha un ocello nero bordato di bianco sul fianco.\nPare possa raggiungere i 6 cm.\nRiproduzione.\nSi riproduce in primavera, le uova vengono deposte all'interno di conchiglie vuote e sono sorvegliate dal maschio.\nNota tassonomica.\nEsistono due sottospecie di questo pesce, \"D. bimaculata bimaculata\" atlanto mediterranea e \"D. bimaculata euxinca\" del mar Nero e di alcuni settori del Mediterraneo. Dato che in alcune aree si trovano in simpatria \u00e8 probabile che siano due specie diverse. Si possono distinguere dalla livrea, dalla lunghezza delmuso e dal numero di raggi nella pinna caudale."}
{"id": "2236923", "revid": "281901", "url": "https://it.wikipedia.org/wiki?curid=2236923", "title": "Diplecogaster bimaculata bimaculata", "text": ""}
{"id": "2236924", "revid": "729019", "url": "https://it.wikipedia.org/wiki?curid=2236924", "title": "Nervo gluteo superiore", "text": "Il nervo gluteo superiore \u00e8 un nervo muscolare che origina dal plesso sacrale.\n\u00c8 formato da fibre posteriori provenienti da L4, L5 ed S1. Il nervo esce dai pelvi ed entra nella regione dei glutei passando per il grande foro ischiatico, appena sopra il muscolo piriforme. Il nervo poi passa con l'arteria glutea superiore fra il gluteo medio e il piccolo gluteo. Il nervo gluteo superiore porta fibre motorie al gluteo medio, al gluteo inferiore e al tensore della fascia lata."}
{"id": "2236926", "revid": "281901", "url": "https://it.wikipedia.org/wiki?curid=2236926", "title": "Succiascoglio maculato", "text": ""}
{"id": "2236928", "revid": "33689", "url": "https://it.wikipedia.org/wiki?curid=2236928", "title": "Roberto di Chester", "text": "Tradusse numerosi importanti lavori storici dall'arabo in latino, scritti da autori quali Abu Musa Jabir Ibn Hayyan e al-Khwarizmi, tra cui:\nNegli anni quaranta del XII secolo Roberto lavor\u00f2 nella Penisola iberica, dove la convivenza fra cristiani, musulmani ed ebrei, permetteva l'interscambio fra le rispettive culture. Poi, alla fine del decennio torn\u00f2 in Inghilterra. Alcune fonti lo identificano in Roberto di Ketton (latino \"Robertus Ketenensis\") che fu anch'egli attivo come traduttore dall'arabo al latino nel medesimo periodo . I due personaggi sono ben distinguibili per il fatto che, quando dimor\u00f2 in Spagna, Roberto di Ketton risiedette nel Regno di Navarra (vicino ai Pirenei), mentre Roberto di Chester si sa che oper\u00f2 a Segovia, nel centro della penisola."}
{"id": "2236929", "revid": "281901", "url": "https://it.wikipedia.org/wiki?curid=2236929", "title": "Diplecogaster bimaculata euxinica", "text": ""}
{"id": "2236931", "revid": "765341", "url": "https://it.wikipedia.org/wiki?curid=2236931", "title": "Punto critico di Sudeck", "text": "Il punto critico di Sudeck o punto debole di Sudeck \u00e8 un'area corrispondente all'incirca alla giunzione sigmoido-rettale ove il sistema vascolare delle arterie sigmoidee (rami dell'arteria mesenterica inferiore) si anastomizza con l'arteria emorroidaria superiore (branca terminale dellarteria mesenterica inferiore)..\nL'apparato digerente, formato da numerosi organi dislocati su un lungo percorso, richiede un sistema vascolare molto complesso ed efficiente.\nCi\u00f2 spiega la presenza delle numerose anastomosi:\nA quest'ultimo gruppo appartiene l'anastomosi tra arteria sigmoidea e arteria emorroidaria superiore (entrambe provenienti dalla mesenterica inferiore) che avviene tramite l'arteria sigmoidea ima.\nL'assenza o la insufficienza di quest' arteria sigmoidea ima determina la criticit\u00e0 del punto di Sudeck."}
{"id": "2236932", "revid": "67128", "url": "https://it.wikipedia.org/wiki?curid=2236932", "title": "Punto debole di Sudeck", "text": ""}
{"id": "2236939", "revid": "729019", "url": "https://it.wikipedia.org/wiki?curid=2236939", "title": "Nervo gluteo inferiore", "text": "Il nervo gluteo inferiore \u00e8 un nervo muscolare che origina dal plesso sacrale. \u00c8 formato da fibre provenienti da L5, S1 ed S2.\nDopo la sua origine, il nervo esce dalla cavit\u00e0 pelvica passando attraverso il grande forame ischiatico, al di sotto del muscolo piriforme. Innerva il muscolo grande gluteo."}
{"id": "2236943", "revid": "256896", "url": "https://it.wikipedia.org/wiki?curid=2236943", "title": "Lophius budegassa", "text": "Il rospo o rana pescatrice (Lophius budegassa) conosciuto anche come rospo (Regolamento (CE) N. 1637/2001 e Regolamento (CE) N. 1581/2004 e Regolamento (CE) N. 218/2009 e Decisione di esecuzione (UE) 2016/1251) o budego \u00e8 un pesce di mare della famiglia Lophiidae molto simile alla comune rana pescatrice.\nDistribuzione e habitat.\nPresente nel mar Mediterraneo, nel Mar Nero e nell'Oceano Atlantico tra il Senegal e le isole Britanniche.\nVive sia su fondi molli che duri, tra i 50 e gli 800 m di profondit\u00e0.\nDescrizione.\nSimile al \"Lophius piscatorius\" (rana pescatrice) da cui si pu\u00f2 distinguere per:\nBiologia.\nIn estate si spinge in acque pi\u00f9 basse.\nAlimentazione.\nLe sue prede preferite sono i pesci piatti. Si dice che possa predare perfino gabbiani ed altri uccelli marini ma non si sa se questo risponda a verit\u00e0.\nPesca.\nIdentica a quella effettuata per la congenere (palamiti e reti a strascico) ed anche le carni sono similmente ottime. Alcuni autori le definiscono perfino migliori."}
